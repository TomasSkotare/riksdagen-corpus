<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--41</head>
          <docDate when="2009-12-02">2009-12-02</docDate>
        </div>
      </front>
      <body>
        <div>
          <note n="7b6a1a7b">
            ﻿
          </note>
          <note n="82b30851">
            Riksdagens protokoll
          </note>
          <note n="26f6b3e2">
            2009/10:41
          </note>
          <note type="date" n="a05c03c5">
            Onsdagen den 2 december
          </note>
          <note n="825bda41">
            Kl. 09:00 - 18:30
          </note>
          <note n="ec4eeef8">
            1 § Justering av protokoll
          </note>
          <note n="da84395c">
            Justerades protokollet för den 26 november.
          </note>
          <note n="eab75a4d">
            2 § Hänvisning av ärenden till utskott
          </note>
          <note n="1be2f124">
            Föredrogs och hänvisades
          </note>
          <note n="8ea90af7">
            3 § Förnyad bordläggning
          </note>
          <note n="f0598594">
            Föredrogs och bordlades åter
          </note>
          <note n="d732984b">
            4 § Försvar och samhällets krisberedskap
          </note>
          <note n="6210fa86">
            Föredrogs
          </note>
          <note type="speaker" n="8050ba84">
            Anf. 1 ANDERS KARLSSON (s):
          </note>
          <u who="anders_karlsson_8d9cd7" xml:id="i-d68483967c6565c3-0" n="708db119">
            <seg n="fcc02f1d">
              Fru talman! Sverige har under lång tid varit militärt alliansfritt.
              Sverige är i dag militärt alliansfritt. Sverige ska också i framtiden
              vara militärt alliansfritt.
            </seg>
            <seg n="08543dd5">
              Det har under många år varit en självklarhet, men nu krävs det
              att vi politiker understryker det. Den borgerliga regeringen slingrar
              sig undanglidande, och moderata företrädare som Karin Enström
              säger öppet att nästa naturliga steg är att gå med i Nato.
            </seg>
            <seg n="3e6d9752">
              Beslut efter beslut som regeringen fattar visar det tydligt:
              snacket om att köpa materiel från hyllan, den kraftiga neddragningen
              av nyanskaffning av försvarsmateriel, yrkesförsvaret, det expeditionslika
              insatsförsvaret.
            </seg>
            <seg n="d728721a">
              Vi går i en riktning som påminner om den danska modellen. Danskarna
              har valt att montera ned delar av det nationella försvaret. I
              stället har de gått in i en pakt med USA som säger att om de ställer
              upp med styrkor i Afghanistan och Irak så lovar jänkarna att komma
              och rädda Danmark om det skulle krävas. Det sägs att det inte
              finns någon militär försvarsallians som någonsin har hållit, med
              ett undantag den mellan Hitler och Mussolini och det kriget vet
              vi ju alla att de förlorade.
            </seg>
            <seg n="ac95378d">
              Sverige har aktivt valt en annan riktning än Danmark. Sverige
              har valt att kunna stå oberoende. Men det är förrädiskt att blanda
              ihop oberoende med passivitet. Sverige ska och kan vara långt
              mycket mer verksam än under den borgerliga regeringen. Vi ska
              använda vår militära alliansfrihet till att medla, föra samtal
              och att stötta FN och EU när vi så väljer med såväl civila som
              militära medel.
            </seg>
            <seg n="1aad0ded">
              Sveriges försvar är, och ska vara, allas ansvar. Genom en fortsatt
              folklig förankring säkras försvarets tillgång till kompetens och
              flexibilitet inför en eventuell framtida försämrad omvärldssituation.
              Den folkliga förankringen utgör därmed en viktig komponent för
              det militära försvaret.
            </seg>
            <seg n="26c32106">
              Vi menar att värnplikten utgör en central del av försvarets folkliga
              förankring. Försvaret får inte bli ett samhälle i samhället utan
              måste spegla befolkningen vad gäller attityder och värderingar.
              Sveriges alliansfrihet ska stå fast och inte vara en vindflöjel.
            </seg>
            <seg n="fa75be3d">
              Den borgerliga regeringen riskerar att försätta oss i en situation
              där vi inte själva kan skydda Sverige. Försvarsmakten anger självt
              att den höga beredskapen för soldaterna som regeringen vill se
              inverkar negativt på uthållighet och förmågan att möta nya hot.
              Regeringens försvarsstrategi är bakåtsträvande, inte framåtsyftande.
            </seg>
            <seg n="7bd77ffd">
              Fru talman! Den smygande nedläggningen av värnpliktsförsvaret
              sker i det tysta, tyvärr utan att fokus hamnat på detta i medierna.
              I juli och augusti i år ryckte de sista värnpliktskullarna in.
              Efter det kommer inte försvarsministern att låta en enda tjej
              eller kille rycka in som värnpliktig. Detta har regeringen bestämt
              utan att riksdagen har fattat något beslut. Regeringen föregår
              helt fräckt riksdagens beslut och monterar ned värnplikten i det
              tysta. Detta är djupt oärligt och tragiskt.
            </seg>
            <seg n="18368600">
              Socialdemokraterna har länge varnat för att montera ned värnplikten
              och inrätta ett frivilligt yrkesförsvar. Den borgerliga regeringen
              har inte hörsammat de varningar som vi har utfärdat. Den har valt
              att inte eftersträva ett brett blocköverskridande beslut i en
              så viktig fråga som försvaret av vårt land. Den borgerliga regeringen
              avser att införa ett frivilligt yrkesförsvar som utsätter det
              svenska försvaret för stor risk.
            </seg>
            <seg n="566fac7c">
              Att Försvarsmaktens personalförsörjning behöver ses över och
              att kraftfulla åtgärder behöver vidtas är något som jag pratat
              mig varm för många gånger. Det behovet ser vi nog alla. Att Försvarsmakten
              har många hövdingar och få indianer står klart.
            </seg>
            <seg n="d2f63497">
              Att Försvarsmakten i sin struktur liknar ett mumintroll med ett
              gigantiskt huvud och små fötter som trippar omkring kan man skratta
              åt. Men det är ett allvarligt problem. Regeringens lösning riskerar
              dock att skapa enorma svårigheter som gör att dagens problem framstår
              som en västanfläkt.
            </seg>
            <seg n="3b902655">
              Försvarsmakten har räknat med så låga ingångslöner för soldater
              att den i en högkonjunktur riskerar att inte kunna attrahera sökande
              alternativt få rusande lönekostnader. En övergång till ett yrkesförsvar
              kommer att kosta miljardbelopp, pengar som redan i dag tas från
              försvarsforskning och försvarsmateriel.
            </seg>
            <seg n="c5fe31ca">
              Fru talman! Det finns exempel i Europa som inger stark oro. Holland,
              som gick över till en frivillig yrkesarmé, har i dag ca 7 000
              vakanser. Holländska försvarsmakten rekryterar nu bland de minst
              studiemotiverade på gymnasiet med löfte om att soldaterna ska
              kunna få läsa upp betygen. Den utvecklingen vill vi inte se i
              Sverige.
            </seg>
            <seg n="9c8b20b5">
              I dag har Sverige ett mycket gott anseende i världen för den
              höga kompetensen bland soldaterna. Det är för att de både förstår
              kulturen de verkar i och för att de frågar först och skjuter sedan,
              inte tvärtom. Om kvaliteten bland soldaterna sjunker kommer vi
              inte längre att kunna bibehålla samma försvar för Sverige eller
              delta i svåra internationella operationer.
            </seg>
            <seg n="940ea28e">
              Med lägre kunskapsnivå bland våra soldater kommer vi att få gå
              över från en organisation där soldaten lär sig att tänka själv
              till en kommandoorganisation som bara genomför order. Frågan blir
              därför: Hur många av dagens unga är lockade av en sådan arbetsplats?
              Vi har lärt våra ungdomar att ifrågasätta och hitta egna lösningar
              på problemen. De söker med andra ord personlig utveckling och
              är inte beredda att uppoffra sin tid för något som inte känns
              betydelsefullt.
            </seg>
            <seg n="8d6b7666">
              Trots alla dessa risker avser den borgerliga regeringen att avskaffa
              värnplikten från den 1 juli 2010. Detta är ett beslut som riksdagen
              så klart måste fatta, och regeringen säger att den också avser
              att återkomma till riksdagen med en proposition under våren 2010.
            </seg>
            <seg n="cbeeea3e">
              Alla med minsta insikt i Försvarsmakten inser att det inte går
              att genomföra en så stor förändring av försvarets personalförsörjning
              på bara några månader. Därför har regeringen redan ett år före
              det tänkta avskaffandet av värnplikten gett Försvarsmakten i uppdrag
              att börja vidta en mängd åtgärder för att värnplikten ska kunna
              avskaffas så fort som möjligt.
            </seg>
            <seg n="cb67bb01">
              Det finns en uppenbar risk med detta förfaringssätt. Ett antal
              beslut fattas på regeringsnivå som förvandlar riksdagens ännu
              ej fattade beslut till en bekräftelse av de åtgärder som regeringen
              redan vidtagit. Det utrymme som finns för riksdagen att fatta
              ett eventuellt annat beslut än det regeringen kommer att föreslå
              är starkt begränsat.
            </seg>
            <seg n="6aca3dbe">
              Regeringen väljer med detta agerande att lägga stora delar av
              genomförandet av beslutet innan det fattats. Verkställighet före
              beslut tillhör inte ett normalt beslutsfattande i vårt land. Det
              är i högsta grad odemokratiskt och gör riksdagen till ett transportkompani
              och borgerliga ledamöter till spratteldockor.
            </seg>
            <seg n="3e93e0c8">
              Den borgerliga regeringen forcerar den här processen med stora
              risker som följd. Försvarsmakten kan inte garantera att den kan
              rekrytera tillräckligt många frivilliga med rätt kvalifikationer
              med den budget som den har till sitt förfogande. Sverige riskerar
              att gå samma öde som Holland till mötes med stora vakanser eller
              rusande lönekostnader.
            </seg>
            <seg n="3aceeb09">
              Fru talman! För de svåraste uppdragen måste vi rekrytera de bästa.
              Det spelar roll vem som försvarar Sverige och bidrar till fred
              och säkerhet i världen. Vi socialdemokrater vill fortsatt se en
              högkvalitativ Försvarsmakt med högteknologisk utrustning och kompetenta
              soldater.
            </seg>
            <seg n="14df3aa1">
              Vi socialdemokrater är övertygade om att Sverige tjänar på att
              slå vakt om den militära alliansfriheten och på att vidmakthålla
              ett försvar som ska fungera som en försäkring för Sveriges säkerhet.
              Det görs bäst med värnplikten som grund. Det behöver inte kosta
              mer tvärtom.
            </seg>
            <seg n="2360b65d">
              Vi förespråkar en modell med mönstringsplikt för såväl killar
              som tjejer. Därefter följer en värnplikt om tre månader. På så
              sätt har Försvarsmakten möjlighet att rekrytera de bäst lämpade
              och under tre månader inspirera dessa ungdomar till att gå en
              längre frivillig utbildning. Vårt försvar bygger inte på dyra
              yrkesarméer som kostar pengar. I dag finns ingen hotbild som motiverar
              att yrkessoldater ska stå i ständig beredskap.
            </seg>
            <seg n="c7b12c5c">
              Det föreliggande förslaget innebär ett enormt slöseri med skattemedel.
              Socialdemokraterna satsar i stället på kontraktssoldater som har
              ett civilt ordinarie arbete men skriver ett kontrakt med Försvarsmakten
              att ställa upp och göra en insats när så behövs i Sverige, i närområdet
              eller ute i världen. Så skapar man ett försvar för framtiden,
              med folklig förankring, som även fortsättningsvis lockar de bästa
              att söka sig till Försvarsmakten.
            </seg>
            <seg n="6e7730fe">
              Fru talman! Låt mig så säga några ord om försvarsindustrin. Så
              illa som regeringen behandlar den inhemska försvarsindustrin kan
              inte förklaras av något annat än ett stort ointresse. Efter tre
              år vid makten är det inte längre troligt att kunskapsnivån är
              låg.
            </seg>
            <seg n="dbb59f2d">
              Regeringen har underlåtit att upprätta en försvarsindustristrategi
              för landet. Det är allvarligt inte bara för försvarsindustrin,
              som kräver långsiktighet för att våga satsa på utveckling och
              kompetens, utan också för Sverige som ett militärt alliansfritt
              land. Vilka nationella kompetenser regeringen anser vara viktiga
              för landets säkerhet är höljt i dimma. I stället har regeringen
              levererat en praxis som säger att Försvarsmakten i huvudsak ska
              köpa sin materiel från den så kallade hyllan.
            </seg>
            <seg n="d5a77d2d">
              Sten Tolgfors skriver i ett pressmeddelande att det inte går
              att bortse från att bristen på sjukvårdshelikoptrar kan ha inverkat
              negativt på soldaternas hälsa. Det är allvarligt och högst bekymmersamt.
              Soldaternas liv var avhängigt av att vi saknade visst materiel.
              Avsaknaden av sjukvårdshelikoptrar är ett sorgligt kapitel, men
              det är också ett skrämmande exempel på att det inte går att köpa
              försvarsmateriel från hyllan.
            </seg>
            <seg n="b1ec2622">
              Fru talman! Det finns ingen hylla där saker står och väntar.
              Könumret är avhängigt av vilket land som beställer och hur stor
              beställningen är. Ett litet land som Sverige riskerar alltid att
              komma långt bak i kön. Ett annat exempel som visar på regeringens
              feltänk är upphandlingen av finska terrängfordon i stället för
              Hägglunds SEP. Regeringen har all rätt att undanta viss upphandling
              från lagen om offentlig upphandling om det har implikationer på
              landets försvar och säkerhet.
            </seg>
            <seg n="0a752e22">
              I stället har finansminister Anders Borg gjort det till en hederskodex
              att ha offentlig upphandling framför allt där marknadskrafterna
              ska råda. Det visar på regeringens oförmåga att se andra viktiga
              värden än prislappen. Vad kostnaden är för att inte ha kunskapen
              i landet om omvärldsläget förändras talar finansministern inte
              om. Vad visst materiel kostar i ett livscykelperspektiv talar
              finansminister Borg inte heller om.
            </seg>
            <seg n="f057e25f">
              På samma sätt riskerar Anders Borg att tvinga försvarsministern
              att gå ut i en offentlig upphandling av u-båtar. U-båten är Sveriges
              viktigaste marina system för att skydda landet. Den är vårt öga
              och öra under vattnet. För ett land som har 60 procent av sin
              nationsgräns mot hav är denna kompetens avgörande för att kunna
              försvara landet. Trots det har regeringen hanterat frågan så slarvigt
              att Sverige riskerar att förlora sin kompetens på området. Kockums
              har gång på gång varnat regeringen, men i och med Sten Tolgfors
              inträde på Försvarsdepartementet är dialogen med försvarsindustrin
              avklippt.
            </seg>
            <seg n="21ca91fd">
              Fru talman! Frågan är om den borgerliga regeringen alls förstått
              att det är de tyska ägarna av Kockums som bestämmer om Kockums
              över huvud taget får lägga ett anbud vid en offentlig upphandling.
              De tyska ägarna skulle kunna välja att minska konkurrensen genom
              att enbart lägga anbud på de tyska u-båtarna. En tysk u-båt kostar
              5070 procent mer än en svensk.
            </seg>
            <seg n="53aa11b5">
              Vi socialdemokrater ser behovet av undervattenskompetens som
              den enskilt viktigaste faktorn för det marina försvaret och som
              en unik möjlighet att upprätthålla Sveriges militära alliansfrihet.
              Kockums behöver tydliga och långsiktiga besked för att kunna behålla
              kompetensen i företaget.
            </seg>
            <seg n="b4e311c6">
              Den borgerliga regeringen håller på att sälja ut unik världsledande
              kompetens som krävs för att upprätthålla Sveriges militära alliansfrihet.
              Försvarsindustrins företrädare är mycket tydliga, Sten Tolgfors.
              Det finns exempel som förskräcker. Sverige är ett av de få länder
              som saknar försvarsindustristrategi. Våra nordiska kolleger har
              sådana. Hur vi kan gå in i ett nordiskt försvarssamarbete utan
              att ha tydliggjort våra prioriteringar på försvarsindustriområdet
              är för mig en gåta.
            </seg>
            <seg n="9b6ca541">
              Vi socialdemokrater har varit mycket tydliga.
            </seg>
            <seg n="543682e7">
              Vi socialdemokrater vägleds av tre begrepp i vår syn på Försvarsmakten.
              Den ska vara modern, effektiv och folkligt förankrad.
            </seg>
            <seg n="dccca92e">
              Fru talman! Jag ställer mig härmed bakom våra reservationer,
              men för tids vinnande yrkar jag bifall endast till reservationerna
              4 och 5.
            </seg>
          </u>
          <note n="80c85c32">
            I detta anförande instämde Kerstin Engle, Inger Jarl Beck, Peter
            Jeppsson och Åsa Lindestam (alla s).
          </note>
          <note type="speaker" n="e9f6f16b">
            Anf. 2 TORBJÖRN BJÖRLUND (v):
          </note>
          <u who="torbjorn_bjorlund_cfaa39" xml:id="i-674226522f81f0cf-0" n="7fc088a8">
            <seg n="55573a19">
              Fru talman! Med anledning av att Alice Åström, vår ordinarie
              ledamot i försvarsutskottet, är sjuk går jag upp i debatten. Jag
              ska emellertid inte hålla något anförande utan endast yrka bifall
              till de reservationer som Alice hade bestämt att vi skulle yrka
              bifall till.
            </seg>
            <seg n="374e570b">
              Jag yrkar således bifall till reservation nr 5 om personalförsörjning.
              Anders Karlsson tog bland annat upp vikten av värnplikt, och vår
              hållning i den frågan är väl känd. Likaså yrkar jag bifall till
              reservation nr 6 om försvarsindustrin samt reservation nr 10 om
              Luftförsvarsutredningen, som är viktig för flygets framtid.
            </seg>
            <seg n="875f6a23">
              Jag önskar debattörerna lycka till i dagens debatt.
            </seg>
          </u>
          <note type="speaker" n="881b3c69">
            Anf. 3 PETER RÅDBERG (mp):
          </note>
          <u who="peter_radberg_0a5fb2" xml:id="i-a195685a71d5df68-0" n="1347e07f">
            <seg n="211fe555">
              Fru talman! I enlighet med vad riksdagen tidigare beslutat vill
              Miljöpartiet att det svenska försvaret ska omvandlas från ett
              invasionsförsvar till ett fredsfrämjande insatsförsvar.
            </seg>
            <seg n="7cfbb85b">
              Försvaret ska ha ett tydligt och renodlat uppdrag, och det ska
              uppfyllas på ett kostnadseffektivt sätt. För att uppnå detta krävs
              omfattande omstruktureringsinsatser inom förbandsverksamheten
              och materielförsörjningen.
            </seg>
            <seg n="e502885d">
              Miljöpartiet gör tillsammans med Socialdemokraterna och Vänsterpartiet
              bedömningen att det går att spara 2 miljarder kronor i försvarsbudgeten.
              Vi kommer inom kort att redovisa hur vi ska finansiera dessa omstruktureringar.
              Jag kan beklaga att vi inte blev klara med finansieringen till
              denna debatt, men den kommer inom kort. Ett område där Miljöpartiet
              vill att rationaliseringsprocessen fortsätter är förbandsverksamheten.
              Där vill vi spara 640 miljoner kronor.
            </seg>
            <seg n="b33dc2d2">
              Fru talman! Det finns i dag inget riksdagsbeslut som bemyndigar
              regeringen att investera ytterligare i JAS 39 Gripen-projektet.
              Riksdagen fattade så sent som 2007 beslut om en uppgradering av
              31 JAS 39 Gripen till Natostandardnivån C/D, till en kostnad av
              4,1 miljarder kronor av skattebetalarnas pengar. Skälet för detta
              var enligt regeringen att en ensad flygplansflotta som består
              av JAS 39 C/D kombinerat med att antalet flygplan reduceras ned
              till 100 innebär att långsiktiga besparingar uppnås.
            </seg>
            <seg n="ac47d097">
              Flygvapnet har i dag inte behov av så många plan som 100. Även
              en enig Försvarsberedning har sedan dess konstaterat att behovet
              ligger någonstans mellan 60 och 70 flygplan.
            </seg>
            <seg n="c3b1bf93">
              Inte ens två år har gått sedan riksdagen fattade det förra beslutet
              om uppgradering. Nu försöker regeringen återigen smyga igenom
              ett beslut som innebär att hela tanken om en enad JAS-flotta går
              om intet.
            </seg>
            <seg n="d77670dc">
              Miljöpartiet har under flera års tid varnat för att teknikutvecklingen
              går mycket fortare än man från officiellt håll vill ge sken av.
              Att C/D-versionen bara skulle ha en livslängd på tio år, som regeringen
              nu vill göra gällande, är inte sant.
            </seg>
            <seg n="3272eac7">
              Miljöpartiet anser att JAS-projektet under alltför lång tid tillåtits
              svälja alltför stora resurser från försvaret.
            </seg>
            <seg n="e7056ac4">
              Fru talman! Det mest märkliga i utskottets hantering av regeringens
              proposition var när regeringen kom med ett papper, mitt under
              vår behandling av ärendet, där det framkom att man hade strukit
              texten att komma till riksdagen med en proposition om det skulle
              bli aktuellt att uppgradera JAS C/D till E/F-versionen om Brasilien
              eller något annat land vill köpa JAS. Därmed ställde regeringen
              de borgerliga ledamöterna inför ett fullbordat faktum. Regeringen
              vill helt enkelt slippa en debatt i ett känsligt ärende och själva
              besluta så som de önskar.
            </seg>
            <seg n="7cb8e44d">
              Vilka är försvarsministerns argument för att gå förbi riksdagen
              i en sådan här viktig fråga och ge sin egen regering fritt mandat
              att agera i frågan när så önskas? Ett enigt försvarsutskott framhöll
              ju så sent som för ett år sedan att regeringen måste förelägga
              riksdagen eventuella kommande beslut om JAS 39 Gripens utveckling.
            </seg>
            <seg n="f639c7ce">
              På Sälenkonferensen förra året sade försvarsministern att det
              är Försvarsmaktens operativa behov som ska styra. Försvarsministern
              sade till och med att det är vår skyldighet att beställa det som
              vi verkligen behöver.
            </seg>
            <seg n="b4a0462d">
              Jag vill ha ett tydligt besked från försvarsministern om vilka
              operativa behov det är som åsyftas och om vi verkligen behöver
              tio nya JAS-plan av E/F-varianten. Ser försvarsministern JAS-affären
              som vilken affär som helst på den internationella marknaden, eller
              tillhör den någon form av försvar inför kommande hot?
            </seg>
            <seg n="115923b5">
              Regeringen har tidigare uppskattat kostnaden för uppgraderingen
              till JAS 39 Gripen E/F till ca 580 miljoner kronor per flygplan.
              Det blir nästan 6 miljarder kronor för tio JAS-plan, samtidigt
              som vi står helt utan helikoptrar i Afghanistan.
            </seg>
            <seg n="c89027c3">
              Försvarsministerns prioritering är för mig helt obegriplig. Just
              i denna stund lägger försvarsministern ett förslag på riksdagens
              bord om en satsning på JAS E/F för ca 6 miljarder kronor samtidigt
              som vi skriker efter helikoptrar i Afghanistan. Detta är inget
              annat, fru talman, än en skandal.
            </seg>
            <seg n="33641b5f">
              Miljöpartiet anser att det finns ett stort behov av en parlamentarisk
              luftförsvarsutredning. Det är viktigt att ta ett samlat grepp
              över flygvapnets framtid gällande såväl vapen, flygtider, baser
              och ledningssystem som eventuella inköp av nya flygplan och i
              så fall när. Utredningen bör även omfatta den civila flygindustrin
              och undersöka ömsesidiga behov av hela spektrumet forskning, utveckling,
              anskaffning och vidmakthållande. Innan en sådan utredning genomförs
              kan inte mer pengar pumpas in i JAS 39 Gripen.
            </seg>
            <seg n="695d7ebf">
              Miljöpartiet står fast vid att det militära försvaret ska dimensioneras
              utifrån operativa behov och en realistisk hotbildsanalys. För
              överskådlig tid är ett av dessa operativa behov deltagande i internationella
              krishanteringsuppgifter. Aldrig någonsin har antalet svenska soldater,
              militärobservatörer och poliser i FN-tjänst varit så lågt som
              just nu. Det är Miljöpartiets ambition att Sverige ska skicka
              fler bidrag till fredsfrämjande verksamhet i FN:s regi.
            </seg>
            <seg n="5a3034be">
              Regeringen slår fast att anslaget Stöd till frivilliga försvarsorganisationer
              inte längre ska finnas uppfört i statsbudgeten. I stället ska
              dessa pengar gå genom Myndigheten för samhällsskydd och beredskap.
              Det anser vi i Miljöpartiet är fel. Vi menar att regeringens syn
              på försvarets frivilligorganisationer inte resulterar i en mer
              användbar frivillighet.
            </seg>
            <seg n="53f9a477">
              Regeringen föreslår i budgetpropositionen att det skapas en ny
              myndighet för exportstöd av krigsmateriel. Miljöpartiet är av
              principskäl emot exportstöd till företag som tillverkar krigsmateriel
              och vill inte se denna verksamhet ytterligare subventioneras av
              skattemedel. Därför vill vi hellre se att dessa pengar används
              till andra, prioriterade ändamål.
            </seg>
            <seg n="1614efc9">
              Fru talman! Sedan 1991 har Somalia befunnit sig i ett laglöst
              kaos. Samhällsapparaten har inte fungerat, och i avsaknad av en
              fungerande kustbevakning har landet inte kunnat freda sitt territorium
              till havs med ett utbrett illegalt fiske som resultat. Fiskebeståndet
              har reducerats och inkomstmöjligheterna för somaliska fiskare
              begränsats, vilket har resulterat i att lokala fiskare tagit till
              sjöröveri som sin försörjningsmetod.
            </seg>
            <seg n="7433175d">
              Den svenska regeringen kan i egenskap av EU:s ordförande driva
              på så att EU:s mission utanför Somalia, Operation Atalanta, vidgas
              till att även inkludera renodlade kustbevakningsuppgifter som
              beivrande av tjuvfiske och dumpning av miljöfarligt materiel till
              havs utanför Somalias kust. Det är viktiga uppgifter som för närvarande
              lämnas utan åtgärd.
            </seg>
            <seg n="e958d7ed">
              Den gröna gruppen i EU-parlamentet har tidigare föreslagit att
              Operation Atalanta utvidgas med dessa kustbevakningsuppgifter
              för att den militära delen av operationen ska bli framgångsrik.
              Miljöpartiet menar att EU även har en skyldighet att agera mot
              detta problem, som är ett direkt resultat av EU:s felaktiga fiskepolitik.
              För detta ändamål vill Miljöpartiet anslå 193 miljoner kronor
              för 2010 för att kunna skicka ett flygplan från Kustbevakningen
              för att stationeras i Somalia. För nästföljande två år anslår
              vi 360 miljoner kronor.
            </seg>
            <seg n="4e5ebf2e">
              Avslutningsvis, fru talman, höll Barack Obama i natt ett tal
              till det amerikanska folket där han sade att USA ska börja dra
              tillbaka sina trupper från Afghanistan från och med juli 2011.
              Innan dess kommer han att skicka ytterligare 30 000 soldater till
              Afghanistan. Det är en truppförstärkning som ska kopplas till
              ökade insatser för att stärka det civila samhället i Afghanistan.
              Vi i Miljöpartiet är inte speciellt glada åt de 30 000 nya trupperna,
              men vi får se hur stor del som blir civila av de 30 000.
            </seg>
            <seg n="b695c83e">
              Nu äntligen har vi fått en tid då vi kan se slutet på kriget
              i Afghanistan. Den svenska regeringen har häcklat oss i Miljöpartiet
              när vi har talat om reträtt från Afghanistan. Försvarsministern
              har gång på gång sagt att skulle vi börja tala om reträtt skulle
              talibanerna ta över landet omgående. Talibanerna skulle bara vänta
              på den dagen då trupperna var borta och skulle sedan överta styret.
            </seg>
            <seg n="6403aa12">
              Min fråga till försvarsministern är: Vad säger Sten Tolgfors
              i dag om Barack Obamas tal? Välkomnar du det planerade tillbakadragandet,
              eller står du fast vid att talibanerna kommer att ta över när
              USA börjar återtåget den 1 juli 2011?
            </seg>
            <seg n="1dd1398e">
              Jag gläds också extra i dag eftersom Socialdemokraterna och Miljöpartiet
              har fattat ett beslut om en översyn av våra trupper som ska vara
              klar före årsskiftet 2011 och som därmed ligger i paritet med
              Obamas tillbakadragande.
            </seg>
            <seg n="a1d4e557">
              Huvudfrågan till försvarsministern är hur han ser på Obamas tal
              i natt. Välkomnar du tillbakadragandet om ett och ett halvt år,
              eller beklagar du beslutet med att talibanerna återigen kommer
              att ta över makten?
            </seg>
          </u>
          <note n="c01cf1b8">
            Jag yrkar bifall till reservationerna 4, 8 och 10.
          </note>
          <note type="speaker" n="f0c4846b">
            Anf. 4 ROLF GUNNARSSON (m):
          </note>
          <u who="rolf_gunnarsson_0956c8" xml:id="i-6463d48e2bafc528-0" n="c3703285">
            <seg n="e34139ad">
              Fru talman! Egentligen skulle jag inleda med ett grattis till
              de 2,5 talarna. Jag beklagar självklart att Vänsterpartiet inte
              kan vara med i debatten. Varför vill jag då säga grattis? Jo,
              för att man lyckades dölja det faktum att det inte finns någon
              samlad opposition i försvarspolitiken. Det är tre vänsterpartier
              som inte har det minsta gemensamt när det gäller försvarspolitiken.
              Det är bara att läsa handlingarna och se hur man vill spara 2
              miljarder. Inte på en enda punkt är man överens. Där den ena vill
              spara vill den andra satsa och så vidare, rätt igenom. Jag återkommer
              till detta och till det oerhört splittrade förslaget. Som sagt,
              det finns ingen samlad opposition på försvarsområdet i år.
            </seg>
            <seg n="c34fb07c">
              Fru talman! Jag kommer i mitt anförande att ta upp enbart vissa
              frågor eftersom vi moderater har flera talare anmälda i en så
              här viktig debatt om försvaret och dess framtid. Det här är också
              den sista budgetdebatten för försvaret före valet. Det gäller
              att ge väljarna besked om vad vi vill inom försvarsområdet. Från
              den moderata försvarskommittén kommer ju senare på talarlistan
              Nils Oskar Nilsson, Isabella Jernbeck, Rolf K Nilsson och självklart
              försvarsminister Sten Tolgfors.
            </seg>
            <seg n="9db65b5e">
              Om vi ser på hur läget var då vi tog över efter Socialdemokraterna
              kalla det arvet efter vad som hade hänt under tolv år kan vi notera
              följande på försvarssidan.
            </seg>
            <seg n="97153402">
              Det är ca 60 nedlagda förband och enheter sedan 1994. Det har
              varit en försvarspolitik hårt präglad av regionalpolitik och arbetsmarknadspolitik.
              Vi har fått en rejäl snedsits med 1 000 överstelöjtnanter och
              endast 80 fänrikar. En sådan snedsits påverkar självklart utbildningen
              negativt.
            </seg>
            <seg n="be17b5ca">
              Vi hade Göran Persson-doktrinen som löd att man alltid kan ta
              de sista försvarsmiljarderna för att få ihop statsbudgeten totalt.
              Vi minns kanske då han impulsivt och oförankrat i en budgetdebatt
              tog ett par miljarder till sjukvården, och en annan gång var det
              polisen som behövde pengar varpå han impulsivt tog miljarder från
              försvarsbudgeten. I Socialdemokraternas ögon var tydligen försvarsbudgeten
              en sorts budgetregulator. Vänsterpolitiken har givit påtagliga
              strukturella brister i Försvarsmaktens ekonomiska styrning, och
              vi minns alla de stora svarta ekonomiska hål som snabbt dök upp
              så fort Socialdemokraterna hade lagt fram en försvarsbudget. Det
              var det så kallade arvet.
            </seg>
            <seg n="e50093a5">
              Fru talman! Vi i alliansen har haft bra grunder att stå på då
              vi har utformat vår nya försvarspolitik. Det har varit Försvarsberedningens
              omvärldsanalys från december 2007 och Försvarsmaktens så kallade
              perspektivstudie från samma period. Det har varit Försvarsberedningens
              rapport Försvar i användning från juni 2008, och vi har rapporterna
              från Genomförandegruppen hösten 2008. Vi har Försvarsmaktens svar
              på planeringsanvisningarna. Vi har Stödutredningen som kom i maj
              2009. Vi har beslutet om inriktningspropositionen Ett användbart
              försvar . Vidare har vi Pliktutredningen från juni 2009.
            </seg>
            <seg n="9d9ce777">
              Men grunden för att ha en stark försvarsbudget är ju starka statsfinanser.
              Allians för Sverige tar ansvar för statsfinanserna som ni vet.
              En ansvarsfull ekonomisk politik lägger grunden för Sverige att
              ta sig ur krisen och för fortsatta satsningar i välfärdens kärna.
              De tre vänsterpartiernas politik leder till att statens finanser
              raseras. Arbetslinjen och en politik för flera jobb behövs för
              satsningar i välfärden, miljön med mera. Vår arbetsmarknadspolitik
              består av att vi förhindrar att fler jobb försvinner, satsar på
              omställningar och bygger broar tillbaka till arbetsmarknaden.
              Vi skapar förutsättningar för att jobben ska bli fler.
            </seg>
            <seg n="54f086b0">
              De tre vänsterpartiernas arbetsmarknadspolitik består av en bidragslinje
              och inget annat.
            </seg>
            <seg n="3df166ca">
              Fru talman! Inriktningspropositionen gav klara besked. Det ska
              vara oförändrade anslag till försvaret. Det blir inga nya förbandsnedläggningar.
              Det är ett besked som många försvarsanställda tog emot mycket
              positivt efter tolv år av oro med vänsterstyre och massor av nedläggningar.
              Det är alltså stopp efter tolv år av nedläggningar och förflyttningar.
              Det är klara besked att hela Sverige ska försvaras, det vill säga
              en hög tillgänglighet. Insatsförbanden ska verka såväl nationellt
              som internationellt, och insatsförbanden ska präglas av hög flexibilitet.
            </seg>
            <seg n="465251bc">
              För att öka tillgängligheten kommer insatsorganisationen att
              bestå av stående och kontrakterade förband. Huvuddelen av förbanden
              kommer att vara kontrakterade med tjänstgöringsskyldighet och
              regelbundna övningar. Insatsorganisationen ska bestå av 50 000
              kvinnor och män.
            </seg>
            <seg n="02b11ad7">
              Fru talman! Så har vi hemvärnet, som under tolv år av socialdemokratiskt
              styre har misshandlats. Det har varit halvering efter halvering,
              från över 100 000, i alla fall på papperet, ned till en siffra
              som har visat att av dagens 28 000 i hemvärnet fullgör endast
              13 200 sina tjänstgöringstimmar. Nu, tolv år efter Socialdemokraternas
              misshandel av hemvärnet, ser alla en ljusning detta efter alliansens
              agerande. Huvuddelen av hemvärnet ska utvecklas till nationella
              skyddsstyrkor med större krav på tjänstgöring och högre ambition
              avseende utbildning, övning och bättre materiel.
            </seg>
            <seg n="495cfd9b">
              Jag vet att besluten om hemvärnet beslut fattade av alliansen
              mottagits mycket väl ute i landet. Jag besökte hemvärnsledningen,
              den så kallade Dalagruppen i Falun, i förra veckan. Jag fick bland
              annat veta att man ska starta en ny tremånadersutbildning i januari
              för 34 kvinnor och män. Utan att man har sökt att kvotera har
              det blivit 17 kvinnor och 17 män.
            </seg>
            <seg n="8153b244">
              Det var och är en optimism i hemvärnsrörelsen som jag inte har
              sett och upplevt på mycket länge. Men Socialdemokraternas ständiga
              förslag om halvering av hemvärnet har satt djupa spår och sår
              i hela hemvärnet. Nu finns det positiva tongångar!
            </seg>
            <seg n="5e1f60e3">
              Hemvärnet med de nationella skyddsstyrkorna har sin givna plats
              i alliansens försvarspolitik. De nationella skyddsstyrkorna kommer
              att ha som mål att med stor uthållighet svara för skydd och bevakning
              av skyddsvärda militära objekt samt samhällsviktig infrastruktur.
              Huvuddelen av förbanden ska kunna verka inom ett dygn och med
              mindre delar inom några timmar. Därutöver ska de nationella skyddsstyrkorna
              kunna stödja övriga samhället och andra myndigheter.
            </seg>
            <seg n="36c91493">
              Jag slutar avdelningen hemvärnet med ett citat direkt från rikshemvärnschefen:
              Denna inriktning innebär en utbildnings-, utrustnings- och användbarhetsmässig
              ambitionshöjning för hemvärnet.
            </seg>
            <seg n="50aac568">
              När hörde ni en rikshemvärnschef säga så under de tolv socialdemokratiska
              åren?
            </seg>
            <seg n="609eb9cf">
              Fru talman! Då vi nu har presenterat en del av vår politik, alliansens
              försvarspolitik, undrar man förstås om det finns något alternativ
              i försvarspolitiken. Nej, fru talman, man behöver inte vara särskilt
              läskunnig för att notera och konstatera att det alternativ som
              påstås finnas är det mest spretiga och splittrade förslag som
              i alla fall jag har läst inom försvarspolitiken i denna kammare.
              Men jag har i och för sig bara varit här i 15 år.
            </seg>
            <seg n="59f48dc6">
              Där det ena rödgröna partiet vill höja anslaget i förhållande
              till alliansens förslag vill det andra rödgröna partiet eller
              de andra rödgröna partierna minska anslaget. Så ser det ut på
              de flesta konton i alla fall de större.
            </seg>
            <seg n="719cc95f">
              En sak är man dock överens om, nämligen att 2 miljarder ska bort.
              Men hur ska det ske? Det finns det inget svar på, och jag är mycket
              tveksam om vi kommer att få något svar i dag. Vi fick tidigare
              besked om att svar ska komma senare.
            </seg>
            <seg n="ecfc838e">
              2 miljarder i besparing kan lätt bli 34 miljarder om vi ska titta
              på de olika besparingsförslagen. Frågan står och förblir nog öppen
              när vi lämnar kammaren: Finns det egentligen något alternativ
              till alliansens försvarspolitik? Det här är alltså den sista ekonomiska
              budgetdebatten om försvaret i riksdagen före valet. Några besked
              om vad de tre vänsterpartierna tycker och är eniga om får vi inte.
            </seg>
            <seg n="28a9a972">
              Jag ska ta upp några exempel ur det alternativa förslag som de
              tre vänsterpartierna presenterar. När det gäller kontot och anslaget
              för förbandsverksamhet och beredskap vill Socialdemokraterna minska
              med 325 miljoner och Miljöpartiet med hela 640 miljoner. Men Vänstern
              vill höja anslaget med 160 miljoner. Det är alltså en differens
              på 800 miljoner bara på det kontot.
            </seg>
            <seg n="1fde606d">
              När det gäller kontot för fredsfrämjande förbandsinsatser finns
              också där stora differenser mellan de tre vänsterpartierna. Minska
              med 1,7 miljarder, säger Socialdemokraterna. Nej, 1,2 miljarder
              får räcka som minskning säger Vänstern, medan Miljöpartiet vill
              lägga på 100 miljoner. Det blir alltså en total differens på 1,8
              miljarder. Då förstår ni bättre mitt påstående att det inte finns
              något alternativ. Det som låtsas vara tre eniga partier är något
              som finns enbart på papper.
            </seg>
            <seg n="3f43efa7">
              När det gäller kontot för anskaffning av materiel och anläggningar
              är det också där stor oenighet. Minska med 1 miljard, säger Miljöpartiet,
              medan Socialdemokraterna vill lägga på 100 miljoner. Tala om en
              splittrad opposition!
            </seg>
            <seg n="086b9f8e">
              Också på kontot som gäller vidmakthållande, avveckling med mera
              av materiel och anläggningar finns stora skillnader. Jag återkommer
              till dessa stora skillnader i förslag. Det går inte att få ihop
              detta. Det är inte trovärdigt.
            </seg>
            <seg n="a83ff979">
              Fru talman! Det här var ett axplock ur de oenigheter som finns
              hos de tre vänsterpartierna. Här gör de tre partierna verkligen
              skäl för rubriken Vänsterexperimentet.
            </seg>
            <seg n="8ac5e07a">
              Socialdemokraternas budget går inte ihop alls. I Socialdemokraternas
              budgetalternativ för försvarsbudgeten har man prutat 550 miljoner
              kronor genom att säga att vi ska lämna Kosovo redan kommande nyår.
              Det är en sak som självklart inte ens är praktiskt genomförbar.
              Socialdemokraterna har prutat i sin budget med 550 miljoner, och
              helt plötsligt fattas 2,5 miljarder och inte 2 miljarder detta
              eftersom Socialdemokraterna går med på att vara kvar i Kosovo
              under 2010. I ett betänkande som är på väg in i kammaren för debatt
              och beslut ställer alltså Socialdemokraterna upp på fortsatt verksamhet,
              men man har inga pengar. Nils Oskar Nilsson återkommer om våra
              internationella insatser.
            </seg>
            <seg n="8a719453">
              Jag ska säga några ord om materielförsörjning, även om Isabella
              Jernbeck återkommer mer i detalj. Jag rekommenderar alla på vänsterkanten
              att ta del av Försvarets materielverks så kallade materielförsörjningsstrategi.
              Den fastställdes i februari 2007 av ÖB Håkan Syrén samt generaldirektörerna
              för just Materielverket och FOI, Totalförsvarets forskningsinstitut.
            </seg>
            <seg n="8653f2a0">
              Det står tydligt och klart att insatsförsvarets uppgifter och
              behov ska vara styrande för Försvarsmaktens materielförsörjning.
              Materielförsörjningen ska vara kostnadseffektiv ur ett livscykelperspektiv
              och tillgodose kravet på ökad leveranssäkerhet. Materielförsörjningen
              ska styras av tydliggjorda och medvetna val mellan kostnad, effekt
              och handlingsfrihet. Internationell samverkan ska vara huvudalternativet
              vid all utveckling, anskaffning och vidmakthållande. Nyttan av
              internationellt materielsamarbete ska maximeras.
            </seg>
            <seg n="ac111902">
              Varifrån kommer då talet om att köpa från hyllan? Det har blivit
              ett slagord med inneboende hat från vänsterkanten. Vi hörde Anders
              Karlsson ta upp det tidigare. Så här skriver FMV i sitt strategidokument,
              som jag rekommenderar att vänsterpolitikerna tar del av eftersom
              många tycks inte ens veta att den finns. Så här står det om den
              så kallade hyllan:
            </seg>
            <seg n="bc723f73">
              En felaktig tolkning av strategin är att den förespråkar köp
              av hyllvara som enda alternativ. Skrivningar om att köpa på hyllan
              förekommer över huvud taget inte i strategin.
            </seg>
            <seg n="e025f66c">
              Så skriver alltså FMV i sitt dokument.
            </seg>
            <seg n="c4c7cfa8">
              Jag har en stilla undran. Hur kan Socialdemokraterna stå och
              låtsas vara de stora försvarsindustri- och försvarsmaterielivrarna
              då de har lagt fram en budget som ligger minst 2,5 miljarder under
              alliansens? Hur är detta möjligt? Är det inte väl magstarkt? Skär
              man i försvarsbudgeten påverkar det på många sätt materielbudgeten.
            </seg>
            <seg n="11418a4f">
              Hur kan man samarbeta, utan att det blir nedskärningar, med partier
              som för bara ett par år sedan stod här i talarstolen och pratade
              om besparingar på 1012 miljarder? Det är i det sällskapet som
              Socialdemokraterna nu finns.
            </seg>
            <seg n="361e757a">
              Nej, vänsterpartiernas budget är inte trovärdig.
            </seg>
            <seg n="8ec0bf4a">
              Jag förstår att Socialdemokraterna inte vill höra vad deras samarbetspartner
              vill skära på i materielanslaget. Men titta i handlingarna för
              att påminna er om läget. Miljöpartiet vill ta bort 995 miljoner
              och ta bort ytterligare 700 miljoner från kontot för vidmakthållande,
              avveckling med mera. Det fattas alltså ytterligare 1,5 miljarder
              för det röda laget. 1,5 miljarder ytterligare var det.
            </seg>
            <seg n="05e384da">
              Jag förstår att detta är ett jätteproblem för vänstersidan om
              neddragningen är totalt 2 miljarder, 3 ½ miljarder eller 4 miljarder
              när man har så splittrade förslag, och något besked om hur det
              ska se ut i framtiden fick vi inte i dag.
            </seg>
            <seg n="6fe74b05">
              Nej, detta är inte trovärdigt. Det går inte ihop, Anders Karlsson.
            </seg>
            <seg n="37e6f6e9">
              Det finns, som jag har påpekat, helt enkelt inget alternativ
              till försvarsbudgeten för 2010. Det är en ovanlig situation här
              i kammaren. Det är en röra i ny rekordklass, en splittrad bild
              och en djupt oenig vänsterkartell, och miljarder ska sparas. Det
              drabbar förbandsverksamheten, det drabbar det internationella
              arbetet och solidariteten, och det drabbar självklart svensk försvarsindustri.
              Det drabbar alltså hela det svenska försvaret.
            </seg>
          </u>
          <note n="5a70b53b">
            Fru talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker" n="2befb128">
            Anf. 5 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-a195685a71d5df68-1" n="1347e07f">
            <seg n="b666c132">
              Fru talman! Detta är Rolf Gunnarssons sista debatt i kammaren,
              om jag inte missminner mig. Jag tackar för de debatter som har
              varit under åren. Det har varit väldigt trevligt att ha att göra
              mig dig som person och som debattör.
            </seg>
            <seg n="586adefb">
              Men nu ska jag övergå till ärendet. Rolf Gunnarsson ägnar egentligen
              över halva sin talartid till att läsa innantill om Socialdemokraternas,
              Vänsterpartiets och Miljöpartiets budget. Det är bra, men vi kan
              den ganska bra själva. Men så gör man när man inte vill tala om
              sin egen politik utan vill gömma sig genom att tala om hur dåliga
              alla andra är. Jag har högre förväntningar på att en regering
              talar om vad man vill i framtiden. Jag saknar tyvärr det.
            </seg>
            <seg n="a917e658">
              Rolf Gunnarsson räknade upp Försvarsberedningen som en beredning
              som har varit lyckad under denna period. Försvarsberedningen var
              överens om att man skulle minska antalet plan från nuvarande 100
              till 60. Min första fråga är om Rolf Gunnarsson ställer sig bakom
              detta.
            </seg>
            <seg n="ca7ed26f">
              Jag vill också passa på att fråga vad Rolf Gunnarsson tycker
              om den reträtt som Obama nu ska inleda om ett och ett halvt år.
              Välkomnar Rolf Gunnarsson detta? Eller anser han, i likhet med
              försvarsministern tidigare har sagt, ungefär att helvetet på jorden
              nu kommer i den meningen att talibanerna kommer att ta över?
            </seg>
          </u>
          <note type="speaker" n="ab0a37cf">
            Anf. 6 ROLF GUNNARSSON (m) replik:
          </note>
          <u who="rolf_gunnarsson_0956c8" xml:id="i-6463d48e2bafc528-1" n="c3703285">
            <seg n="9f16bd43">
              Fru talman! Jag tackar för de vänliga orden innan Peter Rådberg
              började diskutera ärendet. Detta är i alla fall min sista budgetdebatt.
              Sedan vet jag inte om jag kommer att delta i någon annan debatt.
              Jag vågar inte lova någonting. Det får Peter Rådberg ta som ett
              hot.
            </seg>
            <seg n="fb95915f">
              Vi kommer tillbaka till JAS-frågan, och det har skett väldigt
              mycket sedan vi stod här senast. Vi hade Norgeaffären, och vi
              har förhoppningsvis just nu en affär med Brasilien. Jag skulle
              därför aldrig ge mig in på att fastställa antalet plan.
            </seg>
            <seg n="bc9f4ac6">
              Jag anser inte heller att jag är så stor att jag kan göra någon
              större tolkning av vad jag såg på tv i morse om vad Obama sade
              i natt. Han gav helt klart ett besked om tiden och den styrka
              som skulle sättas in tills avveckling börjar ske. Det skulle börja
              ske en avveckling om ett och ett halvt år. Om det blir så eller
              inte får jag väl se från gungstolen hemma, och Peter Rådberg får
              möjligen fortsätta debatten här.
            </seg>
            <seg n="c4c3eaf7">
              Däremot tyckte jag att jag ägnade mycket tid åt den politik som
              vi skulle föra. Men jag är förundrad, Peter Rådberg, över den
              stora oenighet och den splittring som ni har. Det måste vara djupt
              oroande. Nu var du ärlig i debatten och sade att det inte kommer
              något besked i dag. Det var ett ärligt besked. Men man skulle
              kanske kunna kräva av tre etablerade partier att de kommer med
              ett besked i den sista budgetdebatten före ett val.
            </seg>
            <seg n="1b828b08">
              När jag läste era olika förslag funderade jag verkligen på om
              de var sanna. Det var någon som hade gjort röda prickar. Det påminde
              om Bingolotto. Man ska försöka få tre i rad och få försvarsbingo.
              Då skulle alla partier vara eniga. Men ni är inte eniga i fråga
              om något konto, Peter Rådberg. Det tycker jag är det mest anmärkningsvärda
              i detta. Det är en mycket splittrad opposition. Det är en historisk
              dag, inte för att jag talar sista gången i en budgetdebatt utan
              med tanke på hur era oppositionsförslag ser ut.
            </seg>
          </u>
          <note type="speaker" n="94832833">
            Anf. 7 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-a195685a71d5df68-2" n="1347e07f">
            <seg n="6674690e">
              Fru talman! Jag sade att vi kommer att komma överens om de 2
              miljarderna. Jag kan lugna Rolf Gunnarsson på den punkten. Jag
              tror inte att ni var så himla mycket bättre för fyra år sedan.
              Jag har i och för sig inte den historiska kontrollen. Jag kan
              lugna Rolf Gunnarsson. Arbete pågår, vi kommer med ett besked,
              och vi lovar att leverera det i god tid före valet.
            </seg>
            <seg n="6c9c97ad">
              Men jag vill informera Rolf Gunnarsson om att Försvarsmakten
              själv har behov av bara ungefär 66 plan i dag. Det står 33 plan
              under tält. Man behöver dem inte. Miljöpartiet har sagt att vi
              då kan börja avveckla en tredjedel av de 100 JAS-plan som finns.
              Vad ska vi med dem till när inte ens Försvarsmakten använder dem?
            </seg>
            <seg n="85d935d1">
              Min fråga under ett års tid har varit: Varför kan ni inte börja
              avveckla när vi dessutom har en försvarsberedning med sju partier
              som är enig om att vi ska gå åt detta håll? Där kan vi spara väldigt
              mycket pengar.
            </seg>
            <seg n="7b0bf15e">
              Sedan fick jag inget riktigt bra svar från Rolf Gunnarsson om
              han tycker att det är bra att man kan se ett slut på Afghanistankriget.
              Miljöpartiet har under lång tid krävt att vi ska börja avvecklingen.
              Nu kommer Barack Obama, och jag ser med spänning fram mot hur
              regeringspartierna agerar på hans tal i natt. Välkomnar ni detta,
              eller välkomnar ni det inte?
            </seg>
          </u>
          <note type="speaker" n="156bd535">
            Anf. 8 ROLF GUNNARSSON (m) replik:
          </note>
          <u who="rolf_gunnarsson_0956c8" xml:id="i-6463d48e2bafc528-2" n="c3703285">
            <seg n="46b3a300">
              Fru talman! Jag återgår till frågan om Afghanistan. Självklart
              är vi jätteglada om vi kan få slut på kriget i Afghanistan. Jag
              tror att vi till och med skulle kunna få 349 ja-röster vid en
              sådan votering här i riksdagen. Vi ser självklart med glädje på
              alla krig som tar slut. Helst skulle vi inte vilja ha något krig
              i världen. Men det får kanske varken Peter Rådberg eller jag uppleva.
            </seg>
            <seg n="e26ae76a">
              Jag har inget bättre svar än tidigare när det gäller antalet
              JAS-plan, även om Peter Rådberg inte var nöjd med svaret.
            </seg>
            <seg n="ee267d95">
              Eftersom Peter Rådberg tog upp frågan om frivilliga försvarsorganisationer
              i sitt anförande måste jag ställa en fråga. Peter Rådberg finns
              med på en reservation där det bland annat står: och att organisationsstödet
              tycks avskaffas.
            </seg>
            <seg n="5830b506">
              Vet Peter Rådberg vad det är för reservation som han finns med
              på? Den är oerhört dåligt skriven. Tycks avskaffas betyder att
              ni inte orkar ta reda på vad som händer med detta anslag.
            </seg>
            <seg n="07d55360">
              Om man läser handlingen står det helt klart att anslaget upphör
              och förs till anslaget 2:7 Myndigheten för samhällsskydd och beredskap.
              Det står klart här.
            </seg>
            <seg n="4dbfd1b4">
              Men ni skriver i er reservation: tycks avskaffas. Vad är det
              för reservation? Ni säger att vi var så dåliga i opposition. Men
              detta är ett bottennapp. Det är nästan värt en guldmedalj att
              man i en reservation skriver tycks. Det betyder att man inte kan
              ta reda på fakta. Fakta fanns att ta reda på. Peter Rådberg hade
              på en minut kunnat få ett svar.
            </seg>
            <seg n="1c1602fe">
              Jag ville bara visa på seriositeten. Jag konstaterar bara att
              Peter Rådberg ingår i en trio som är djupt oenig och har väldigt
              splittrade förslag. Det är tyvärr så vi skiljs som debattörer
              i den ekonomiska försvarsdebatten.
            </seg>
          </u>
          <note type="speaker" n="b8de0d03">
            Anf. 9 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-d68483967c6565c3-1" n="708db119">
            <seg n="ce0e4828">
              Fru talman! Jag tackar Rolf Gunnarsson för de budgetdebatter
              som vi har haft under tre års tid.
            </seg>
            <seg n="6f9fe58a">
              Vi har mycket goda personliga relationer. Det vill jag säga.
              Rolf Gunnarsson har för avsikt att sluta. Vi andra vet inte om
              vi tvingas att sluta. Men vi försöker en period till. Väljarna
              får göra sitt val.
            </seg>
            <seg n="f12a6766">
              Jag återkommer till de frivilliga organisationerna. Jag har tidigare
              i debatten sagt, och upprepar det nu, att Sveriges försvar är
              allas angelägenhet. De frivilliga organisationerna har funnits
              i decennier och utgör en kostnadseffektiv resurs för Försvarsmakten
              och för samhället när kris och krig uppstår.
            </seg>
            <seg n="cf137e93">
              I dag personalförsörjer de frivilliga försvarsorganisationerna
              hemvärnet i en inte obetydlig utsträckning. Ändå väljer regeringen
              att i budgeten det är faktiskt så slå undan fötterna på frivilligverksamheten.
              Så gör man trots att man samtidigt säger sig vilja utveckla hemvärnet
              till nationella skyddsstyrkor. Detta är ett faktum, så där vill
              jag ha en förklaring.
            </seg>
            <seg n="346383e7">
              Det är väl bra om Rolf Gunnarsson här ger ett svar och säger
              att ni ger lika mycket pengar till de frivilliga organisationerna
              som ni gjort de andra åren. Är det så, Rolf Gunnarsson, vi ska
              tolka ditt tidigare svar till Peter Rådberg där du angrep honom
              för vad som står i reservationen? Jag har inte hittat de ord som
              Rolf Gunnarsson här läste upp, men jag ska läsa reservationen
              lite bättre. Det är viktigt, fru talman, att få ett svar i det
              avseendet.
            </seg>
          </u>
          <note type="speaker" n="144337fe">
            Anf. 10 ROLF GUNNARSSON (m) replik:
          </note>
          <u who="rolf_gunnarsson_0956c8" xml:id="i-6463d48e2bafc528-3" n="c3703285">
            <seg n="b10c8031">
              Fru talman! När det gäller de frivilliga försvarsorganisationerna
              står det så här i er reservation: Vi vänder oss mot att anslaget
              för frivilliga försvarsorganisationer upphör och att organisationsstödet
              tycks avskaffas. Organisationsstödet avskaffas inte. Det blir
              i stället så att stödet flyttas över till MSB som sedan ska fördela
              pengarna. Detta tycker jag är viktigt. Anders Karlsson kan läsa
              i propositionen att vi tycker att de frivilliga organisationerna
              är viktiga.
            </seg>
            <seg n="ce0af261">
              Jag kan vitsorda det som sägs i meningarna om vikten av de frivilliga
              organisationerna. Där skiljer det inte. Dock är jag förvånad över
              er reservation där ni låtsas att pengarna helt försvinner. Ja,
              de försvinner från det konto som finns i dag. Men de försvinner
              definitivt inte för verksamheter som ansöker om pengar och som
              MSB bedömer är vettiga och rimliga. Så ska man göra med alla skattekronor.
              Det är min åsikt, och det har varit min åsikt under alla mina
              år som politiker.
            </seg>
            <seg n="58291b2c">
              Jag vet att ni vill ha ett eget konto för hemvärnet som ju är
              en del av insatsorganisationen. Men i så fall skulle man börja
              dela upp och ha olika konton för alla delar av insatsorganisationen.
              Vi ser ingen anledning till det. Vi satsar på hemvärnet och har
              gjort en rejäl satsning. Som jag sade i mitt anförande har det
              tagits emot mycket positivt. Jag tror att man därmed efter allt
              som varit får ordning på hemvärnet som år efter år fått ta smällar
              i budgetarna och som fått allt sämre materiel.
            </seg>
            <seg n="939076f4">
              Jag tror att satsningen är viktig för möjligheterna att rekrytera.
              Runt om i landet är man nu positiv till detta. Jag exemplifierade
              tidigare med den tremånadersutbildning som finns på flera ställen
              och sade att det går mycket bra att rekrytera till den. Det här
              är ett bra steg och ett steg som ni inte klarade av under de tolv
              år då ni hade hand om frågan.
            </seg>
          </u>
          <note type="speaker" n="e81aee5b">
            Anf. 11 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-d68483967c6565c3-2" n="708db119">
            <seg n="611726cc">
              Fru talman! Rolf Gunnarsson, du är ändå svaret skyldig. Kan de
              frivilliga organisationerna i dag här från talarstolen få beskedet
              att de kommer att få samma summa pengar som de fått föregående
              år?
            </seg>
            <seg n="a3c00c35">
              Varför är man så orolig? När vi skriver tycks avskaffas menar
              vi att pengarna flyttas till ett annat konto och att MSB sedan
              godtyckligt fördelar pengarna till organisationerna. Tidigare
              fick dessa de här pengarna sig tillsända. Det är den ändringen
              vi motsätter oss.
            </seg>
            <seg n="6545493a">
              Kan Rolf Gunnarsson här garantera att alla frivilliga organisationer
              kommer att få lika mycket pengar under år 2010 som de fått under
              år 2009? Om de får det är det väldigt glädjande. I så fall har
              vi totalt missförstått detta. I de frivilliga organisationerna
              är man väldigt orolig, så det vore bra med ett förtydligande så
              att de här i debatten kan höra eller senare i protokollet läsa
              att den borgerliga regeringen kommer att ge lika mycket pengar
              år 2010 som den gav år 2009. Det förtydligandet vore alltså önskvärt.
              I så fall blir det en stor framgång både för de frivilliga organisationerna
              och för oss som påtalat detta.
            </seg>
            <seg n="93ca7bf0">
              Vidare, Rolf Gunnarsson: Varför nämnde du i ditt inledningsanförande
              inte orden militär alliansfrihet en enda gång? Vill du ha militär
              alliansfrihet även i fortsättningen?
            </seg>
          </u>
          <note type="speaker" n="ff96d5fc">
            Anf. 12 ROLF GUNNARSSON (m) replik:
          </note>
          <u who="rolf_gunnarsson_0956c8" xml:id="i-6463d48e2bafc528-4" n="c3703285">
            <seg n="e4e7e0dc">
              Fru talman! Den sista frågan uppfattade jag att Anders Karlsson
              ställde till försvarsministern. Därför sade jag inget om den saken,
              och det gör jag inte heller nu.
            </seg>
            <seg n="db0bc55b">
              Än en gång beträffande de frivilliga organisationerna: Jag skulle
              aldrig stå i denna talarstol och lova att de frivilliga organisationerna
              ska få si eller så mycket. Jag har uppfattat att verksamheten
              är så viktig att man om en ännu viktigare verksamhet än den man
              tidigare haft presenterades och det var fråga om rena verksamhetsbidrag
              skulle få mer pengar. Men skillnaden är att man inte har egna
              pengar. Vid årsskiftet kommer det inte pengar i en egen påse,
              utan den påsen finns hos MSB som har att göra seriösa bedömningar
              så att våra skattepengar går till vettiga saker som görs.
            </seg>
            <seg n="00a55ea1">
              Jag vet att de frivilliga organisationerna gör väldigt mycket
              och instämmer helt i det Anders Karlsson sade om dessa. I propositionen
              kan Anders Karlsson läsa att det står om vikten av de frivilliga
              organisationerna.
            </seg>
            <seg n="981de245">
              Jag förstår att Anders Karlsson inte vill gå in på området oenighet
              och splittring mellan de tre vänsterpartierna med tanke på den
              oerhörda oklarhet man nu går in i. Jag konstaterar att det inte
              finns något alternativ ett tråkigt konstaterande i den sista debatten,
              i alla fall om ekonomi, med Anders Karlsson och vill tacka Anders
              Karlsson för goda debatter. Vi är goda vänner på sidan om. I sakfrågorna
              intar vi dock olika ståndpunkter, men så ska det vara i Sveriges
              riksdag.
            </seg>
          </u>
          <note type="speaker" n="4405421b">
            Anf. 13 STAFFAN DANIELSSON (c):
          </note>
          <u who="staffan_danielsson_d9e83c" xml:id="i-9864dfda9ecf46eb-0" n="b6634787" next="i-48d68617c0f5fdb0-0">
            <seg n="c9ded536">
              Fru talman! Vi diskuterar nu här i Sveriges riksdag inriktningen
              på Sveriges försvar och hur dess budget ska vara under år 2010,
              med utblickar även mot åren därefter självfallet viktiga frågor
              för nationen.
            </seg>
            <seg n="fc636026">
              Det är nu den fjärde och sista budgetdebatten som vi har under
              denna mandatperiod. Jag tänker först göra en kort tillbakablick.
            </seg>
            <seg n="939cc342">
              Jag börjar med år 2004 då Socialdemokraterna för första gången
              började luta sig mot Vänsterpartiet i frågor om försvaret och
              anslog 400 miljoner kronor mindre till försvaret än den borgerliga
              allians gjorde som då var under bildande. Det var då. Bara 400
              miljoner kronor skilde, inte de 2 000 miljoner kronor mindre till
              försvaret som ju de rödgröna nu i ett drastiskt slag vill skära
              bort redan år 2010 om knappt en månad.
            </seg>
            <seg n="97e4c4ec">
              Försvarsbeslutets inriktning år 2004 var dock föremål för en
              bredare samsyn, liksom även vid det nya inriktningsbeslutet i
              juni sett till vad Socialdemokraterna faktiskt skriver i det avseendet.
              Det är positivt.
            </seg>
            <seg n="4cfe9e73">
              I budgetdebatten 2006 lyfte jag från Centerpartiet fram det positiva
              i att allianspartierna och Socialdemokraterna ändå hade en samsyn
              om den påfrestande omställning av försvaret som pågick liksom
              om ambitionen att rejält höja ambitionsnivån för Sveriges internationella
              fredsinsatser. Det var då. Nu vill Socialdemokraterna mest av
              alla och mer än Vänsterpartiet drastiskt sänka ambitionsnivån
              för de internationella fredsinsatserna.
            </seg>
          </u>
          <note n="b906cf85">
            I budgetdebatten 2008 lyfte jag fram bland annat följande.
          </note>
          <u who="staffan_danielsson_d9e83c" xml:id="i-48d68617c0f5fdb0-0" n="b6634787" prev="i-9864dfda9ecf46eb-0">
            <seg n="47267e5d">
              Detta är högaktuellt även i dag efter de attacker som den svenska
              ISAF-styrkan i Afghanistan har drabbats av.
            </seg>
            <seg n="24af72a4">
              I juni i år, 2009, fattade riksdagen ett nytt försvarspolitiskt
              inriktningsbeslut. Om jag hade deltagit i debatten skulle jag
              ha sagt att liksom vid 2004 års försvarsbeslut låg Försvarsberedningens
              samstämda rapporter till grund även 2009. I dessa rådde bred samsyn
              om att soldater och officerare bör rekryteras på frivillig grund,
              att andelen kontrakterade deltidssoldater skulle dominera i armén
              och att de internationella fredsinsatserna liksom det nordiska
              försvarssamarbetet skulle öka.
            </seg>
            <seg n="7e8c7b8f">
              Detta är alltså vad Försvarsberedningen sade 2007 och 2008.
            </seg>
            <seg n="a583fdaf">
              Jag skulle också ha beklagat att Socialdemokraterna i strid med
              denna samstämda försvarsberedning nu valt att stå fast vid viss
              fortsatt värnplikt och att vara för radikalt nedskurna internationella
              fredsinsatser.
            </seg>
            <seg n="3e0eca49">
              Detta kan urholka värdet av Försvarsberedningens arbete inför
              framtiden, vilket jag tycker vore olyckligt då det är ett viktigt
              forum för att över blockgränserna diskutera för landet viktiga
              frågor.
            </seg>
            <seg n="a13ef9c4">
              Jag hade då också hänvisat till Försvarsberedningens eniga förslag
              om att det kan vara dags att överväga en analys av Sveriges bi-
              och multilaterala samarbeten inom EU och med de nordiska länderna
              samt med Nato. Centerpartiet uttalade vid sin stämma beredskap
              för att delta i en sådan analys förutsatt en bred politisk samsyn
              om att den bör göras.
            </seg>
            <seg n="93fe3007">
              Försvarsberedningens motiv var de givna; så oerhört mycket har
              skett på dessa områden under de senaste decennierna att det har
              ett värde att i lugn och ro göra en sammanhållen analys som grund
              för den fortsatta dialogen i dessa för vårt land så viktiga frågor.
              Inte minst det växande nordiska samarbetet gör detta aktuellt.
            </seg>
            <seg n="670c1265">
              Så är jag då framme vid dagens budgetdebatt i december anno 2009.
              Utifrån det försvarspolitiska inriktningsbeslutet i juni lägger
              regeringen fram en försvarsbudget för 2010 på 45,5 miljarder kronor,
              varav 41,4 miljarder rör det militära försvaret. Förbandsverksamheten
              ökar till knappt 20 miljarder medan materielkostnaderna sjunker
              till knappt 17 miljarder.
            </seg>
            <seg n="2af7e853">
              Tyvärr vill den rödgröna oppositionen, med helt olika motiv sinsemellan,
              dra undan hela 2 000 miljoner från försvaret redan från den 1
              januari 2010. Jag vill ärligt beklaga detta.
            </seg>
            <seg n="983e1571">
              Däremot råder en glädjande enighet i riksdagen om målen för vårt
              svenska försvar och de uppgifter det ska lösa. Dessa förtjänar
              att nämnas i en försvarsdebatt, och jag återger här något förkortat
              vad som står i utskottets betänkande:
            </seg>
            <seg n="21de9ce1">
              Kärnan i den framtida insatsorganisationen för Försvarsmakten
              kommer att utvecklas i riktning mot åtta manöverbataljoner. Det
              kommer att finnas två korvettdivisioner, det vill säga stridsfartyg,
              en ubåtsflottilj, fyra stridsflygsdivisioner och ett vässat hemvärn,
              som Rolf Gunnarsson väl redogjorde för, med mycket mera. Detta
              motsvarar 50 000 personer. Beredskapen jämfört med i dag förbättras
              kraftigt till mellan några timmar och en vecka.
            </seg>
            <seg n="1ac643d2">
              Centerpartiet anser att hemvärnet, som nu alltmer utvecklas mot
              nationella skyddsstyrkor, fyller mycket viktiga uppgifter, och
              vi gläds åt att de 22 000 soldaterna med stort fortsatt ideellt
              engagemang i framtidens hemvärn där kommer att få bättre utrustning
              och materiel samt en utökad roll i den nya organisationen.
            </seg>
            <seg n="151fdb9c">
              Fru talman! Centerpartiet har länge tagit ett stort ansvar för
              Sveriges försvars- och säkerhetspolitik. Vi menar att det nya
              inriktningsbeslutet från juni i år är bra liksom att 2010 års
              försvarsbudget utvecklar det väl.
            </seg>
            <seg n="7aa16a84">
              Jag har under mandatperioden ibland resonerat om nivån på Sveriges
              försvarsbudget. Är den lagom stor? Den har ju legat kring 40 miljarder
              mycket länge, vilket betyder en rejäl urholkning i fasta pengar.
              Det är samma utveckling som har skett i länderna i vår omvärld.
              Jag har med viss oro redovisat att Sverige på 20 år tappar relativt
              övriga nordiska länder i hur stor andel av bnp som försvarsbudgeten
              motsvarar. Det är därför bra att alliansregeringens långsiktiga
              planer inte är en fortsatt urholkning, till skillnad mot de rödgrönas
              alexanderhugg redan nästa år.
            </seg>
            <seg n="5a51cc7e">
              Den frivilliga grundutbildningen av soldater börjar vid halvårsskiftet
              nästa år. Utskottet ser fram emot fortsatta lagförslag från regeringen
              de kommande åren. Det blir en spännande process. Det är en stor
              förändring. Jag är trygg i att inriktningen är den rätta, men
              som alltid vid stora förändringar återstår förvisso frågor och
              utmaningar att lösa så bra som möjligt. Regeringen kommer att
              återkomma i de frågorna.
            </seg>
            <seg n="9dfd5613">
              Det nya försvarets materielbudget minskar, och utrymmet för en
              egen svensk utveckling av försvarsmateriel minskar. Därför är
              det viktigt att konkurrensen på området alltmer ska ske på lika
              villkor inom EU. Det är bra att en ny exportstödsmyndighet inrättas
              för att tydliggöra olika roller. Sverige har en högkvalificerad
              och mycket kompetent försvarsindustri. EU har antagit en strategi
              för en starkare och mer konkurrenskraftig försvarsindustri inom
              EU, och även i Sverige är det självfallet bra med en god dialog
              på detta område.
            </seg>
            <seg n="50aa13d1">
              Sverige förhandlar nu med Brasilien om att sälja JAS Gripen dit.
              Detta förutsätter att Sverige uppgraderar tio plan till en vassare
              version, vilket utskottsmajoriteten ger regeringen mandat att
              göra. Oppositionen är helt splittrad om detta. Miljöpartiet menar
              att det helt bör sättas stopp för att utveckla Gripen, och v och
              s vill skjuta frågan framåt till behandling först om frågan skulle
              bli aktuell. Detta gagnar självfallet inte försvarsindustrins
              exportansträngningar i ett mycket känsligt läge.
            </seg>
            <seg n="c1f0b7dc">
              En aktuell upphandling rör pansarfordon. Den ska efter överklagan
              nu göras om. Riksdagen har givit regeringen detta bemyndigande,
              och FMV håller i upphandlingen. Det handlar om flera hundra fordon,
              och utskottet har tillstyrkt detta. Riksdagen har fattat ett sådant
              beslut. Sverige har tidigare investerat 1 miljard i ett av de
              alternativa fordonen, vilket kan ge royaltyintäkter om företaget
              i fråga kan sälja fordonet på export. Konkurrensen är dock knivskarp.
            </seg>
            <seg n="53b2e00d">
              Försvarsutskottet stöder regeringens förslag om att Sverige tillsammans
              med andra länder inom EU ska ta ramansvar för en nordisk stridsgrupp
              år 2011. Det är trist att oppositionen även här är fullständigt
              splittrad. Vänsterpartiet vill inte ha någon stridsgrupp alls,
              och Miljöpartiet och Socialdemokraterna vill kraftigt minska den.
            </seg>
            <seg n="95c42f09">
              De frivilliga försvarsorganisationerna är viktiga för försvaret.
              De spelar en viktig roll för rekryteringen till hemvärnet och
              kommer även att ha betydelse för rekryteringen till det nya försvaret.
              Det särskilda anslaget till organisationerna tas nu bort, som
              har framgått, och pengarna ska i stället förmedlas via myndigheten
              med inriktning på verksamheter. Det är viktigt. Utskottet markerar
              att myndigheternas fördelning av dessa pengar bör omges med restriktioner,
              och utskottet utgår ifrån att regeringen återkommer med en årlig
              redovisning om detta. Else-Marie Lindgren torde återkomma till
              det här.
            </seg>
            <seg n="680dc821">
              Utskottet ställer sig bakom regeringens ökade satsning på internationella
              fredsinsatser, där Afghanistan väger tungt under FN:s mandat och
              med 42 länder delaktiga. Jag noterar Miljöpartiets och Peter Rådbergs
              mycket stora tilltro till USA och dess president när det gäller
              att frågan nu är löst och att trupperna kan dras tillbaka från
              2011. Jag tror att frågan är svår. USA ökar kraftigt nu och aviserar
              en ambition som vi alla delar. Verkligheten kommer att avgöra
              när Sverige är med långsiktigt i dessa fredsinsatser.
            </seg>
            <seg n="8f672041">
              Det är, som jag har sagt, trist att notera att Socialdemokraterna
              återigen backar bort från sin tidigare internationella solidaritet
              och vill slakta anslaget för fredsfrämjande insatser från 2,5
              miljarder kronor till endast 800 miljoner kronor, vilket är 400
              miljoner kronor mindre än vad det faktiskt rätt isolationistiska
              Vänsterpartiet anslår. Jag tycker att det är sorgligt för ett
              parti med en internationell samarbetstradition.
            </seg>
            <seg n="5f21c7ff">
              Å andra sidan vill Miljöpartiet på sikt skära ned kanske 10 miljarder
              på försvaret, men öka de internationella insatserna samtidigt
              som Sverige kanske ska lämna Afghanistan. Det spretar alltså maximalt
              hos de rödgröna.
            </seg>
            <seg n="a767843a">
              Jag tycker också att det är mycket anmärkningsvärt att Vänsterpartiet
              är med på åtta av tio socialdemokratiska reservationer i detta
              betänkande. Det kanske är det nya radarparet inom svensk försvarspolitik.
              Eller är det kanske Socialdemokraterna som är med Vänsterpartiet
              i dessa åtta reservationer, vad vet jag? Det här var otänkbart
              för tio år sedan, men det är det inte längre. Jag beklagar det.
            </seg>
            <seg n="6e3d5a1b">
              Socialdemokraterna vill satsa något pyttelite extra på försvarsindustrin
              och på export, medan Vänsterpartiet och Miljöpartiet skyr detta
              som pesten. Det ska bli intressant att se vad den kompromiss som
              Peter Rådberg utlovade kommer att innehålla på detta område, vad
              de olika motionerna egentligen innebar och hur man kommer att
              mötas. Det ska bli mycket intressant.
            </seg>
            <seg n="7cfa3e4c">
              Jag nöjer mig med dessa exempel på rödgrön röra, men det finns
              många fler. Jag känner stark oro för vad ett regeringsskifte skulle
              kunna innebära. Jag hoppas att Rolf Gunnarsson kommer att slippa
              att lida i gungstolen i Dalarna efter valet. Jag tror inte att
              du behöver göra det. Jag vill tacka dig för dina insatser i försvarsutskottet
              här i riksdagen.
            </seg>
            <seg n="f8b0d600">
              Fru talman! Med detta vill jag yrka bifall till utskottets betänkande
              och avslag på reservationerna. Sverige behöver en ansvarsfull,
              sammanhållen och långsiktig försvarspolitik, och det är just detta
              som försvarets nya inriktning och försvarsbudgeten för 2010 lägger
              fast. Det är bra med en alliansregering, inte minst på försvarets
              område.
            </seg>
          </u>
          <note type="speaker" n="a8e5d58f">
            Anf. 14 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-d68483967c6565c3-3" n="708db119">
            <seg n="1039bcbd">
              Fru talman! Staffan Danielssons rallarsvingar gick. Den ena minuten
              var det kritik för att vi inte kunde samarbeta, och nästa minut
              var det kritik för att vi hade skrivit gemensamma reservationer
              med Vänsterpartiet. Jag höll på att säga att någon jäkla ordning
              får det väl vara även i Centerpartiet. Jag förstod inte riktigt
              logiken i det. Först kom det kritik mot de ena och sedan kritik
              mot det andra, men logiken finns väl någonstans.
            </seg>
            <seg n="60c74a8e">
              Jag vill uppehålla mig vid detta med frivilligorganisationerna.
              Ni har tagit bort pengarna till frivilligorganisationerna. Jag
              ställer samma fråga till Staffan Danielsson som jag ställde till
              Rolf Gunnarsson. Ni har tagit bort pengarna från det kontot och
              lagt dem på MSB. Kommer dessa pengar frivilligorganisationerna
              till del? Kan du säga att de får lika mycket pengar som i år?
              Hade pengarna stått kvar på samma konto som tidigare hade de fått
              pengarna och verkligen kunnat bedriva den verksamhet de har bedrivit
              under det här året. Hur blir det 2010? Kommer de att få sina pengar
              eller kommer de inte att få sina pengar? Delar Staffan Danielsson
              Rolf Gunnarssons kritik när han säger att de får pengarna om de
              gör vettiga uppgifter? Är det detsamma som att de inte har utfört
              några vettiga uppgifter under 2008 och 2009? Har Staffan Danielsson
              samma uppfattning, det vill säga att de inte har utfört några
              vettiga uppgifter tidigare?
            </seg>
            <seg n="c599ea12">
              Jag ska återkomma till kritiken mot det internationella i nästa
              replik, för jag ser att tiden är ute nu.
            </seg>
          </u>
          <note type="speaker" n="9fcc3469">
            Anf. 15 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-ee803f0486116ac9-0" n="b6634787">
            <seg n="2cd9dabd">
              Fru talman! Jag avstår gärna från rallarsvingar. Jag vet att
              vi är överens om att det behövs en bredare samsyn på försvarsområdet
              i Sverige. Det är väldigt viktiga frågor för landet. Men jag tvingas
              till dessa konstateranden av fakta när jag läser oppositionens
              motioner. Anders Karlsson bekräftar nu att Vänsterpartiet och
              Socialdemokraterna är ett nytt radarpar i svensk försvarspolitik,
              vilket borde oroa det svenska folket djupt. Men den rödgröna oppositionen
              är verkligen inte överens. Miljöpartiet står för en helt annan
              linje i många frågor. De vill spara kraftigt på försvaret. Rolf
              Gunnarsson gjorde en genomlysning av anslagen där Vänsterpartiet,
              även om man är med på många reservationer, vill spara kraftigt
              på försvarsmaterial, exportansträngningar och andra områden. Ni
              divergerar väldigt mycket, och det är det som oroar oss. Vi jobbar
              hårt för en fortsatt alliansregering och för ett starkt centerparti.
              Jag hoppas verkligen att det blir så, men om det inte skulle bli
              så vill vi ha granskat det alternativ som ni vill gå till val
              på och som ännu inte finns.
            </seg>
            <seg n="f3ac270d">
              Är pengarna till frivilligorganisationerna borta? Nej, det är
              de inte. Jag hänvisar till vad Rolf Gunnarsson svarade. De finns
              hos myndigheten. De här organisationerna är viktiga och gör viktiga
              insatser. De får komma med bra projekt, som de har gjort tidigare
              och kommer att göra i framtiden, och då kommer de att få ungefär
              samma uppgifter. I utskottsbetänkandet har vi också angett att
              det ska vara restriktioner åt det här hållet när det gäller användningen
              av de här medlen och att det ska återredovisas för riksdagen.
            </seg>
            <seg n="adc3de16">
              Jag har en motfråga till Anders Karlsson. Ni vill skära bort
              2 000 miljoner från försvaret. Vi ska inte ha några pengar till
              Kosovo från den 1 januari. Hur kommer försvaret att klara detta
              om er reservation skulle vinna? Det är en rimligare fråga än den
              som handlar om frivilligorganisationerna.
            </seg>
          </u>
          <note type="speaker" n="11978b66">
            Anf. 16 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-d68483967c6565c3-4" n="708db119">
            <seg n="a40f73f9">
              Fru talman! Jag noterar att Staffan Danielsson gled ifrån frågan
              om frivilligorganisationerna. Du svarade inte på mina frågor.
              Får de pengarna? Anser du att de utför vettiga uppgifter nu? Eller
              är det så att de inte gör det och därför är pengarna borta och
              lagda inom MSB? Det vill jag ha svar på. Utför de vettiga uppgifter
              i år? Rolf Gunnarsson sade att ett av skälen till att ni tar bort
              dem skulle vara att de skulle utföra vettiga uppgifter för att
              få pengarna. Utför de vettiga uppgifter i år eller utför de inte
              vettiga uppgifter? Det vill jag ha svar på.
            </seg>
            <seg n="a05b614b">
              Staffan Danielsson behöver inte vara orolig för att vi inte ska
              komma överens. Vi kommer att komma överens. Jag drar mig till
              minnes att de som kallade sig för en borglig allians inte var
              överens för fyra år sedan. Vi ska bli överens före valet 2010.
              Vi kommer att ha ett färdigt förslag före valet 2010 som vi ska
              presentera för svenska folket.
            </seg>
            <seg n="2f3ad241">
              Hur är det med alliansfriheten och Centerpartiet? Kan Staffan
              Danielsson säga inför svenska folket att Sverige ska förbli alliansfritt
              och inte medlem i Nato. Kan du ge den deklarationen eftersom du
              också, Staffan Danielsson, likt de föregående talarna inte har
              nämnt det med ett enda ord? Det är faktiskt grunden för hela vår
              försvarsverksamhet.
            </seg>
            <seg n="8276bf06">
              Sedan gällde det våra 2 miljarder. Jag vill påstå att vi har
              ett väl finansierat förslag. Staffan Danielsson påstår här att
              yrkessoldater inte kostar någonting. Det är oerhört dyrt att ha
              soldater som går på kaserngårdarna och sparkar grus till ingen
              nytta. Det är vad som kommer att ske. Finns det ett sådant hot
              mot Sverige att man måste ha 6 500 anställda soldater som ska
              gå på kaserngården och sparka grus och vänta på att fienden ska
              komma till Sverige?
            </seg>
          </u>
          <note type="speaker" n="01981fd3">
            Anf. 17 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-ee803f0486116ac9-1" n="b6634787">
            <seg n="305e237d">
              Fru talman! Jag svarar bakifrån på Anders Karlssons frågor. Jag
              nämnde alliansfriheten i mitt inlägg. Centerpartiet står för att
              Sverige ska vara alliansfritt, som vi har varit så väldigt länge.
              Däremot kan vi inte lova lika tydligt som Socialdemokraterna att
              detta ska vara i evig tid, som Mona Sahlin har sagt, det vill
              säga att Sverige alltid ska vara alliansfritt. Om 50 eller 2 000
              år kanske det är ett nytt läge. I dag är vi alliansfria. Däremot
              är det viktigt att analysera omvärlden. Det händer väldigt mycket.
              Vi har samarbete med olika parter. Det kan vara dags att göra
              det. Det är en annan sak.
            </seg>
            <seg n="f6e2e014">
              Anders Karlsson försöker måla upp en väldig klyfta i fråga om
              värnplikten. Jag tycker att det bara är ett litet dike och inte
              någon ravin, som jag har sagt tidigare. Vi är överens om att den
              långa grundutbildningen på nio månader ska vara frivillig. Sedan
              ska man ha frivilligenheten till dem som blir anställda eller
              deltidskontrakterade i försvaret. Vi är överens om det. Sedan
              gör ni stort väsen av att de tre första månaderna ska innebära
              någon form av mönstringsplikt där 5 procent av årskullen ska kallas
              in medan 95 procent inte kallas in. Ni säger att ni tror att det
              blir mycket billigare eftersom de här 5 procenten inte ska ha
              några löner att tala om. Jag tror inte att det är så enkelt med
              det alternativet. Jag tycker att vi egentligen står nära varandra
              när det gäller grundprinciperna, och sedan gör ni stort nummer
              av en liten sak.
            </seg>
            <seg n="a81e753b">
              Frivilligorganisationerna utför viktiga uppgifter. Svaret är
              ja på den frågan. De kommer att utföra viktiga uppgifter. De kommer
              att få exakt samma pengar, men kanske inte på öret. Det kan bli
              mindre, och det kan bli mer. Det är det klara svaret. Vi är överens
              i sak, men vi har tagit bort det öronmärkta anslaget. Pengarna
              finns kvar, men hos myndigheten, och ska fördelas till dessa och
              omges med restriktioner.
            </seg>
          </u>
          <note type="speaker" n="e7d7c298">
            Anf. 18 ALLAN WIDMAN (fp):
          </note>
          <u who="allan_widman_8718b1" xml:id="i-ac93c68e4ef37377-0" n="4a8c0967">
            <seg n="809cbede">
              Fru talman! Det har blivit ganska långt lidet i den här debatten,
              och jag ska försöka hålla mig så kort som det över huvud taget
              är möjligt. Jag ska egentligen inskränka mig till ett enda observandum,
              och det är att i en mycket händelserik försvars- och säkerhetspolitik
              är det ibland svårt att se skogen för alla trän. Men jag vill
              ändå göra gällande att det inriktningsbeslut som fattades strax
              innan riksdagen stängde i somras och den budget som nu ligger
              framför oss markerar en uppstramning av svensk försvarspolitik
              och av det svenska försvaret. Det markerar också en vändpunkt
              i en ganska lång historisk utveckling. För första gången under
              flera decennier ser vi nu en insatsorganisation som inte fortsätter
              att minska i omfattning. Tvärtom handlar det egentligen om att
              den ökar.
            </seg>
            <seg n="a74e69c2">
              Vi kan också se att det försvarsanslag som under regering efter
              regering har minskats kraftfullt inte längre fortsätter att minska.
              Nu finns det en löne- och prisomräkning som innebär att de 40
              miljarderna som det nominellt har varit successivt faktiskt också
              kommer att öka.
            </seg>
            <seg n="efe8c43d">
              Vi har en ny materielförsörjningsstrategi som innebär att vi
              i första hand ska anskaffa beprövad och på marknaden tillgänglig
              materiel just för att kunna öka vår operativa förmåga i försvaret.
              Det är mycket bra att exportstödet landar i en egen myndighet.
              Det här är, hoppas jag, ett första steg till att se till så att
              vår försvarsförmåga inte får bära det stora och tunga ansvar som
              man fordom gjort för existensen av en i Sverige etablerad försvarsindustri.
            </seg>
            <seg n="6411b3b0">
              Jag kan också konstatera att beredskapen höjs rejält. Vi går
              från ett försvar där drygt 10 000 soldater har varit gripbara
              inom ett år till att få ett försvar där närmare 30 000 soldater
              är gripbara inom veckor.
            </seg>
            <seg n="f038ca09">
              Man skulle kunna hänföra den här vändpunkten till en ökande oro
              inför vad framtiden bär med sig. Men, fru talman, den ordning
              som nu börjar etableras bör alltid vara utgångspunkten vid varje
              given tidpunkt i varje krigsmakt.
            </seg>
          </u>
          <note n="0ea413df">
            Med det, fru talman, önskar jag yrka bifall till utskottets förslag.
          </note>
          <note type="speaker" n="d8901268">
            Anf. 19 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-d68483967c6565c3-5" n="708db119">
            <seg n="b2995de4">
              Fru talman! Jag ska vara mycket kort. Jag vet att Allan Widman
              och Peter Rådberg ska åka till Göteborg för en debatt. Jag vill
              bara säga att det inte är ointresse att jag inte replikerar. Vi
              får anledning att debattera sedan, och jag har respekt för att
              du ska åka till Göteborg.
            </seg>
            <seg n="5b897dc5">
              Jag vill bara ha det sagt så att det förs till protokollet.
            </seg>
          </u>
          <note type="speaker" n="5f205881">
            Anf. 20 ALLAN WIDMAN (fp) replik:
          </note>
          <u who="allan_widman_8718b1" xml:id="i-ac93c68e4ef37377-1" n="4a8c0967">
            <seg n="8eef4801">
              Fru talman! Ibland är vardagens krav svåra att möta. Jag ser
              fram emot många debatter tillsammans med Anders Karlsson i den
              här kammaren.
            </seg>
          </u>
          <note type="speaker" n="55c13ae8">
            Anf. 21 ELSE-MARIE LINDGREN (kd):
          </note>
          <u who="else-marie_lindgren_a84483" xml:id="i-31d96558b88b36c0-0" n="f42897b1">
            <seg n="25487699">
              Fru talman! Debatten här i dag har i huvudsak handlat om ett
              bidrag till frivilligorganisationerna och om hur oeniga partierna
              är. För min del är reflexionen att vi borde lyfta upp debatten
              och prata om svensk försvars- och säkerhetspolitik på en annan
              nivå.
            </seg>
            <seg n="0fee645a">
              Vi kristdemokrater menar att trygghet i det lilla också är trygghet
              i det stora. Vi talar ofta om familjens betydelse för trygghet,
              men vi anser också att det ska finnas en trygghet i ett vidare
              perspektiv.
            </seg>
            <seg n="904433a5">
              Fred, frihet, demokrati, rättvisa, yttrandefrihet och allemansrätt
              allt detta kan vi uppleva under en dag utan att vi tänker på det.
              Vi tar det för givet. I andra delar av världen är det en ouppnåelig
              dröm. Alla de som lever långt från oss förtjänar samma rättigheter
              och levnadsvillkor som vi. För dem som upplever våld, övergrepp,
              krig och förtryck är detta vardagen. Det är där vi vill vara med
              och skapa trygghet.
            </seg>
            <seg n="b024c839">
              Detta är fritt citerat från Försvarsmaktens lilla häfte som handlar
              just om Försvarsmaktens uppgifter.
            </seg>
            <seg n="054efc26">
              Det pågår ett stort förändringsarbete inom Försvarsmakten. Det
              är vi alla överens om. Målet för Försvarsmakten är att enskilt
              och tillsammans med andra inom och utom landet hävda Sveriges
              suveränitet, värna suveräna rättigheter och nationella intressen,
              förebygga och hantera konflikter och krig och att skydda samhället
              och dess funktionalitet i form av stöd till civila myndigheter.
            </seg>
            <seg n="5555af4e">
              Detta är vi alla överens om, och detta sker genom att Försvarsmakten
              ständigt måste ha förmåga att vara förberedd på olika typer av
              hot.
            </seg>
            <seg n="d70bc675">
              För att underlätta uppföljning av insatsorganisationen för oss
              i försvarsutskottet är det av stor vikt att regeringen årligen
              i budgetpropositionen redovisar insatsorganisationens utveckling,
              och att avvikelser särskilt kommenteras.
            </seg>
            <seg n="1efef613">
              Fru talman! För en tid sedan var jag på ett seminarium som handlade
              om civilt meritvärde. Många som var där hade som grund en soldatutbildning
              och har nu också en civil karriär där man har åberopat sin utbildning.
              I det nya rekryteringssättet är det därför viktigt att attraktionskraften
              när det gäller att locka lämpliga och väl motiverade officerare,
              soldater och sjömän till att tjänstgöra längre eller kortare tid
              i Försvarsmakten har högsta prioritet.
            </seg>
            <seg n="54d5cc3b">
              Soldater är också människor, och att vara soldat är att utsätta
              sig för faror. De är ju garanter för den valda säkerhetspolitik
              som vi här i riksdagen har beslutat om. Som sådana är de värda
              all respekt, inte bara från Försvarsmakten utan även från samhället
              i övrigt. Ett tydligt stöd till officerare, soldater och deras
              anhöriga är därför viktigt.
            </seg>
            <seg n="c79aaa89">
              Soldatyrket borde vara ett fint och respektabelt jobb. Stat och
              arbetsgivare behöver inse att det inte bara är intyg och certifikat
              som gäller, utan att erfarenhet och omdöme som man har utvecklat
              under strapatser och i lagarbete är det som ger meritvärde.
            </seg>
            <seg n="27a09bac">
              Det bör också poängteras att med det nya rekryteringssättet görs
              värnplikten vilande. Detta vill jag särskilt poängtera för Socialdemokraterna.
              Värnplikten görs vilande och kan återtas om beredskapen kräver
              det. Detta är en väldigt viktig ståndpunkt som Pliktutredningen
              slog fast, och jag utgår från att regeringen också i sin proposition
              till våren går på samma linje.
            </seg>
            <seg n="e5a2724f">
              Fru talman! I sammanhanget måste jag också poängtera hemvärnets
              utveckling och de nationella skyddsstyrkornas betydelse. Det har
              ju framgått här tidigare i debatten. Med den ambitionshöjning
              som nu sker, med det nya krigsförbandsövningssystemet, KFÖ, som
              utvecklas och med delvis utökade uppgifter blir hemvärnet en mycket
              god förmåga för den nationella beredskapen både militärt och civilt.
            </seg>
            <seg n="60f6699c">
              Försvarsmakten borde genom hemvärnet få erfarenheter i hur man
              rekryterar och även genom övning i KFÖ. En förutsättning för att
              hemvärnet med de nationella skyddsstyrkorna ska lyckas är att
              man har en direktutbildning. Det borde övervägas att ge hemvärnet
              ett eget anslag inom budgeten samt att på sikt låta det utvecklas
              efter dansk modell, menar vi kristdemokrater.
            </seg>
            <seg n="5a0135e5">
              Fru talman! Utskottet har många gånger understrukit den stora
              betydelse som de frivilliga försvarsorganisationerna har. De bidrar
              på ett betydelsefullt sätt till den folkliga förankringen av försvaret
              samtidigt som de bedriver en kostnadseffektiv verksamhet. Det
              skriver vi i vårt övervägande i utskottet.
            </seg>
            <seg n="e2c9353f">
              Vi kristdemokrater har alltid värnat om insatser inom den ideella
              sektorn, inom alla områden. Vi är glada över att regeringen anser
              att organisationsstödet till frivilligorganisationerna bör bli
              kvar. Det vill jag meddela Socialdemokraterna. Det gäller att
              läsa innantill i de överväganden som har gjorts. Det stödet kommer
              inte att vara bundet till ett särskilt anslag i statsbudgeten
              utan kommer att fördelas när det gäller frivilligorganisationerna
              inom det civila till Myndigheten för samhällsskydd och beredskap.
              Gäller det avtalsbundna frivilligorganisationer inom Försvarsmakten
              kommer det att fördelas under Försvarsmaktens anslag. Det är väl
              en god information.
            </seg>
            <seg n="3e72eae2">
              Jag är glad över att utskottet anser att myndigheternas möjligheter
              att använda organisationsstödet till frivilligorganisationer ska
              vara omgärdade av restriktioner och att regeringen återkommer
              årligen med en redovisning i budgetpropositionen av hur den fortsatta
              omfattningen och inriktningen utvecklas. Detta vill jag meddela
              Socialdemokraterna och Miljöpartiet som har haft frågor om detta
              i debatten.
            </seg>
            <seg n="3ec8ca9d">
              Fru talman! Socialdemokraterna skriver i sin motion att Sverige
              har en lång tradition av en stark nationell försvarsindustri.
              Sedan ett antal år tillbaka är vår försvarsindustri inte nationell.
              Vi har i princip ingen svensk försvarsindustri, men vi har försvarsindustri
              i Sverige. Det är två skilda saker. Detta ger Sverige inflytande
              och har betydelse för vår strävan att vara med i försvars- och
              säkerhetspolitiskt samarbete med andra länder. Kristdemokraterna
              menar att vi behöver en balanserad försvarsindustri i Sverige.
              Försvarsmaktens behov av materiel ska bestämmas av kraven på operativ
              förmåga.
            </seg>
            <seg n="22d3c652">
              Vi menar att det är viktigt med en öppen konkurrensutsatt marknad
              i grunden, men den är svår att upprätthålla utifrån de kriterier
              som andra nationer sätter upp. På forskningens område är det viktigt
              att forskning, innovationer och utbildning utgör en kunskapstriangel,
              som krävs för ett framgångsrikt arbete.
            </seg>
            <seg n="be44aec9">
              Fru talman! Slutligen vill jag framhålla de insatser som våra
              svenska officerare och soldater gör utomlands. De erfarenheter
              som de bär med sig kommer att finnas kvar för en lång tid framöver.
              Jag känner stolthet när jag hör vad de uträttar i många gånger
              mycket svåra situationer. Jag fick möjlighet att tala med en läkare
              som var väl insatt i den senaste incidenten i Afghanistan där
              våra soldater blev sårade och en afghansk tolk dödad. De soldater
              som befann sig i fordonet gjorde en närmast heroisk insats för
              sina sårade kamrater, uttryckte han.
            </seg>
            <seg n="a97d39f2">
              Vi behöver alltid se över våra resurser och använda dem på bästa
              tänkbara sätt, inte minst genom att förebygga incidenter. Det
              gör att vi kristdemokrater tycker att vi borde pröva möjligheten
              att använda Gripenplan till övervakning av ett så stort territorium
              som Sverige har ansvar för, pröva möjligheten att på alla sätt
              förebygga incidenter.
            </seg>
            <seg n="806a70ed">
              Kristdemokraterna säger så här: Vi vill ha ett försvar för människovärdet
              både här hemma och ute i världen.
            </seg>
          </u>
          <note type="speaker" n="8af4c264">
            Anf. 22 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-d68483967c6565c3-6" n="708db119">
            <seg n="11f42a8b">
              Fru talman! Jag tänker ta upp några frågor som jag tagit upp
              tidigare. Det gäller stödet till frivilligorganisationerna. Else-Marie
              Lindgren säger att den frågan inte är så viktig att den behöver
              lyftas upp i debatten. Jag tycker att den är viktig därför att
              vi tycker att det folkligt förankrade försvaret är oerhört viktigt,
              viktigt att det fortfarande finns kvar.
            </seg>
            <seg n="b33bc324">
              Min fråga till Else-Marie Lindgren blir som tidigare: Tycker
              Else-Marie Lindgren att frivilligorganisationerna gör ett bra
              jobb i dag? Om hon tycker det, varför drar man ned anslaget som
              man gör? Varför drar man ned det och säger att de ska skicka in
              speciella ansökningar till Myndigheten för samhällsskydd och beredskap?
              Varför kan de inte fortsätta att få det i samma omfattning som
              nu om de har gjort ett bra jobb? Eller tycker Else-Marie Lindgren
              som Rolf Gunnarsson att de verkligen ska visa prov på att de gör
              ett bra jobb för att få pengar?
            </seg>
            <seg n="7f08ce25">
              Else-Marie Lindgren säger att vi inte har någon försvarsindustri
              i Sverige. Visst har vi försvarsindustri. Vi har nästan lika många
              anställda i försvarsindustrin i Sverige som vi har i fordonsindustrin.
              Det är något som diskuteras inte minst med tanke på det som händer
              Saab i dag. Är nästa verksamhet som ska läggas ned om nu Saab
              råkar ut för det Hägglunds i Örnsköldsvik?
            </seg>
            <seg n="b7916702">
              Därför undrar jag: Varför har man inte tagit fram en försvarsindustristrategi?
              Varför inte, om nu kd delar uppfattningen med oss att det är viktigt
              med en svensk försvarsindustri? Nästa fråga blir: Har svensk försvarsindustri
              någonting att göra med svensk alliansfrihet, den militära alliansfriheten?
              Finns det någon sammankoppling? Tycker kd att vi ska fortsätta
              att förbli militärt alliansfria i Sverige?
            </seg>
          </u>
          <note type="speaker" n="b533750c">
            Anf. 23 ELSE-MARIE LINDGREN (kd) replik:
          </note>
          <u who="else-marie_lindgren_a84483" xml:id="i-31d96558b88b36c0-1" n="f42897b1">
            <seg n="74931f72">
              Fru talman! Jag tyckte att jag var tydlig när det gäller frivilligorganisationerna.
              Det är inte en bagatell i Sveriges försvarspolitik att vi har
              gott om frivilligorganisationer. De betyder mycket och är kostnadseffektiva,
              som jag sade.
            </seg>
            <seg n="90cdcdad">
              Det jag ville klargöra med mitt inlägg är precis det som vi har
              skrivit i utskottets överväganden, det är bara att läsa innantill,
              Anders Karlsson. Jag kan göra det en gång till för säkerhets skull.
              Utskottet noterar att regeringen anser att organisationsbidraget
              till frivilligverksamheten ska vara kvar, men inte vara bundet
              till ett särskilt anslag i statsbudgeten. Det är det som är skillnaden.
              Myndigheternas möjligheter att använda de pengar för organisationsstöd
              till frivilligorganisationerna som tidigare öronmärkts genom ett
              särskilt anslag i statsbudgeten bör omges med restriktioner. Utskottet
              utgår från att regeringen återkommer årligen i budgetpropositionen
              med en redovisning årligen i budgetpropositionen av hur den fortsatta
              omfattningen och inriktningen av organisationsstödet utvecklas
              och en redovisning av ändamålsenligheten med den nya ordningen.
            </seg>
            <seg n="0eefc977">
              Jag tycker inte att vi kan bli tydligare än så. Detta har ni
              inte haft någon invändning mot i utskottet. Det är viktigt att
              poängtera.
            </seg>
            <seg n="ba72807f">
              När det gäller försvarsindustrin i Sverige har du, Anders Karlsson,
              talat om svensk försvarsindustri. Såsom läget är i dag är den
              inte enbart svensk. Det kan du väl hålla med om. Däremot har vi
              försvarsindustri i Sverige. Den vill vi kristdemokrater värna
              om på ett balanserat sätt. Det tycker jag är viktigt att framhålla
              i sammanhanget.
            </seg>
            <seg n="476948a2">
              En industristrategi som du efterlyser tycker jag också vore värdefull.
              Den behöver vi arbeta fram tillsammans med försvarsindustrin och
              regeringen, kanske till och med Socialdemokraterna skulle kunna
              vara med i en sådan grupp så att vi kunde diskutera det tillsammans.
            </seg>
          </u>
          <note type="speaker" n="2d82a862">
            Anf. 24 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-d68483967c6565c3-7" n="708db119">
            <seg n="04d62784">
              Fru talman! En ledamot i den borgerliga alliansen säger att till
              och med Socialdemokraterna kunde få vara med. Vi har eftersökt
              breda lösningar över blockgränserna i försvarspolitiken under
              snart fyra års tid men har inte blivit inbjudna till några diskussioner
              som helst.
            </seg>
            <seg n="4ead1014">
              Det står om frivilligorganisationerna: Stödet till frivilligorganisationerna
              inom totalförsvaret ska inte längre finnas uppfört på statsbudgeten.
              Har utskottet gett detta regeringen till känna? Nej! Med det är
              en text i ett betänkande till intet förpliktande, allt enligt
              en rättschef som jag frågat på departementet. Det som skrivs i
              betänkandet och inte ges till känna till regeringen har ingen
              betydelse. Kanske kan vi sedan höra försvarsministern säga att
              dessa pengar odelat kommer att gå till frivilligorganisationer.
              Men varför tar man då bort dem ur budgeten? Det är min fråga till
              Else-Marie Lindgren.
            </seg>
            <seg n="60e1e7c2">
              Hur är det med alliansfriheten? Tycker Kristdemokraterna att
              det är viktigt att Sverige förblir militärt alliansfritt? Den
              frågan vill jag gärna ha svar på.
            </seg>
            <seg n="c7987945">
              Sedan välkomnar jag om det nu är en invit en överläggning och
              diskussion om att vi tillsammans med industrin skulle kunna göra
              en försvarsindustristrategi för Sverige i framtiden. Men det får
              väl försvarsministern tala om. Vad jag förstår skulle dock Else-Marie
              Lindgren och Kristdemokraterna gärna säga att även oppositionen
              var med i en sådan diskussion. Det välkomnar jag alltså.
            </seg>
            <seg n="947df824">
              Jag vill gärna ha svar på de frågor jag har ställt.
            </seg>
          </u>
          <note type="speaker" n="4ed82ea6">
            Anf. 25 ELSE-MARIE LINDGREN (kd) replik:
          </note>
          <u who="else-marie_lindgren_a84483" xml:id="i-31d96558b88b36c0-2" n="f42897b1">
            <seg n="06271a6a">
              Fru talman! Vi har så sent som i går antagit Lissabonfördraget,
              och i Lissabonfördraget finns en solidaritetsförklaring där vi
              förväntar oss att få hjälp utifrån och att vi också ska hjälpa
              andra länder. Givet detta måste vi naturligtvis diskutera alliansfriheten,
              men så här långt står Kristdemokraterna bakom alliansfrihet. Samhället
              och världen förändras dock, och vi måste också följa utvecklingen.
            </seg>
            <seg n="76a6babe">
              När det gäller att bli inbjuden hänvisar jag till försvarsministern.
              Jag vet att Socialdemokraterna har varit inbjudna till flera samtal
              när det gäller att kunna samarbeta på olika områden, och jag tror
              också att inviten har tagits av er. Resultatet har dock inte visat
              på särskilt mycket. Vi hör ofta i utskottet att kända ståndpunkter
              ligger fast. Så brukar Socialdemokraterna uttrycka sig i debatten,
              och det är jag självfallet besviken över eftersom Kristdemokraterna
              alltid har värnat om en bred överenskommelse när det gäller försvars-
              och säkerhetspolitik. Det skulle Sverige må väl av, och det skulle
              också Socialdemokraterna vinna på i längden.
            </seg>
          </u>
          <note type="speaker" n="ead4275d">
            Anf. 26 Försvarsminister STEN TOLGFORS (m):
          </note>
          <u who="sten_tolgfors_be6df3" xml:id="i-94694938f0563269-0" n="0c6fb9b0">
            <seg n="d8523e65">
              Fru talman! Den 16 juni antog riksdagen det första inriktningsbeslut
              på 15 år som syftar till att öka försvarsförmågan och inte till
              att skära ned försvaret. År 1996 skar Socialdemokraterna i fasta
              priser ned försvarsanslaget med 4 miljarder. År 2001 skar de bort
              ytterligare 4 miljarder. År 2004 skar de bort ytterligare 3 miljarder,
              och nu vill oppositionen fortsätta denna utförslöpa med 2 miljarder.
              Efter 15 år av förbandsnedläggningar, precis som Rolf Gunnarsson
              var inne på, lade den socialdemokratiska regeringen ned 60 förband
              och verksamhetsställen. Efter 15 år av den politiken har nu följt
              snart en mandatperiod utan nedläggningar.
            </seg>
            <seg n="84c620ca">
              Alliansen följer nu upp sommarens inriktningsbeslut med en budget
              som skapar förutsättningar för det nya försvaret. Enligt Försvarsmaktens
              underlag och beräkningar, som propositionen bygger på, råder balans
              mellan uppgift och utgift. Det förväntade miljardunderskottet
              på förbandsanslaget för 2008 har i år vänts till ett förväntat
              miljardöverskott. Försvarsmakten tar därigenom höjd för kommande
              uppgifter. Detta skulle man inte kunna göra om Socialdemokraterna
              fick bestämma.
            </seg>
            <seg n="ca688464">
              Det enda de tre oppositionspartierna är överens om i försvarspolitiken
              är att försvaret ska skäras ned. De är splittrade om bland annat
              insatsorganisationen, internationella insatser, den nordiska stridsgruppen,
              försvarsindustrin och försvarsmaterielexporten, för att inte tala
              om värnplikten och förutsättningarna för personalförsörjningen.
              Där är mp för en modernisering via frivillighet. Men 2 miljarder
              ska bort varje år det säger man unisont, om än på totalt olika
              saker.
            </seg>
            <seg n="4fc81e2c">
              Därutöver har Socialdemokraterna tillgodoräknat sig pengar från
              Stödutredningen, vilket regeringen inte gjort eftersom beredningen
              inte är färdig. Socialdemokraterna föreslår också ett överintag
              av värnpliktiga motsvarande nästan 1 miljard kronor. Totalt sett
              är Socialdemokraternas budget därför mer än 3 miljarder svagare
              än regeringens varje år. Socialdemokraterna säger i sin motion
              att försvarsbudgeten är starkt ansträngd. Sedan drar de slutsatsen,
              fru talman, att den ska skäras ned med ytterligare flera miljarder
              varje år som om budgeten på det sättet skulle bli mindre ansträngd.
            </seg>
            <seg n="94655467">
              Inriktningspropositionen träder i kraft i januari 2010. Den nya
              strukturen ska vara intagen vid slutet av 2014. Då kommer 45 000
              av de 50 000 personerna i den nya insatsorganisationen enligt
              såväl nya som tidigare ÖB att vara på plats. Hela insatsorganisationen
              ska som Allan Widman noterade vara tillgänglig och användbar omedelbart,
              inom en vecka, om Sverige hotas.
            </seg>
            <seg n="d47a2db7">
              Tidigare har den politiska kravställningen varit att bara en
              tredjedel av den nationella insatsorganisationen skulle vara tillgänglig
              och användbar inom ett år. Resten, två tredjedelar, skulle i Socialdemokraternas
              Sverige gå att använda först om ett till tre år, och då först
              efter att ny materiel, ny övning och nya pengar hade tillförts.
              Det var en politik för pappersförband som inte värnar Sverige.
            </seg>
            <seg n="b5b4664b">
              Användningen av det svenska försvaret har därför dessutom krävt
              mycket lång förvarningstid. Hade en konflikt uppkommit snabbare
              hade Sverige stått alldeles för dåligt förberett, oavsett var
              den hade uppkommit. Sveriges nationella och internationella försvarsförmåga
              höjs betydligt när hela försvaret nu blir en försvarsmakt som
              faktiskt kommer att gå att använda och dessutom är möjlig att
              använda här och nu, när det behövs.
            </seg>
            <seg n="07b1175e">
              Fru talman! För Socialdemokraterna är dock detta själva problemet.
              Den försvarsförmåga och beredskap Sverige får blir för hög med
              regeringens försvarspolitik. I deras försvarsmotion förekommer
              ordet försvarsförmåga en enda gång, och då handlar det inte ens
              om Försvarsmakten utan om försvarsindustrin. Den som har lyssnat
              på debatten här i dag har också noterat att Anders Karlsson över
              huvud taget inte har några synpunkter när det gäller landets försvarsförmåga.
            </seg>
            <seg n="311f3689">
              Ordet jobb förekommer åtta gånger i Socialdemokraternas motion.
              Det är alltså åtta gånger mer än försvarsförmåga. Det illustrerar
              bara den totala riktningslösheten i deras politik. För Socialdemokraterna
              handlar försvarspolitik om allt annat än försvarsförmåga. Det
              är en total urholkning. De vill fortsätta att urholka försvarsförmågan,
              och de ser försvaret som regional- och arbetsmarknadspolitik.
              För alliansen är det tvärtom, och det är en mycket tydlig skiljelinje.
              För oss ska försvarspolitik handla just om försvarsförmåga. Det
              är vad hela politiken ska syfta till; allt annat är för oss en
              bisak. Och kring detta har alltså försvarsutskottets ordförande
              ingen som helst uppfattning.
            </seg>
            <seg n="a3e767d6">
              Det finns i oppositionens motioner heller inga siffror om vare
              sig hemvärnets storlek, insatsorganisationens storlek eller dimensioneringen
              av försvarets förmågor. Oppositionen står utan en reell, genomarbetad,
              preciserad eller genomförbar försvarspolitik. Socialdemokraterna
              skär miljarder ur försvarets budget men saknar beräkningar, antaganden
              och siffror i sin budgetmotion. Det är inte trovärdigt.
            </seg>
            <seg n="467313bb">
              Vi hörde att Miljöpartiet och Peter Rådberg i dag kom Anders
              Karlsson till hjälp genom att säga att oppositionen någon annan
              gång, någon annanstans, vid något annat tillfälle än just när
              budgeten beslutas ska komma med siffror. Det är bara det, fru
              talman, att jag har hört den sången förut. Så var det inför inriktningspropositionen
              också: Någon annan gång, men inte nu, ska oppositionen komma med
              ett alternativ. Det blev så klart aldrig så, och det blev det
              inte nu heller. Lägre tillgänglighet, lägre användbarhet, lägre
              modernitet, lägre solidaritet men med betydande underfinansiering
              av försvaret genom miljardbesparingar är sammanfattningen av oppositionens
              försvarspolitik.
            </seg>
            <seg n="b6ae2c98">
              Fru talman! För att öka försvarsförmågan genomgår försvarspolitiken
              nu ett antal paradigmskiften. Ökad tillgänglighet och användbarhet
              är en kärna, och ett nytt närområdesperspektiv är en annan. Rekrytering
              på frivillig grund, liksom övergång till stående och kontrakterade
              förband och ett starkt hemvärn är några exempel. Försvaret blir
              inte längre en myndighet inriktad på ständig grundutbildning,
              utan en myndighet inriktad på att leverera effekt genom beredskap
              och, när så krävs, insats och samverkan med andra.
            </seg>
            <seg n="7d34b3cd">
              Lissabonfördraget innehåller två solidaritetsförklaringar som
              täcker hela skalan av hot i den nya tidens breda säkerhetsbegrepp.
              Det är viktigt och intressant för Sverige att grannlandet Finland
              med samma grund och militära alliansfrihet värderar fördraget
              och nationellt har utvecklat solidaritetsförklaringarna på samma
              sätt som Sverige.
            </seg>
            <seg n="3e728a2d">
              Vi utgår från ett brett säkerhetsbegrepp omfattande såväl civila
              som militära hot. Vi utgår båda från att säkerhet bäst byggs tillsammans
              med våra grannar, inte minst i Norden och EU. Det går inte att
              se en situation där ett militärt hot skulle påverka endast ett
              av länderna i vårt närområde. Därför är det rimligt att agera
              tillsammans med andra för att hindra hot från att växa och direkt
              eller indirekt påverka oss. Vi ska förbereda oss för att kunna
              både ge och ta emot hjälp, som också kan vara militär. Det kräver
              nationella beslut i varje enskilt fall.
            </seg>
            <seg n="de59859d">
              Den svenska försvarspolitiken tillförs nu ett nytt närområdesperspektiv.
              Förr fanns en nationell insatsorganisation, byggd på en över åren
              alltmer urholkad värnplikt och användbar endast inom gränserna,
              och en särskild anställd frivilligrekryterad utlandsstyrka för
              insatser långt bort. Men däremellan var det ett glapp. Det saknades
              ett närområdesperspektiv för Östersjön, Norden och EU.
            </seg>
            <seg n="99fec8bd">
              Svensk försvarspolitik har nu ett tydligt Östersjöperspektiv.
              Det syns också i våra prioriteringar gällande förmågor. Vi har
              nästan dubbelt så stort flygvapen som grannländerna. Vi har ett
              ubåtsvapen i världsklass. Att de nordiska länderna prioriterar
              olika är naturligt, bland annat beroende på något olika geografiskt
              läge. Lika naturligt är ett fördjupat nordiskt försvarssamarbete
              för att nå högre effekt och kvalitet.
            </seg>
            <seg n="89bb8426">
              Det svenska försvaret kommer att ha åtta snabbt användbara och
              lättrörliga bataljonsstridsgrupper för insatser i Sverige, i närområdet
              och utanför närområdet. Den gamla uppdelningen mellan en nationell
              insatsorganisation och en särskild anställd utlandsstyrka avskaffas.
              Samma förband ska kunna göra insatser i landet, i närområdet och
              utom närområdet. Kriser ska mötas med andra och hindras från att
              komma hit.
            </seg>
            <seg n="b36dcc4c">
              Då krävs också, fru talman, en annan personalförsörjningspolitik
              än i dag. Försvarsmakten har i ett decennium velat byta inriktning.
              Sverige behöver ett mer professionellt försvar, professionellt
              i följande mening: väl utbildade, övade och insatserfarna soldater
              och förband. Sverige har inga erfarna förband i dag. I stället
              har under decennier förbanden avvecklats regelmässigt när de är
              som allra bäst, när de är som bäst utbildade, övade och insatserfarna.
              Det beror på att värnplikten inte kan tillämpas utanför landets
              gränser vid annat än mobilisering. De som gjort insats har därmed
              behövt vara anställda med andra villkor än värnpliktsförsvaret.
              Deras förband har avvecklats när de kommit hem igen och varit
              som allra bäst. Det är, fru talman, för mig förunderligt att Sveriges
              svåraste och kanske farligaste yrke inte anses kräva professionalitet
              i den meningen.
            </seg>
            <seg n="103da835">
              I stället beskriver Socialdemokraterna nostalgiskt värnplikten
              som den såg ut före murens fall för 20 år sedan, när hela manliga
              årskullar verkligen kallades in. Men sedan ett antal år tillbaka
              är det inte så längre. Det är i stället en tiondel av en manlig
              årskull och totalt sett mindre än en tjugondel av Sveriges unga
              män och kvinnor som gör grundläggande militär utbildning. Då fungerar
              i en ny värld med andra förutsättningar inte längre plikten rationellt
              för att tillgodose Försvarsmaktens personalbehov.
            </seg>
            <seg n="f5a7b615">
              Plikten ger en skyldighet att delta i grundutbildning, men inte
              för att vara en del av försvarets framtid. 70 procent av dem som
              gör plikten vill inte bli officerare och vill inte göra insats.
              De värnpliktiga krigsplaceras två till tre år efter avslutad grundutbildning
              i insatsorganisationen. Kvinnor särbehandlas fortfarande. Att
              som Socialdemokraterna vill bara vidga pliktlagen innebär att
              kvinnor liksom män kommer att fängslas för brott mot pliktlagen,
              alldeles oavsett att tusentals andra unga människor vill rycka
              in men inte får rycka in, dessutom utan att försvarsförmågan höjs
              över huvud taget.
            </seg>
            <seg n="ded9d55e">
              Riksdagen behandlade i juni i samband med inriktningspropositionen
              skiftet till frivillighet. I början av nästa år kommer propositionen
              med verkställigheten. Förändringen är nödvändig för att öka den
              nationella försvarsförmågan och försvarets tillgänglighet och
              användbarhet, men också för att klara närområdesperspektivet.
            </seg>
            <seg n="ae0a8bea">
              Fru talman! Socialdemokraterna vill med plikt överutbilda 12
              000 unga människor, som inte ska användas till insatsorganisationen
              utan direkt avföras till en personalreserv, till ett register.
              Det skulle kosta nästan 1 miljard om året, utan att försvarsförmågan
              höjs och utan att det ens finns någon ambition att använda dem
              man vill pliktutbilda. Det finns inte ens en hänvisning till att
              rikets försvar så kräver. Ändå påstår man i sin motion att det
              skulle vara billigare än regeringens förslag. Men man gör det
              som vanligt utan några som helst redovisade beräkningar.
            </seg>
            <seg n="8449fd62">
              Fru talman! Budgeten innebär också islossning i materielfrågor.
              Vi begär riksdagens godkännande för att gå vidare med anskaffning
              av en rad centrala materielsystem: en radarjaktrobot för JAS 39
              Gripen, splitterskyddade fordon, taktiska obemannade spaningsflygplan
              och ett nytt signalspaningsfartyg. Detta gör vi strax efter att
              vi har beslutat att anskaffa artillerisystemet Archer.
            </seg>
            <seg n="2bb4a887">
              Vi begär vidare stöd för en Brasilienaffär och vad det skulle
              kunna innebära för Sverige. Vi bildar en ny exportmyndighet som
              ger en ny möjlighet för export av försvarsmateriel, en konsekvens
              av det stora exportberoende som försvarsindustrin har. Men Socialdemokraterna
              är emot, trots att man säger sig värna försvarsindustrin och trots
              att mellan 85 och 90 procent av försvarsindustrins orderstock
              går på export.
            </seg>
            <seg n="0e3038fc">
              Socialdemokraterna lägger ut 100 miljoner mer på anskaffning
              av materiel, men de pengarna tas från underhåll och vidmakthållande
              av materiel. Det är alltså ett nollsummespel.
            </seg>
            <seg n="caf4264b">
              Återigen har oppositionens resonemang inget med försvarsförmåga
              att göra över huvud taget. Samtliga förband ska gå att använda
              internationellt, medger Socialdemokraterna och håller där med
              regeringen. Men samtidigt skriver man att det är fel att all materiel
              blir internationellt gångbar. Men vilken materiel ska då förbanden
              använda? Vi bygger säkerhet tillsammans med andra, och då måste
              materielen vara interoperabel med andra.
            </seg>
            <seg n="e3fa56e3">
              Fru talman! Det vi nu gör är den största försvarsreformen på
              decennier, allt för att stärka landets försvarsförmåga. Den här
              reformen har mött betydande uppskattning och uppmärksamhet internationellt,
              inom EU men också i USA. Vi går nu samma väg som andra länder
              i EU, men också många Natoländer, går för att stärka försvarsförmågan
              genom ökad tillgänglighet och användbarhet.
            </seg>
            <seg n="7dfdaf1d">
              Den stora utmaning vi ser de kommande åren är att tillsammans
              med Försvarsmakten vårda och värna omställningen för att genomföra
              den inriktning vi tillsammans har arbetat fram mellan politik
              och myndighet.
            </seg>
          </u>
          <note type="speaker" n="3da3b48d">
            Anf. 27 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-d68483967c6565c3-8" n="708db119">
            <seg n="f71fb307">
              Fru talman! Så var vi här igen, Sten Tolgfors och jag. 70 procent
              av tiden har använts för att angripa socialdemokratins försvarspolitik,
              30 procent för att tala om vad man vill göra. Det är ett känt
              fenomen att Tolgfors använder den debattekniken.
            </seg>
            <seg n="5aca9b56">
              När vi begynner att tala om försvarsindustrin har jag ett antal
              frågor och funderingar.
            </seg>
            <seg n="0c028d16">
              Tycker Tolgfors att försvarsindustrin förser Sverige inte bara
              med spjutspetsteknologi, utan också med kunskap och oberoende?
              När jag nu talar om kunskap och oberoende ställer jag frågan igen:
              Kommer Sverige att förbli militärt alliansfritt vid en fortsatt
              borgerlig regering? Den frågan vill jag gärna ha svar på, för
              jag noterade att Tolgfors, precis som alla andra borgerliga talare,
              inte uttalade orden militärt alliansfritt en enda gång i sitt
              anförande. Det tycker jag är mycket anmärkningsvärt.
            </seg>
            <seg n="c8eed60f">
              Han pratar om att vi ska vara här och nu. Jag skulle nästan vilja
              säga att det snarare är då och sedan.
            </seg>
            <seg n="e9e0b3f6">
              Men om man nu ska ha en försvarsmakt som ska stå på tårna på
              tio dagar vill han dölja att det kostar pengar, och han jämför
              det med Socialdemokraternas budget, som är 2 miljarder. Det kostar
              oerhört mycket pengar att ha svenska soldater som går och sparkar
              grus på kaserngårdarna och att tro att det finns någon hotbild
              för Sverige som kan infalla på tio dagar. Det är väl det som är
              skälet till att man måste ha dem beredda på tio dagar. 6 500 soldater
              ska alltså vara yrkessoldater i Sverige, Sten Tolgfors. Är det
              en rimlig bedömning av säkerhetsläget att man ska ha dem så stridsberedda?
            </seg>
          </u>
          <note type="speaker" n="9eab743f">
            Anf. 28 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-94694938f0563269-1" n="0c6fb9b0">
            <seg n="9addc11f">
              Fru talman! Låt mig bara först understryka att Anders Karlsson
              har fel. Jag talade visst om militär alliansfrihet, och han kan
              gå tillbaka till protokollet och se det. Jag gjorde det i samband
              med solidaritetsförklaringen och att Sverige analyserar den på
              samma sätt som Finland.
            </seg>
            <seg n="1dfa8c3d">
              Dessutom har vi levererat en proposition, Anders Karlsson, med
              allt det vi vill göra. Vi har levererat en budget med allt det
              vi vill göra. Det är bara att läsa. Vi har redovisat, kostnadsberäknat
              och berättat hur vi ska genomföra det.
            </seg>
            <seg n="b6b8bfe9">
              Låt mig ställa en fråga till Anders Karlsson. Jag ska ta ett
              citat ur materielförsörjningsstrategin, för jag noterade att Anders
              Karlsson aldrig pratade om materielförsörjning utan bara om industrin.
            </seg>
            <seg n="78373f86">
              I första hand bör en anskaffning göras genom deltagande i samordnad
              internationell anskaffning och i andra hand på egen hand. Endast
              i de fall då dessa möjligheter uttömts bör man välja att tillgodose
              behovet genom en nyutveckling, och även då i första hand i samarbete
              med andra eller tillsammans med internationella samarbetspartners.
              Egenutveckling bör ske endast i undantagsfall.
            </seg>
            <seg n="07b98aac">
              Jag skulle gärna vilja be Anders Karlsson utveckla vad det är
              i detta som han inte tycker är lämpligt och rationellt för det
              svenska försvaret.
            </seg>
            <seg n="cced2574">
              Jag vill också säga att den beskrivning Anders Karlsson ger av
              det nya personalförsörjningssystemet i grunden är fel. Hemvärnet
              har nämligen testat detta. Man har lyckats nå en kraftigt ökad
              kvalitet. Man ligger över 600 utbildningstimmar för de tre första
              månaderna jämfört med drygt 400 i Försvarsmakten i övrigt. Man
              har testat åldersblandning för att få stabila grupper, alltså
              personer med olika yrken, olika utbildningssituation och olika
              familjesituation. Man har i Dalarna nått 5050 mellan män och kvinnor
              på grund av frivilligheten. Allt detta är Anders Karlsson emot.
            </seg>
            <seg n="283801b7">
              Specificera för mig, Anders Karlsson, vad i denna materielförsörjningsstrategi
              det är som du inte instämmer i!
            </seg>
          </u>
          <note type="speaker" n="0069b2ae">
            Anf. 29 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-d68483967c6565c3-9" n="708db119">
            <seg n="011ee166">
              Herr talman! Försvarsindustrin är en viktig del av svenskt försvar.
              Det jag har försökt få svar på av samtliga borgerliga ledamöter
              under den här debatten är: Har svensk försvarsindustri någonting
              att göra med den svenska alliansfriheten? Har det en koppling
              till att kunna förse vårt land med materiel även i en krissituation?
              Har då svensk försvarsindustri en viktig roll att spela i alliansfriheten?
            </seg>
            <seg n="9f2dd930">
              Jag fick inte svar på min fråga, om än försvarsministern säger
              att han har talat om alliansfrihet i sitt anförande. Är Sverige
              fortfarande militärt alliansfritt om det skulle misslyckas och
              bli en fortsatt borgerlig regering efter 2010? Den frågan tycker
              jag att svenska folket ska få besked om i dag, för det är sista
              tillfället att kunna svara på den i den här typen av debatter.
              Jag tycker att det är absolut nödvändigt att ge ett svar på den
              frågan.
            </seg>
            <seg n="6bc8ede8">
              Återigen: Finns det någon hotbild för Sverige som gör att man
              måste ha 6 500 soldater som går på kaserngårdarna och sparkar
              grus, för att möta ett eventuellt hot mot Sverige? Den frågan
              har jag inte heller fått svar på. Ska det verkligen vara så, till
              oerhört stora kostnader?
            </seg>
            <seg n="b71e8d31">
              Sedan det andra: Avskräcker inte exemplet i Holland? Där har
              man 7 000 vakanser inom Försvarsmakten där man nu provar ett frivilligt
              system. Man är ute och rekryterar i gymnasieskolorna bland de
              killar och tjejer som inte lyckas få betyg i skolan utan ska gå
              in i Försvarsmakten. Avskräcker inte det Tolgfors och den borgerliga
              regeringen, när man nu ska övergå till ett frivilligt system?
              Det är inte ens beslutat i riksdagen, men man har redan börjat
              jobba med det.
            </seg>
          </u>
          <note type="speaker" n="ac8b68ce">
            Anf. 30 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-94694938f0563269-2" n="0c6fb9b0">
            <seg n="3f67e7f3">
              Herr talman! Då kan jag berätta för Anders Karlsson att det citat
              jag läste upp är undertecknat av Göran Persson på Harpsund den
              16 mars 2006. Anders Karlsson har alltså i denna kammare ställt
              sig bakom detta. Det var nämligen en skrivelse från regeringen
              om just försvarsindustrin och materielförsörjningsstrategin.
            </seg>
            <seg n="260e6114">
              Det Anders Karlsson har ägnat hela denna debatt åt att kritisera
              är någonting som han själv har röstat igenom och som hans egen
              gamla regering har föreslagit. Jag höll på att säga touché!
            </seg>
            <seg n="a858b6f6">
              Då väntar jag bara på att Anders Karlsson ska utveckla sin kritik
              mot sin tidigare statsminister Göran Persson, sin tidigare försvarsminister
              Leni Björklund och sitt eget röstande och agerande i denna kammare
              under förra mandatperioden. Då väntar vi på en rejäl omprövning.
              Det är väl känt att när Moderaterna utvecklades till Nya moderaterna
              gjorde vi upp med en del gamla ståndpunkter som vi tyckte inte
              längre höll. Nu väntar vi på samma självkritik från Socialdemokraterna
              i den delen.
            </seg>
            <seg n="57dbe1ee">
              Samtidigt kan jag säga att det är intressant att se att landets
              största parti saknar försvarspolitik, saknar en försvarsbudget
              och saknar en uppfattning om insatsorganisationens storlek, om
              hemvärnet och om hur många flygplan Sverige ska ha. Det är totalt
              tomt.
            </seg>
            <seg n="0eebd4ee">
              Vi har nu under flera år sett hänvisningar till att det ska komma
              sedan. Det skulle komma i samband med inriktningspropositionen.
              Nej, det kom ingenting. Det skulle komma i samband med budgeten.
              Nej, det kom ingenting.
            </seg>
            <seg n="3933bd61">
              Nu säger Rådberg att vi kanske får se någonting före valet. De
              samtalen kommer att bli intressanta. Precis som flera här har
              noterat vill alla partierna i oppositionen skära 2 miljarder,
              säger de, men på totalt olika saker.
            </seg>
            <seg n="fcc0c257">
              Det döljer sig också mycket kraftiga underfinansieringar. Det
              är till exempel Anders Karlssons överintag av värnpliktiga på
              12 000, som bara det närmar sig 1 miljard. Därutöver har Anders
              Karlsson redan räknat in pengar från den kommitté som ska se över
              stöd- och kringmyndigheter, samtidigt som man kritiserar just
              resultatet från den kommittén. Bara hans underfinansiering ligger
              på 3 miljarder.
            </seg>
            <seg n="6841b631">
              Sedan är det gravt föraktfullt att prata om att soldater sparkar
              grus. I vår värld är de till nytta för Sverige, i landet, i närområdet
              och utom närområdet.
            </seg>
          </u>
          <note type="speaker" n="05714bf6">
            Anf. 31 NILS OSKAR NILSSON (m):
          </note>
          <u who="nils_oskar_nilsson_d04610" xml:id="i-48ecbd8960026837-0" n="c9115a65">
            <seg n="2f0614d3">
              Herr talman! Alliansregeringen fortsätter förnyelsen mot ett
              användbart försvar. Vi för en ansvarsfull försvarspolitik för
              Sveriges och vår omvärlds väl.
            </seg>
            <seg n="1d71d229">
              Inriktningspropositionen, som beslutades av riksdagen i juni
              i år, innebär den största försvarsreformen på decennier. För första
              gången på nära 20 år får Sverige en höjd försvarsförmåga genom
              ökad användbarhet, tillgänglighet och flexibilitet.
            </seg>
            <seg n="e0d39e72">
              Det förändringsarbete som så länge behövts fortsätter, samtidigt
              som den ekonomiska ramen för området försvar förblir oförändrad.
              Inriktningspropositionen innebär inga nedskärningar i försvaret,
              vilket även det är första gången på 20 år.
            </seg>
            <seg n="7dc87fff">
              I budgetpropositionen för 2010 tar regeringen nästa steg mot
              förstärkningen och förnyelsen av försvaret. Försvarsmakten ska
              ha en stark förmåga att värna om Sverige nationellt och internationellt.
              Detta kräver en förstärkt förbandsverksamhet, en effektivare materielförsörjning
              och en fortsatt stärkt ekonomisk styrning.
            </seg>
            <seg n="821f08e5">
              Men lika viktigt som att stärka det nationella försvaret är att
              värna om de nödvändiga fredsfrämjande insatser som våra män och
              kvinnor gör utomlands.
            </seg>
            <seg n="48f22fcc">
              Vår medverkan i internationella fredsfrämjande insatser och vår
              förmåga att försvara vårt eget territorium står inte i motsats
              till varandra tvärtom! Våra insatser utomlands ökar Sveriges försvarsförmåga.
            </seg>
            <seg n="8923473a">
              Regeringens ambition om en fördubbling av försvarets förmåga
              till internationella insatser ligger fast. Under denna mandatperiod
              kommer alliansregeringen sammantaget att ha ökat anslaget till
              internationella insatser och förbandsverksamhet med 3 miljarder
              kronor.
            </seg>
            <seg n="65286840">
              Herr talman! Sveriges insatser gör skillnad i vår omvärld.
            </seg>
            <seg n="994a9f0b">
              Tack vare bland annat den svenska närvaron och våra soldaters
              engagemang får nu miljontals afghanska barn gå till skolan och
              blicka framåt mot en säkrare och fredligare framtid. Samtidigt
              bidrar vi till att humanitära hjälpinsatser mot svält och sjukdomar
              i Afrika säkras från piratangrepp och ekonomisk brottslighet,
              med en aktiv närvaro och engagemang utanför Somalias kust.
            </seg>
            <seg n="239af875">
              Vi fortsätter att värna om en fredlig utveckling i Kosovo och
              visar prov på långsiktig beslutsamhet för fredlig och självständig
              utveckling i det landet. Vi blickar framåt och tar ett solidariskt
              ansvar och ett aktivt ledarskap för den nordiska stridsgruppen,
              NBG, 2011 som ska vara redo att agera för fred och säkerhet där
              det behövs.
            </seg>
            <seg n="34a51cc1">
              Sverige har ett betydande och långsiktigt engagemang i Afghanistan.
              I det svenska ansvarsområdet i Mazar-e Sharif i norra Afghanistan
              bidrar vi till nödvändig säkerhet och civil uppbyggnad.
            </seg>
            <seg n="dcda0e27">
              Att uppdraget tidvis är riskfyllt för våra soldater och hjälpinsatser
              är en realitet som vi alla måste vara medvetna om. Vi måste också
              inse att vår närvaro fortfarande behövs. Stora förbättringar har
              skett i Afghanistan som ett resultat av Sveriges och andra ISAF-länders
              engagemang. Med ett starkt och tydligt FN-mandat i ryggen bidrar
              vår insats där till ökad fred och stabilitet men också till större
              möjligheter till utveckling och uppbyggnad.
            </seg>
            <seg n="83b1f798">
              Miljontals afghanska barn, både pojkar och flickor, får nu möjlighet
              att gå i skola. Grundläggande tillgång till sjukvård är för många
              afghaner inte längre en dröm utan en verklighet. Talibanernas
              förtryck av kvinnor och oliktänkande bryts sakta ned medan fredlig
              demokrati alltmer får fäste.
            </seg>
            <seg n="fdc308c8">
              Regeringen står fast i sin övertygelse om att fortsatt stödja
              Afghanistans väg mot en fredlig och säker utveckling. Till detta
              krävs både civila och militära insatser och en tydlig samordning
              av våra och andras resurser för att bygga upp ett fungerande och
              säkert samhälle. Därför fortsätter arbetet med att förstärka afghanernas
              egen förmåga till säkerhet med fler riktade militära och polisiära
              utbildningsinsatser. Tillsammans med ekonomiskt bistånd innebär
              detta en tydlig och ansvarsfull satsning på ökad säkerhet i landet.
              Militär säkerhet och stabilitet i landet är och förblir en förutsättning
              för att civila insatser ska kunna verka och ge resultat.
            </seg>
            <seg n="72664a76">
              Utvecklingen i Kosovo, där Sverige aktivt har engagerat sig sedan
              1999, visar att det fortfarande föreligger behov av en internationell
              militär närvaro i landet. Även om säkerhetsläget just nu är förhållandevis
              stabilt och ett ambitiöst arbete pågår med att bygga ut de nationella
              säkerhetsstrukturerna finns fortsatt betydande risker för att
              våldsamma incidenter ska utbryta mellan olika befolkningsgrupper.
              Vi är och ska vara en trovärdig och långsiktig samarbetspartner
              i det internationella samfundets insats i Kosovo.
            </seg>
            <seg n="537fbee4">
              I Kosovo avslutas snart den militära delen av omvärldens insats.
              I Afghanistan måste militärer vara kvar under längre tid framöver,
              men målet är att afghanerna på sikt ska ta över skyddet av befolkningen
              och det civila biståndet, som är långsiktigt.
            </seg>
            <seg n="b687e37f">
              Sverige har under våren 2009 varit en aktiv part i kampen mot
              sjöröveri utanför Somalias kust. Den så kallade Atalantainsatsen
              har varit framgångsrik, och EU har en ledande roll i skyddet av
              humanitära hjälpsändningar och även civil sjöfart. Det första
              svenska insatsbidraget med tre fartyg var mycket framgångsrikt
              i sitt uppdrag att skydda FN:s matleveranser och avstyra piratdåd.
              Sverige kommer nästa år att bidra med insatsens styrkehögkvarter
              genom fartyget HMS Carlskrona från april till augusti 2010. Även
              Kustbevakningen kommer att vara delaktig med ett särskilt spaningsflygplan.
            </seg>
            <seg n="ed53297f">
              Totalt har EU:s insats Atalanta genomfört över 40 eskorteringar,
              och över 280 000 ton mat har nått nödlidande i Somalia. Atalanta
              svarar också för att säkra transportvägar för handelsfartyg som
              trafikerar området och för att avvärja, förebygga och bekämpa
              sjöröveri och väpnade rån.
            </seg>
            <seg n="c918c776">
              Sveriges engagemang i EU:s snabbinsatsstyrkor har varit och är
              betydande. Vårt ledande ansvar för den nordiska stridsgruppen
              under första halvåret 2008 utgör ett tydligt tecken på vår höga
              ambition att bidra till säkerheten i vår omvärld.
            </seg>
            <seg n="b3e8123f">
              Alliansregeringen värnar om ett fortsatt ledarskap även för NBG
              2011. Att delta i och leda dessa internationella insatsstyrkor
              bidrar till att ytterligare förstärka Försvarsmaktens kompetens.
              Vi utvecklar vår förmåga att inte bara effektivt samarbeta med
              andra europeiska länder utan även att leda dem. Detta ger Försvarsmakten
              ovärderliga erfarenheter och förutsättningar att försvara vårt
              eget land om och när det kan bli nödvändigt.
            </seg>
            <seg n="708fc90d">
              Herr talman! I en tid då behovet av internationell solidaritet
              är större än någonsin tar alliansregeringen ansvar för att bidra
              till säkerheten i vår omvärld. Mot oss står en splittrad opposition
              som spretar åt alla håll. De tre oppositionspartierna vill spara
              på försvaret med 6 miljarder på tre år. Man är däremot inte överens
              om var besparingarna ska hittas. Detta har redan flera tidigare
              talare närmare berört.
            </seg>
            <seg n="a76b459a">
              Herr talman! Budgetpropositionen 2010 visar alliansregeringens
              tydliga vilja att fortsatt bidra till en fredlig och säker omvärld.
              Genom en ansvarsfull försvarspolitik skapar alliansen en modern
              och tillgänglig försvarsmakt med välutbildad personal och kvalificerad
              materiel, redo att verka i Sverige, i vårt närområde och utanför
              vårt närområde. Vi tar ansvar för Sveriges och vår omvärlds säkerhet.
            </seg>
          </u>
          <note n="be305ca5">
            Jag vill härmed yrka bifall till utskottets förslag till beslut
            och avslag på samtliga reservationer.
          </note>
          <note type="speaker" n="712f3321">
            Anf. 32 ISABELLA JERNBECK (m):
          </note>
          <u who="isabella_jernbeck_f081c0" xml:id="i-52e77fe859e3687a-0" n="2932acec">
            <seg n="086d66d2">
              Herr talman! Det försvarspolitiska inriktningsbeslutet 2004 pekade
              ut ett antal mål för materielförsörjningen som nu har genomförts.
              Det handlar om ett ökat internationellt samarbete, ett utvecklat
              exportstöd och ökad handlingsfrihet. Materielförsörjningen måste
              gå i takt med det nya försvaret, där snabba insatser, interoperabilitet
              och ökad tillgänglighet ställer nya krav på leverantörer av försvarsmateriel.
              Utveckling inom EU gör att samarbete och utveckling tillsammans
              med andra är en förutsättning för industrins överlevnad, liksom
              att möjligheterna till export understöds. Den viktigaste åtgärden
              för svensk försvarsindustri är att vi ser till att marknaden öppnas
              såväl i Sverige som i Europa.
            </seg>
            <seg n="801313bb">
              Det finns flera faktorer som har påverkat den omställning försvarsindustrin
              har gått igenom. Det handlar om neutraliteten. Förr skulle vi
              inte vara beroende av någon, och vår materiel skulle vara icke-kompatibel
              med andras. I dag ska vi kunna verka med andra, och utrustningen
              ska kunna användas inom ramen för Natostandard. Vi har gått från
              ett invasionsförsvar med stora volymer till ett insatsförsvar
              med mindre volymer och snabbare teknikutveckling.
            </seg>
            <seg n="94984a80">
              Sedan har vi geografin. I går skulle våra system enbart vara
              anpassade för våra egna vatten, för snö och kyla. I dag har vi
              en annan verklighet, där våra förmågor även ska klara skydd åt
              svenska soldater i Afghanistan, Kosovo eller Afrika.
            </seg>
            <seg n="f5540243">
              Behovet av materiel bestäms ytterst av kraven på operativ förmåga.
              Det måste vara Försvarsmaktens behov som styr. Insatsorganisationens
              krav på materiel för försvaret av Sverige samt rådande läge i
              det område där vi verkar måste vara vägledande för beställningar
              av pansarfordon, jaktrobotar eller ubåtar.
            </seg>
            <seg n="a87f119e">
              Utgångspunkten måste vara att bästa materiel till lägsta kostnad
              ska väljas, men vi kan inte tumma på säkerheten vid valet av materiel
              när vi som nu har soldater som dagligen utsätts för fara.
            </seg>
            <seg n="a8cfbf2f">
              Det finns också särskilda skäl till att vi vill stödja en inhemsk
              industri. Av rent säkerhets- och försvarspolitiska anledningar
              är det av stort värde att vi fortsatt har en sådan industri i
              Sverige. En svensk industri innebär ett oberoende och en säkerhet
              vad gäller både att själva kunna producera och att ställa krav
              på leveranser. Få hyllor finns det i avancerade vapensystem, där
              produktion sker efter specifika önskemål som ständigt förändras
              i takt med teknikutvecklingen.
            </seg>
            <seg n="0594e7aa">
              Vår position som en av de stora försvarsindustrinationerna i
              Europa ger oss en särställning vad gäller samarbete och informationsutbyte
              med andra nationer. Det ska inte underskattas när vi tittar på
              vårt eget lands säkerhet och underrättelseinhämtning. En försvarsindustri
              innebär även en betydande investering i forskning och utveckling,
              och gränsen mellan civilt och militärt suddas ut. Det handlar
              om spetsforskning. Det är självfallet en fördel om vi kan ha en
              industri som höjer vår förmåga som kunskaps- och forskarsamhälle.
            </seg>
            <seg n="47ca9932">
              Det görs ett antal viktiga satsningar i budgeten 2010 på materielområdet.
              Regeringen föreslår att en ny myndighet för exportstöd och försäljning
              av materiel inrättas. En förutsättning för svensk industri är
              att man kan konkurrera på lika villkor. Sverige är en för liten
              marknad. Därför arbetar vi i EU för en öppnare marknad. Stödjande
              verksamhet skulle bidra till samordning av utbildning, underhåll
              och utbyte av erfarenheter samt vidareutveckling av system till
              en lägre kostnad.
            </seg>
            <seg n="9f6d7b73">
              Vidare vill jag nämna några andra projekt. I budgeten finns anskaffning
              av ny radarjaktrobot, uppgradering av Jas 39 Gripen, anskaffning
              av taktisk obemannad flygfarkost, anskaffning av splitterskyddade
              hjulgående fordon och anskaffning av signalspaningsfartyg.
            </seg>
            <seg n="89122d77">
              Helt klart är att denna regering satsar betydligt mer på försvaret
              än oppositionen. Inriktningspropositionen, som röstades igenom
              i juni i år, är den första sedan 1994 som inte har skurit i anslagen.
            </seg>
            <seg n="a019e4be">
              Socialdemokraterna, Vänsterpartiet och Miljöpartiet föreslår
              neddragningar med minst 2 miljarder per år räknar man ihop allt
              de är oeniga om blir det uppemot 4 miljarder. Det har naturligtvis
              en stor påverkan på storleken på insatta styrkor, på ambitionsnivån
              och framför allt på försvarsindustrins förutsättningar.
            </seg>
            <seg n="2c7b4205">
              Herr talman! Avslutningsvis vill jag rikta en uppmaning till
              alla att ställa Socialdemokraterna till svars när de åker land
              och rike runt och besöker försvarsindustrin och slår sig för bröstet
              och säger att de skulle värna denna försvarsindustri. För de har
              inga pengar. De vill inte satsa på en exportstödjande myndighet.
              De har samarbetspartier som vill dra ned ungefär 4 ½ miljard på
              materielanskaffningen. Det är oärligt att säga att man satsar
              på försvarsindustrin.
            </seg>
            <seg n="81e0727d">
              Det finns bara ett alternativ om man tycker att det är viktigt
              att ha en försvarsindustri, och det är en fortsatt borgerlig regering.
            </seg>
          </u>
          <note type="speaker" n="02bbadc7">
            Anf. 33 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-d68483967c6565c3-10" n="708db119">
            <seg n="b695cedc">
              Herr talman! Det var i många stycken ett anförande som skulle
              ha kunnat hållas av en socialdemokrat. Svensk försvarsindustri
              är viktig för svensk spetskompetens och civil industri.
            </seg>
            <seg n="56efa1db">
              Men samtidigt vill jag fråga Isabella Jernbeck om någonting.
              Hon säger: Vi ska vara oberoende, och vi vill ha en utveckling.
            </seg>
            <seg n="d60010a7">
              Har det någon koppling till den militära alliansfriheten när
              du säger oberoende? Säger Isabella Jernbeck då att Sverige ska
              förbli militärt alliansfritt även nästa mandatperiod?
            </seg>
            <seg n="5195a6d1">
              Vi säger nej till en myndighet. Vi tycker inte att det behövs
              fler myndigheter. Den här regeringen gick faktiskt till val på
              att man skulle dra ned antalet myndigheter. Nu ser man till att
              skaffa ytterligare en, så det stämmer lite illa.
            </seg>
            <seg n="340bb477">
              När det gäller att sälja på en marknad tycker vi självklart också
              att det är bra att man kan sälja. Jag vet också att man exporterar
              väldigt mycket. Men för att kunna sälja på en marknad måste man
              ha en inhemsk köpare. Så fungerar försvarsindustrin i världen.
              Man måste ha en referenskund som först köper innan man kan sälja
              någonting. Då är frågan: Är det inte rimligt att svenskt försvar
              också försöker köpa av svensk industri?
            </seg>
          </u>
          <note type="speaker" n="6854d05b">
            Anf. 34 ISABELLA JERNBECK (m) replik:
          </note>
          <u who="isabella_jernbeck_f081c0" xml:id="i-52e77fe859e3687a-1" n="2932acec">
            <seg n="c3b8674e">
              Herr talman! Socialdemokraterna säger nej till en myndighet,
              trots att vi vet att det viktigaste för den svenska försvarsindustrin
              är exporten. De är mer beroende av att exportera, för marknaden
              är för liten i Sverige. Ni säger nej till den myndigheten, som
              skulle kunna hjälpa till att stödja exporten. Det är ett stort
              frågetecken för mig.
            </seg>
            <seg n="7e96be65">
              När det gäller oberoende säger jag att jag tycker att det är
              viktigt att vi har en försvarsindustri i Sverige, eftersom vi
              har inriktningen att vi ska vara militärt alliansfria. Det är
              också klart och tydligt skrivet i vår inriktningsproposition.
            </seg>
            <seg n="dc628fd1">
              När det sedan kommer till parti är det ingen hemlighet att jag
              som moderat är för en Natoallians. Det är jag. Det kan man läsa
              i vårt partiprogram att vi är.
            </seg>
            <seg n="64569e79">
              Jag skulle däremot vilja läsa ur den förra regeringens skrivelse
              från den 16 mars 2006:
            </seg>
            <seg n="e81aa78c">
              En viktig och bärande idé med den vidareutvecklade strategin
              är att i dess tidiga faser först utröna möjligheterna till att
              tillgodose Försvarsmaktens behov utan att initiera nya utvecklingssatsningar
              och teknisk kravgenerering. Genom en systematisk genomgång av
              möjligheterna att utnyttja befintlig materiel, genom att öka antalet
              eller vidareutveckla dessa befintliga system, och genom att behovet
              tillgodoses av de produkter och tjänster som den internationella
              marknaden erbjuder bör fördyringar kunna undvikas. I första hand
              bör en anskaffning göras genom deltagande i samordnad internationell
              anskaffning och i andra hand på egen hand. Endast i de fall då
              dessa möjligheter uttömts bör man välja att tillgodose behovet
              genom en nyutveckling, och även då i första hand i samarbete med
              andra eller tillsammans med internationella samarbetspartners.
              Egenutveckling bör ske endast i undantagsfall.
            </seg>
            <seg n="a8a397cb">
              Då frågar jag Anders Karlsson: Hur skulle er försvarsindustristrategi
              se ut i dag om det inte är den här, som jag läste upp, från den
              socialdemokratiska regeringen 2006?
            </seg>
          </u>
          <note type="speaker" n="6db6d92f">
            Anf. 35 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-d68483967c6565c3-11" n="708db119">
            <seg n="fb3fdac9">
              Herr talman! Jag är glad åt att jag fick ett tydligt besked.
              Då är det två moderater i försvarsutskottet som tydligt har sagt:
              Sverige ska bli medlem i Nato om det blir en moderatledd regering.
              Det är Karin Enström och Isabella Jernbeck som har sagt det.
            </seg>
            <seg n="1f023d27">
              Det är ett viktigt besked åt svenska väljare att Moderaterna
              vill se ett närmande till Nato och helst att vi blir medlemmar
              i Nato. Det är väldigt viktigt, men det sades tydligt här.
            </seg>
            <seg n="1bac4700">
              När det gäller försvarsindustristrategin har vi efterlyst den
              vid ett stort antal tillfällen här i kammaren, i utskottet, i
              debattartiklar och så vidare för att vi ska veta vilken typ av
              industri vi kan behöva i framtiden och för att vi ska vara alliansfria
              och oberoende.
            </seg>
            <seg n="04cc0c8e">
              Men den borgerliga regeringen skrotade den utredning som var
              på gång för att man skulle ta fram en försvarsindustristrategi
              tillsammans med försvarsindustrin i Sverige. Varför gjorde man
              det, Isabella Jernbeck? Då hade man verkligen haft ett dokument.
              Man kunde gärna ha bjudit in oppositionen när det gäller de här
              viktiga frågorna för landet.
            </seg>
            <seg n="596844b0">
              Som jag har sagt så många gånger tidigare: Vi har sträckt ut
              handen för att vi vill sätta oss ned. Det enda vi vägrar att diskutera
              är ett eventuellt Natomedlemskap. Varför har man inte tagit den
              utsträckta handen för att kunna lösa det här med försvarsindustristrategin?
              Då hade vi verkligen kunnat se vad vi ska egenutveckla, vad vi
              kan köpa från något annat land och vad vi måste ha för att vi
              ska vara militärt alliansfria och oberoende.
            </seg>
          </u>
          <note type="speaker" n="0f048f3a">
            Anf. 36 ISABELLA JERNBECK (m) replik:
          </note>
          <u who="isabella_jernbeck_f081c0" xml:id="i-52e77fe859e3687a-2" n="2932acec">
            <seg n="694c9feb">
              Herr talman! Bara lite kort när det gäller Nato: Jag sade att
              jag som moderat är för en allians med Nato. När väl den frågan
              kommer till förhandlingsbordet tror jag att det kommer att vara
              fråga om en bredare allians än den borgerliga, möjligtvis även
              med Socialdemokraterna. Det hoppas jag.
            </seg>
            <seg n="b25c0b7c">
              Sedan kommer vi till det här med strategi. Den borgerliga regeringen
              har ju en väldigt tydlig linje. Försvarsmaktens behov ska styra
              och den operativa nyttan. Vi ska ha en kostnadseffektiv anskaffning.
              Vi ska ha samarbete i utvecklingen med andra länder. Vi ska öppna
              marknaden. Vi stöder export.
            </seg>
            <seg n="b7f57831">
              Jag menar att vi har en tydlig strategi för att värna svensk
              försvarsindustri. Däremot får vi inget svar från Socialdemokraterna.
              Era samarbetspartner vill inte ens exportera försvarsmateriel.
              De vill dra ned 4 ½ miljard på det anslaget. Vi får inget besked
              från er. Ni talar med tomma ord. Det finns ingen satsning från
              Socialdemokraterna när det gäller försvarsindustrin.
            </seg>
          </u>
          <note type="speaker" n="0c67eff7">
            Anf. 37 ROLF K NILSSON (m):
          </note>
          <u who="unknown" xml:id="i-e97c5d3c08412b4b-0" n="4deea249">
            <seg n="868f52c3">
              Herr talman! Det pågår en omfattande reformering av det svenska
              försvaret. Försvarets organisation och uppgift har genomlysts
              och håller på att genomlysas.
            </seg>
            <seg n="61674dae">
              Det hade varit enkelt att fortsätta som det alltid har varit,
              men problemet är att det inte är som det alltid har varit. Detta
              sätter sina spår i organisation, i materiel och i personalförsörjning.
            </seg>
            <seg n="abfb8c1d">
              Den stora förändringen i hur det svenska försvaret ska bemannas
              är att värnplikten inte ska utnyttjas som tidigare. Svenska unga
              män ska inte längre tvångsinskrivas för värnpliktstjänstgöring
              för att genomgå militärutbildning.
            </seg>
            <seg n="e20968c5">
              Det svenska militära försvaret ska i framtiden bygga på frivillighet.
              Däremot avskaffas inte värnplikten, vilket gärna hävdas från socialdemokratiskt
              håll. Tvärtom finns värnplikten kvar och ska kunna användas om
              försvarsberedskapen kräver detta.
            </seg>
            <seg n="3ebd3e59">
              Vi behåller plikten. Vi till och med utökar den till att gälla
              även kvinnor. Men när det inte finns skäl att utnyttja plikten
              använder inte staten sin rätt att kalla in unga män och kvinnor
              för utbildning och krigsplacering. I stället satsar vi på ett
              frivilligt försvar där vi ser till den enskildes förmåga och intresse.
            </seg>
            <seg n="bd9d2a64">
              Det här handlar definitivt inte om att sparka grus på kaserngårdar,
              som Anders Karlsson hävdar. Jag tror inte heller att Peter Rådberg,
              om han hade varit närvarande, hade hållit med Anders Karlsson.
              Peter Rådberg såväl som Miljöpartiet har en helt annan inställning
              till frivilligheten än den som Anders Karlsson och Socialdemokraterna
              intar.
            </seg>
            <seg n="6bf78bd2">
              Värnplikten infördes under franska revolutionen för att fylla
              leden av unga män som dog på slagfälten. Människor var en förbrukningsvara.
              Materiel var dyrt. Vi lever tack och lov inte längre i en tid
              av massarméer där soldaterna räknades som billig, lätt ersättlig
              råvara.
            </seg>
            <seg n="fa0a194f">
              De väpnade styrkorna ska stå öppna för alla myndiga svenska medborgare,
              oavsett om det är en man eller en kvinna. Systemet med kontrakterade
              soldater, där man under större delen av sin tid har en civil sysselsättning,
              är en garanti för folkförankringen. Hemvärnet med dess satsning
              på de nationella skyddsstyrkorna är en annan garant för folkförankringen.
            </seg>
            <seg n="5977caf0">
              I många år har vi hävdat att vi har haft en allmän värnplikt
              i Sverige, medan vi i praktiken har varit långt ifrån den. Bara
              en liten del av männen i varje årskull har mönstrat, och en ännu
              mindre del har fått genomgå en militär utbildning.
            </seg>
            <seg n="4fa3c0da">
              Vi har haft ett system där den som vägrar har riskerat att bli
              straffad medan andra som har velat göra sin militärutbildning
              inte fått möjligheten. Detta är ett godtyckligt och orimligt system.
            </seg>
            <seg n="9b54b4db">
              Det förslag som Socialdemokraterna förespråkar, där de säger
              att de vill ha kvar värnplikten och att det svenska försvaret
              ska bygga på denna, är att lura svenska folket. Man vill ha ett
              system där endast ett fåtal kallas in med plikten som grund. Det
              stora flertalet hamnar utanför.
            </seg>
            <seg n="d257e451">
              Herr talman! Det socialdemokratiska förslaget är fortsatt orättvist,
              synnerligen kostsamt och mycket osäkert med tanke på det planeringskrav
              som Försvarsmakten måste kunna ställa.
            </seg>
          </u>
          <note n="adc23bf5">
            Jag yrkar bifall till utskottets förslag.
          </note>
          <note type="speaker" n="c813f746">
            Anf. 38 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-d68483967c6565c3-12" n="708db119">
            <seg n="4f76ece4">
              Herr talman! Jag tackar Rolf K för de här orden. Men Rolf K säger
              att det är osäkert med värnplikten. Värnplikten är det garanterat
              bästa systemet för att rekrytera de bästa soldaterna med den bästa
              utbildningen som gör den bästa nyttan för svenskt försvar såväl
              nationellt som internationellt.
            </seg>
            <seg n="98712346">
              Vi säger att man ska behålla värnplikten. Den ska finnas kvar.
              Den ska vara cirka tre månader i grundutbildning. Därefter går
              man in i ett frivilligt system. Efter att man har varit i det
              frivilliga systemet skriver man ett kontrakt med försvaret.
            </seg>
            <seg n="638c8d81">
              När det gäller vad den borgerliga regeringen nu föreslår eller
              kommer att föreslå är inte något beslut fattat, men man har en
              inriktning mot att det ska vara frivilligt från och med den 1
              januari. Det är anmärkningsvärt att riksdagen inte har haft någon
              debatt eller någon proposition om det. Man för igenom det ändå.
            </seg>
            <seg n="2376ca60">
              Jag ska återge vad före detta ÖB sade när han var på utskottet.
              Han sade att nu vänder vi på pliktsystemet. Nu har vi tre månaders
              frivillighet. Sedan har vi sex års plikt.
            </seg>
            <seg n="b2530f0b">
              Hur ska det kunna fungera praktiskt? Man ska rekrytera soldater
              för 16 500 kronor i månaden. Är det en rimlig lön? Är risken inte
              stor att man får fel personer att söka?
            </seg>
            <seg n="5bba76dc">
              Med värnpliktsuttaget har man fått de bäst lämpade till att göra
              tjänstgöring i försvaret. Sedan fortsätter en del.
            </seg>
            <seg n="c9ca381d">
              Jag har ytterligare en fråga, Rolf K. Avskräcker inte exemplet
              i Holland, där man har 7 000 vakanser i dag, där man inte kan
              fylla upp försvaret genom frivillighet? Avskräcker inte det något?
            </seg>
          </u>
          <note type="speaker" n="4b9fa6c3">
            Anf. 39 ROLF K NILSSON (m) replik:
          </note>
          <u who="unknown" xml:id="i-e97c5d3c08412b4b-1" n="4deea249">
            <seg n="d46fd31f">
              Herr talman! Anders Karlsson och Socialdemokraterna säger att
              de är för en allmän värnplikt. Sanningen är väl snarare att Socialdemokraterna
              också vill ha en frivillig rekrytering till Försvarsmaktens insatsorganisation.
              Men skillnaden är den att Socialdemokraterna vill plikta in både
              unga män och kvinnor till den inledande tremånaders grundutbildningen.
            </seg>
            <seg n="4e460d5a">
              Socialdemokraterna vill kalla in ca 10 000 av totalt 130 000
              18-åringar. Det är knappt 8 procent av de värnpliktiga. Det är
              inget som jag kallar för allmän värnplikt.
            </seg>
            <seg n="fbcea309">
              Vad det gäller osäkerhetsbiten som jag talade om är det enkelt
              att se. Efter de tre månaderna ska man frivilligt gå in och få
              en komplett militärutbildning. Därefter ska man skriva kontrakt
              om man ska gå in i försvaret och tjänstgöra.
            </seg>
            <seg n="7f53b4e8">
              Det är en utbildning som kostar mycket pengar, men man vet inte
              om den kan användas till något. Det är först efter den utbildningen
              som man ska bestämma om man ska utnyttja den och skriva ett kontrakt.
              Försvarsmakten har heller ingen aning om hur många människor som
              man får utbildade och som sedan skriver kontrakt. Det är en orimlig
              uppfattning i det hela.
            </seg>
            <seg n="0cb7f29b">
              Holland har Anders Karlsson nämnt många gånger i dag. Vi kanske
              inte ska ta Holland som ett exempel på vad vi ska göra. Vi kanske
              ska titta på Holland och säga att så ska vi inte göra.
            </seg>
            <seg n="9a33ae94">
              Redan i dag arbetar Försvarsmakten mycket med att titta på hur
              den militärutbildning man får och de kontrakt man skriver ska
              kunna ge en civil meritering. Där tror jag att vi kan komma långt.
              Någon oro för att vi inte ska kunna fylla de här posterna har
              jag över huvud taget inte.
            </seg>
          </u>
          <note type="speaker" n="6c662f6f">
            Anf. 40 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-d68483967c6565c3-13" n="708db119">
            <seg n="6a20cb01">
              Herr talman! Det finns kanske ingen oro i det borgerliga lägret,
              för man går mot en expeditionskår. Man ska bara ha ett begränsat
              antal yrkessoldater som ska stå till förfogande. Sedan är det
              väl det som har debatterats här hela dagen, Natomedlemskap som
              står för dörren. Då har man inte ett svenskt försvar, utan man
              har en expeditionskår som kan göra något utomlands.
            </seg>
            <seg n="b08ad591">
              Men 16 500 kronor, är det en rimlig ersättning för att vara soldat
              i Sverige? Räcker de pengarna för att vara soldat, Rolf K? Är
              16 500 en lön som är rimlig för att eventuellt riskera sitt liv
              och göra en internationell insats?
            </seg>
            <seg n="1cb5434b">
              Jag återger vad före detta ÖB sade, att vi vänder på pliktsystemet:
              frivillighet först och plikt sedan. Blir man i kontraktsskrivandet
              tvingad, oberoende av hur familjesituationen ser ut fyra år efteråt,
              att åka till krigshärden i Afghanistan? Det är också en intressant
              fråga som jag ställer. Är det så? Då är det som ÖB sade till oss.
              Man vänder på pliktsystemet. Det blir en kort frivillighet och
              sedan plikt i sex år.
            </seg>
          </u>
          <note type="speaker" n="596497de">
            Anf. 41 ROLF K NILSSON (m) replik:
          </note>
          <u who="unknown" xml:id="i-e97c5d3c08412b4b-2" n="4deea249">
            <seg n="cb3f650b">
              Herr talman! Anders Karlsson försöker slå fast två myter här
              hela tiden. Den första myten är att Socialdemokraterna vill ha
              en allmän värnplikt. Vi har redan bevisat att det inte stämmer.
              Det är 8 procent som man vill kalla in.
            </seg>
            <seg n="215083e9">
              Sedan är det myten om en yrkesarmé. Nu har den blivit en expeditionskår
              i stället. Det är ingen yrkesarmé det talas om. Det är en frivillighet.
              Det är frivilliga som går in och tjänstgör en viss tid. Man har
              ett civilt arbete eller studerar vid sidan om under den tid som
              man har skrivit kontrakt för. Det är en verklig folkförankring
              om något. Någon yrkesarmé är det över huvud taget inte tal om.
            </seg>
            <seg n="2df220ff">
              Vi har fått höra om den förre ÖB:n ett antal gånger från Anders
              Karlsson. Jag håller inte med den förre ÖB:n. Om man skriver ett
              kontrakt på frivillig väg ser jag fortfarande det som frivilligt.
              Det är ingen som har tvingat någon att skriva på ett kontrakt.
              Detta är en frivillighet. Man ingår ett avtal, och avtal är frivilliga.
              Det är ingen som tvingar någon att skriva på kontraktet.
            </seg>
          </u>
          <note type="speaker" n="707591b4">
            Anf. 42 ROLF GUNNARSSON (m):
          </note>
          <u who="rolf_gunnarsson_0956c8" xml:id="i-6463d48e2bafc528-5" n="c3703285">
            <seg n="7dde1b94">
              Herr talman! Efter att jag avtackats av Anders Karlsson med vackra
              ord fick jag en vänsterkrok i ett replikskifte där jag inte hade
              möjlighet att svara. Han lade ord i munnen på mig som jag inte
              har sagt. Därför begärde jag ordet.
            </seg>
            <seg n="725058f4">
              Jag vill läsa från propositionen när det gäller frivilligorganisationerna:
              De frivilliga försvarsorganisationernas insatser har stor betydelse
              för krigsberedskapen.
            </seg>
            <seg n="1f34fa38">
              Jag står helt bakom detta och ingenting annat, även om man försöker
              lägga något annat i min mun.
            </seg>
            <seg n="a642adad">
              I betänkandet står det: Utskottet har många gånger understrukit
              den stora betydelse som de frivilliga försvarsorganisationerna
              har. De bidrar på ett betydelsefullt sätt till den folkliga förankringen
              av försvaret samtidigt som de bedriver en kostnadseffektiv verksamhet.
            </seg>
            <seg n="45eb78ad">
              Det är vi som har skrivit den texten. Det är inte Anders Karlsson
              och det röda gänget. Jag vill ha detta sagt till protokollet,
              så att det inte blir något missförstånd med den mening som lades
              i min mun.
            </seg>
            <seg n="641b9a67">
              Jag är stolt över utvecklingen av hemvärnet. Jag vet vad som
              har hänt i hemvärnet under den tid som jag har suttit i riksdagen.
            </seg>
            <seg n="c33acb3b">
              Slutligen har jag en synpunkt som inte har med Anders Karlsson
              att göra, utan det blir positivt för Anders Karlsson. Det är beklagligt
              att bara ett oppositionsparti är med i en fullständig försvarsdebatt
              här i kammaren.
            </seg>
            <seg n="dc3812a4">
              Vi har bara en stor försvarsdebatt när det gäller ekonomin. Då
              deltar hela tiden bara Socialdemokraterna. Det kan vara sjukdom
              och annat, men det är beklagligt att det är så. Det är något som
              jag aldrig har upplevt tidigare.
            </seg>
          </u>
          <note type="speaker" n="3799b014">
            Anf. 43 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-d68483967c6565c3-14" n="708db119">
            <seg n="9f62188a">
              Herr talman! Jag vill bara till protokollet ha sagt att jag har
              försökt förklara varför de övriga oppositionspartierna inte är
              här. Peter Rådberg liksom Allan Widman skulle åka till en debatt
              i Göteborg och Alice Åström ligger i sjuksängen förhoppningsvis
              är det inte influensa. Därför har de inte kunnat delta, Rolf Gunnarsson.
              Det är viktigt att säga det.
            </seg>
            <seg n="1b021230">
              Sedan citerade jag faktiskt vad du sade om frivilligorganisationerna,
              Rolf Gunnarsson. Det var inget mer än ditt citat, och det kan
              du också läsa i protokollet.
            </seg>
          </u>
          <note type="speaker" n="39a05df2">
            Anf. 44 ROLF GUNNARSSON (m) replik:
          </note>
          <u who="rolf_gunnarsson_0956c8" xml:id="i-6463d48e2bafc528-6" n="c3703285">
            <seg n="e88fed17">
              Herr talman! Oavsett skäl till att man inte är här är det första
              gången jag upplever att endast ett parti från oppositionen deltar
              i en försvarsbudgetdebatt. Det beklagar jag, oavsett skäl.
            </seg>
            <seg n="00221ffd">
              Jag har läst vad alliansen har skrivit när det gäller frivilligorganisationerna
              och som Staffan Danielsson sade mycket bra: Det kan blir mer pengar,
              det kan bli mindre pengar det beror alldeles på vilken verksamhet
              som bedöms ska genomföras.
            </seg>
            <seg n="d89013a0">
              Det är viktigt, och personligen hoppas jag att MSB kommer att
              prioritera verksamhet före administration när man gör en bedömning
              av hur mycket pengar som ska gå ut. Som Staffan mycket tydligt
              sade görs här en väldigt stor och viktig verksamhet. Jag är verkligen
              en vän av frivilligorganisationerna och hemvärnet, så det vill
              jag verkligen betona och ta till protokollet också.
            </seg>
            <seg n="abcbcae0">
              Vad Anders Karlsson lägger i min mun får stå för honom.
            </seg>
          </u>
          <note type="speaker" n="ec072d95">
            Anf. 45 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-d68483967c6565c3-15" n="708db119">
            <seg n="cacffd73">
              Herr talman! Återigen, jag sade bara vad Rolf Gunnarsson själv
              sade, och det kan han läsa i protokollet i morgon. Jag bara noterade
              det, ingenting annat.
            </seg>
          </u>
          <note type="speaker" n="a1847865">
            Anf. 46 ROLF GUNNARSSON (m) replik:
          </note>
          <u who="rolf_gunnarsson_0956c8" xml:id="i-6463d48e2bafc528-7" n="c3703285">
            <seg n="a47f6b0f">
              Herr talman! Jag får då ta chansen att för eventuella nytillkomna
              lyssnare och läsare påpeka att detta är en debatt som är lite
              underlig. Det är nämligen en debatt med en opposition som inte
              är enig på en enda punkt. Man är inte enig om ett enda av de större
              anslagen, utan det anslag det ena partiet vill höja, det vill
              det andra sänka och tvärtom.
            </seg>
            <seg n="60eb0662">
              I grunden handlar det om besparingar på 2 miljarder per år plus
              att de spretiga förslagen gör att besparingarna ligger i häradet
              34 miljarder. Det är förödande för både svensk försvarsindustri
              och förbandsverksamhet. Det är en beklaglig utveckling och ett
              beklagligt sällskap som Socialdemokraterna har hamnat i.
            </seg>
            <seg n="6954111f">
              Min mor sade en gång: Passa dig för dåliga vänner. Här har du
              kommit i dåligt sällskap, Anders Karlsson, Socialdemokraterna!
            </seg>
          </u>
          <note type="speaker" n="cacbba29">
            Anf. 47 STAFFAN DANIELSSON (c):
          </note>
          <u who="staffan_danielsson_d9e83c" xml:id="i-ee803f0486116ac9-2" n="b6634787">
            <seg n="f2dc4d1c">
              Herr talman! Jag debatterar i Sveriges riksdag här och nu, och
              därför begärde jag ordet för ett kort inlägg.
            </seg>
            <seg n="5d2c750c">
              Anders Karlsson ställde tidigare frågor om försvarsindustrin
              till alliansen, dock inte till mig. Jag vill därför bara upprepa
              vad jag sade i mitt inlägg tidigare: Sverige har en högkvalificerad
              och mycket kompetent försvarsindustri. EU har antagit en strategi
              för en starkare och mer konkurrenskraftig försvarsindustri inom
              EU, och även i Sverige är det bra med en god dialog på detta område.
            </seg>
            <seg n="8385591b">
              Jag kan gärna upprepa vad jag har sagt tidigare i denna kammare:
              Det är bra att riksdagens uttalanden om behovet av en försvarsindustristrategi
              förverkligas. Vi har en materielförsörjningsstrategi, och det
              vore naturligt även med en försvarsindustristrategi.
            </seg>
          </u>
          <note n="cb5d9e64">
            Överläggningen var härmed avslutad.
          </note>
          <note n="0050d592">
            5 § Nya mervärdesskatteregler om omsättningsland för tjänster,
            återbetalning till utländska företagare och periodisk sammanställning
          </note>
          <note n="6210fa86">
            Föredrogs
          </note>
          <note n="7fa6e3d9">
            Talmannen konstaterade att ingen talare var anmäld.
          </note>
          <note n="26b0b73c">
            6 § Vissa fastighetsrättsliga skattefrågor
          </note>
          <note n="6210fa86">
            Föredrogs
          </note>
          <note type="speaker" n="863ef8f5">
            Anf. 48 FREDRIK OLOVSSON (s):
          </note>
          <u who="fredrik_olovsson_f9395a" xml:id="i-00333a453c5b8350-0" n="d1df3cd5">
            <seg n="18d20d85">
              Herr talman! Skatteutskottet föreslår i det här betänkandet att
              fastigheter med småhus vars värde understiger 50 000 kronor och
              arrendetomter där bostadshuset och marken inte ägs av samma person
              nu ska införlivas i systemet med kommunal fastighetsavgift.
            </seg>
            <seg n="b4b18aff">
              Så långt är vi i utskottet tydligt överens.
            </seg>
            <seg n="7cb3d47a">
              Vi socialdemokrater tycker i och för sig att det är anmärkningsvärt
              att det har tagit så lång tid för regeringen att få in just de
              här fastigheterna i systemet när det gick så väldigt fort att
              leverera mycket stora skattesänkningar till ägarna av de dyraste
              och lyxigaste villorna i våra mest exklusiva bostadsområden.
            </seg>
            <seg n="10937494">
              Vi är också fortsatt mycket kritiska till det sätt som de borgerliga
              partierna har hanterat förändringarna av fastighetsskatten. Det
              är orimligt att slott och koja beskattas lika. Alla med riktigt
              stora, dyra och exklusiva villor har fått stora skattesänkningar,
              medan de flesta vanliga villa- och småhusägare mest fått se fastighetsskatten
              byta namn från skatt till avgift.
            </seg>
            <seg n="936c63a4">
              Därför vill vi ha ett bättre system. Det gemensamma rödgröna
              förslaget till ny fastighetsskatt innebär för det första att vi
              får en rättvisare beskattning. De dyraste villorna, alltså de
              som har ett marknadsvärde över 6 miljoner kronor, bör få höjd
              skatt. Samtidigt vill vi utvidga begränsningsregeln så att fler
              med små inkomster får lägre fastighetsskatt.
            </seg>
            <seg n="37bee807">
              För det andra vill vi ha neutrala regler mellan olika former
              av boende. I dag är det så att framför allt hyresrätten är missgynnad.
            </seg>
            <seg n="80fe9652">
              För det tredje vill vi främja rörligheten på bostadsmarknaden
              och därmed också på arbetsmarknaden. Sätter man jobben först,
              och det gör vi, kan man inte beskatta flexibilitet och rörlighet.
            </seg>
            <seg n="c3d8ba49">
              Vi vill därför successivt ta bort uppskovsskatten och de begränsningar
              som den borgerliga regeringen har skapat, i första hand när det
              handlar om uppskov på upp till 200 000 kronor.
            </seg>
            <seg n="8cb235ec">
              Socialdemokraterna vill tillsammans med Miljöpartiet och Vänsterpartiet
              se en bättre fördelningspolitik, då de kraftigt ökade klyftor
              som den borgerliga regeringen har skapat håller på att klyva Sverige.
              Att sänka skatterna för dem som har det allra bäst ekonomiskt,
              nu dessutom på lånade pengar, är fel väg för Sverige.
            </seg>
            <seg n="8fb457f0">
              En rättvisare skattepolitik är helt nödvändig, och jag yrkar
              därför bifall till vår gemensamma reservation.
            </seg>
          </u>
          <note type="speaker" n="258ee65c">
            Anf. 49 MARIE ENGSTRÖM (v):
          </note>
          <u who="marie_engstrom_d234fb" xml:id="i-7ea5b9e11d4575c2-0" n="66e7a609">
            <seg n="133ae22c">
              Herr talman! Jag kan instämma i mycket av det Fredrik Olovsson
              sade från talarstolen. Precis som majoriteten skriver i betänkandet
              man uttrycker sig faktiskt så skulle förtroendet för skattesystemet
              kunna skadas om man inte hade vidtagit den här åtgärden.
            </seg>
            <seg n="964f1d22">
              Jag skulle vilja hävda att förtroendet för fastighetsskatten
              så som den har varit utformad hittills inte har varit speciellt
              högt hos människor. Man har faktiskt inte förstått varför en småhusägare
              med ett hus med ett lågt taxeringsvärde ska betala mer i fastighetsskatt
              än kanske en granne som har ett hus med ett högre taxeringsvärde.
            </seg>
            <seg n="edbfa054">
              Därför är det naturligtvis väldigt bra att man från majoritetens
              sida gör någonting åt detta nu, och vi skriver också i vår gemensamma
              reservation att det är tillfyllest.
            </seg>
            <seg n="68820255">
              Sedan är vi inte riktigt överens om hur förändringen ska finansieras.
              Vi har ett annat fastighetsskatteförslag från den rödgröna oppositionen,
              och det har Fredrik Olovsson redogjort för.
            </seg>
            <seg n="185afe12">
              När det gäller de stora summor som i dag finns i uppskovsbelopp
              och som majoriteten skriver om måste vi ändå i någon mening hålla
              med om att detta är problematiskt. Dessa belopp bör helst inte
              öka mer. De är snart uppe i 200 miljarder kronor. Det är självklart
              att detta är vinster som ska skattas av, och det är pengar som
              vi behöver väldigt väl i välfärden.
            </seg>
            <seg n="ad789a34">
              Vi i oppositionen har sagt att detta måste ses över så att vi
              på ett bra sätt kan få in de här pengarna, men att det också görs
              på ett sådant sätt att människor kan känna trygghet och planera
              sin ekonomi.
            </seg>
            <seg n="777cbe16">
              Med detta, herr talman, yrkar jag bifall till reservationen.
            </seg>
          </u>
          <note type="speaker" n="54cac9b5">
            Anf. 50 HELENA LEANDER (mp):
          </note>
          <u who="helena_leander_3aadf2" xml:id="i-d3169562f2b70228-0" n="7c2e25e5">
            <seg n="61b2343c">
              Herr talman! Vi tjuvstartade lite grann med den här debatten
              redan i förra veckan då vi skulle diskutera frågan om regeringens
              redovisning av skatteuppskov. Därför är det kanske inte någon
              som blir jättechockad om jag avslöjar att jag har lite farhågor
              kring förslaget att försämra de boendes möjligheter till uppskov
              när de säljer sin bostad.
            </seg>
            <seg n="b922b395">
              Själva huvuddelen i den här propositionen är att man ska betala
              samma skatt om man har ett enklare småhus eller om man har ett
              hus på en arrendetomt som om man har ett annat hus. Det är det
              ingen som vill bråka om. Det är snarare finansieringen som är
              problemet.
            </seg>
            <seg n="d99aa702">
              Vi är lite skattenördar i utskottet, och skattenördar brukar
              inte gilla skatteuppskov. Skatteuppskov krånglar dels till skattesystemet,
              dels innebär det att man får en uppskjuten beskattning som det
              i slutändan kan bli lite vanskligt hur man ska få in. Särskilt
              sedan vi har fått nya regler som innebär att skatteuppskoven kan
              följa med runt hela EES-området har det blivit problematiskt.
            </seg>
            <seg n="e9494309">
              Jag har förståelse för att man därför från regeringens sida ser
              anledning att begränsa möjligheten till skatteuppskov av skattetekniska
              skäl. Däremot måste vi som politiker inte bara fastna i vårt skattenörderi
              utan också kunna lyfta blicken och se att skatteuppskoven har
              en viktig bostadspolitisk funktion.
            </seg>
            <seg n="3ac4f832">
              Nu är det så att när man köper en bostad och säljer den senare
              till ett högre pris ska man skatta för mellanskillnaden. Det är
              inget konstigt med det. Problemet är att om man har haft en bostad
              mycket länge kan den ha ökat väldigt mycket i pris, ibland inte
              ens i värde utan bara i pris på grund av inflationen. Ändå måste
              man skatta för detta. Det kan ju få människor att avstå från att
              flytta, trots att de egentligen kanske skulle vilja det, helt
              enkelt därför att de drar sig för att behöva skatta bort hela
              vinsten när de ändå köper en ny bostad som de tycker är värd lika
              mycket som den gamla.
            </seg>
            <seg n="f5d4d168">
              Det här kan innebära att äldre par som sitter i sin villa när
              barnen har flyttat ut kanske egentligen skulle vilja flytta till
              en mindre bostad, men de drar sig för det just på grund av skattereglerna.
              Barnfamiljer som trängs i en mindre bostad skulle kanske vilja
              flytta till något större, men på grund av skattereglerna blir
              inte de större bostäderna lediga. Då får man begränsad rörlighet
              på bostadsmarknaden. Det är problematiskt. Det är därför som vi
              är lite tveksamma till att man försämrar möjligheterna till skatteuppskov.
            </seg>
            <seg n="80d189dc">
              Om vi försöker att lyfta blicken från de här skattefrågorna och
              se på vilka konsekvenser de får kan det finnas anledning att vara
              försiktig med att försämra möjligheten till skatteuppskov. Det
              kan därför finnas anledning att bestämma sig för att finansieringen
              av reformen i övrigt, vad gäller de enklare småhusen och boenden
              på arrendetomter, i stället kan finansieras inom andra delar av
              skattesystemet.
            </seg>
            <seg n="47784427">
              Vi har från den rödgröna sidan i vår budget lagt fram olika förslag
              på detta som är fullt finansierade men som inte försämrar rörligheten
              på bostadsmarknaden och som inte innebär några försämringar för
              den rörlighet som jag tror att vi behöver.
            </seg>
          </u>
          <note n="c47e44a0">
            Därför, herr talman, yrkar jag bifall till reservationen.
          </note>
          <note type="speaker" n="cc374925">
            Anf. 51 GUSTAV NILSSON (m):
          </note>
          <u who="gustav_nilsson_a7ecd6" xml:id="i-3db488428c4ee6eb-0" n="442d86d4">
            <seg n="58baf863">
              Herr talman! Det är snart två år sedan som alliansen kraftigt
              reformerade fastighetsskatten och införde ett system med kommunal
              fastighetsavgift. Den tidigare statliga fastighetsskatten saknade
              folkligt stöd och överensstämde inte med principen att skatt ska
              betalas efter förmåga. Den var oförutsägbar och kunde ge stora
              betalningsproblem för många. Den tog inte hänsyn till hushållens
              skatteförmåga på ett bra sätt. I det gamla systemet var det mycket
              sämre möjligheter att beräkna och förutse sitt boende och sina
              framtida boendekostnader.
            </seg>
            <seg n="51e5c6c4">
              Alliansen har tagit ansvar och reformerat boendebeskattningen.
              Vi har fått ett modernare system med kommunal fastighetsavgift.
              Det var en viktig reform. Med den nya kommunala fastighetsavgiften
              har förutsägbarheten ökat. Kostnaderna för bostäder och semesterhus
              har sänkts. Människor har fått en lägre summa att betala med den
              nya kommunala fastighetsavgiften jämfört med de fastighetsskatter
              som betalades under exempelvis åren 2005, 2006 och 2007. En majoritet
              av hushållen har fått mer pengar över i plånboken tack vare alliansens
              avskaffande av fastighetsskatten och införande av den kommunala
              fastighetsavgiften.
            </seg>
            <seg n="3148c60d">
              Herr talman! Nu går vi vidare med nästa steg i reformeringen
              av systemet med fastighetsavgifter. Det är det som det här betänkandet
              handlar om.
            </seg>
            <seg n="0996b563">
              Många svenska hus och fritidshus är byggda på så kallad ofri
              grund, vilket kan vara kostsamt för de inblandade parterna. Regelverket
              säger ju att ägaren till tomten i dessa fall betalar 1 procent
              i fastighetsskatt enligt den gamla fastighetsskattemodellen, medan
              ägaren till huset på tomten betalar den nya lägre kommunala fastighetsavgiften.
              Eftersom fastighetsskatten många gånger i slutändan läggs på den
              som hyr, alltså arrendatorn, kan det bli en mycket högre kostnad
              för den boende. Det innebär att arrendatorn i slutändan belastas
              med både den statliga fastighetsskatten och den kommunala fastighetsavgiften.
              Den samlade skatten blir då högre än vad som gällt om byggnaden
              hade varit uppförd på en friköpt tomt.
            </seg>
            <seg n="b74162bc">
              En liknande problematik finns för tomtmark som är bebyggd med
              småhus som saknar byggnadsvärde, det vill säga dessa hus som vid
              fastighetstaxering inte bedöms ha ett värde på minst 50 000 kronor.
            </seg>
            <seg n="90ea4191">
              Alliansregeringen tar nu ansvar och förbättrar villkoren även
              för denna grupp. Steg för steg sänks kostnaderna. För ett av våra
              mest basala behov, nämligen boendet, ökar nu förutsägbarheten
              och framtida planeringsmöjligheter för allt fler hushåll.
            </seg>
            <seg n="8b7db929">
              Det som sades tidigare från talarstolen, att även oppositionen
              ställer sig bakom den fortsatta reformeringen av den kommunala
              fastighetsavgiften så att den täcker även småhus som saknar byggnadsvärde
              samt tomtmark på vilken någon annan äger ett småhus, tycker jag
              var glädjande. Det är bra så långt.
            </seg>
            <seg n="a482b80e">
              Sedan har vi olika syn på just finansieringsfrågan. Vi menar
              att vi genom en sänkning av taket för uppskovsbeloppen vid bostadsförsäljning
              kan finansiera denna viktiga rättvisereform. I dag är det över
              en halv miljon människor som har uppskov. Det totala uppskovsbeloppet
              uppgår för 2008 enligt Skatteverket till hela 216 miljarder. I
              betänkandetexten står uppgiften 196 miljarder för 2007. Det är
              alltså en kraftig ökning sedan dess.
            </seg>
            <seg n="5ec98357">
              Om alla uppskov i år skulle återföras till beskattning skulle
              det innebära en skatteintäkt på runt 47 miljarder kronor. Det
              är alltså mycket pengar som det handlar om. Just utifrån detta
              framstår oppositionens yrkande om avslag på denna del som mycket
              märkligt. Avsikten är tydligen att göra uppskovssystemet mer attraktivt.
              Man vill höja skatter och utvidga uppskovsmöjligheter. Det är
              ytterst anmärkningsvärt. De förändringar som oppositionen föreslår
              går ju rakt emot ambitionen att förenkla skattesystemet och på
              sikt också undvika olika inslag av uppskjuten beskattning och
              skattekrediter.
            </seg>
            <seg n="b4a7786b">
              När vi utvidgar fastighetsavgiftens omfång anser vi det rimligt
              att taket för uppskov sänks. En sådan åtgärd framstår som rimlig
              mot bakgrund av att uppskoven med beskattning av kapitalvinster
              vid försäljning av privatbostäder uppgår till mycket stora belopp.
              Det måste ändå vara rimligt att med just vinsterna vid dessa försäljningar
              betala kostnaderna för bättre villkor för bostadsägandet.
            </seg>
            <seg n="de1b07e5">
              Oppositionen menar tydligen att det är någon annan som på något
              sätt ska betala. Det kan faktiskt också bli de som har det sämre
              ställt. När ni inte kan redovisa en finansieringsmodell kan ju
              det bli slutresultatet. Jag tycker ändå att det är bra att vi
              är överens om att vi vill utvidga systemet med fastighetsavgifter.
              Det står i alla fall så i er motion.
            </seg>
            <seg n="39f9b418">
              Herr talman! Skiljelinjerna är ändå tydliga vad gäller finansieringen.
              Vi kan samsas om att det byggs vidare på den kommunala fastighetsavgiften,
              men vad gäller finansieringen har vi rätt olika uppfattningar.
            </seg>
            <seg n="01c57491">
              Herr talman! Allians för Sverige förbättrar nu villkoren kraftigt
              för ytterligare en grupp människor genom utvidgningen av den kommunala
              fastighetsavgiften. Även småhusägare som har hus på ofri grund
              får del av den viktiga reformen med kommunal fastighetsavgift.
            </seg>
          </u>
          <note n="adc23bf5">
            Jag yrkar bifall till utskottets förslag.
          </note>
          <note type="speaker" n="8a25bc63">
            Anf. 52 FREDRIK OLOVSSON (s) replik:
          </note>
          <u who="fredrik_olovsson_f9395a" xml:id="i-00333a453c5b8350-1" n="d1df3cd5">
            <seg n="3727e778">
              Herr talman! Det är bra att vi får ett tydligt besked i den här
              debatten om att det som brukar kallas för Helsingforssskatt eller
              uppskovsskatt blir kvar med en borgerlig regering. Det tycker
              man är väldigt bra.
            </seg>
            <seg n="4167fc56">
              Flyttskatt står uppenbarligen på den moderata agendan.
            </seg>
            <seg n="340eb9b4">
              En socialdemokratisk regering kommer att börja lätta på det för
              att öka rörligheten och flexibiliteten, i första hand med uppskov
              upp till 200 000 kronor.
            </seg>
            <seg n="bd320a63">
              Jag vill passa på att ställa en fråga till Gustav Nilsson.
            </seg>
            <seg n="c06d5236">
              Kan Gustav Nilsson förklara vad som är så fruktansvärt med att
              de som har de allra dyraste och lyxigaste villorna betalar mer
              i fastighetsskatt än de som har alldeles normala villor?
            </seg>
          </u>
          <note type="speaker" n="d39b6b63">
            Anf. 53 GUSTAV NILSSON (m) replik:
          </note>
          <u who="gustav_nilsson_a7ecd6" xml:id="i-3db488428c4ee6eb-1" n="442d86d4">
            <seg n="12ad0a0a">
              Herr talman! Det är viktigt att skilja på vilken skatteförmåga
              man har och hur dyrt hus man har. Det finns hushåll i Danderyd
              med låg- och medelinkomsttagare som har ett högt taxeringsvärde
              på sitt hus.
            </seg>
            <seg n="1fd8905d">
              Det är viktigt att ta hänsyn till skatteförmågan. Det gör inte
              ni i era system för fastighetsbeskattning.
            </seg>
            <seg n="e28b9d6c">
              Med den kombination med förmögenhetsskatt och fastighetsskatt
              som blir om ni får regeringsmakten får vi en förmögenhetsskatt
              som är en maskerad fastighetsskatt.
            </seg>
            <seg n="4fa5237b">
              Jag ska ge ett exempel. En ensamstående person som har jobbat
              hela sitt liv och amorterat lånet på huset och har en fastighet
              med ett taxeringsvärde på 2 ½ miljon får en förmögenhetsskatt
              på 1 procent. Det är viktigt att föra den diskussionen också.
              Ni vill höja skatterna. Vi går den motsatta vägen. Fastighetsavgiften
              är en klar reformering som vi måste bygga vidare på.
            </seg>
          </u>
          <note type="speaker" n="4b8d1b89">
            Anf. 54 FREDRIK OLOVSSON (s) replik:
          </note>
          <u who="fredrik_olovsson_f9395a" xml:id="i-00333a453c5b8350-2" n="d1df3cd5">
            <seg n="52c79d87">
              Herr talman! Det är klart att vi har olika uppfattningar om hur
              vi ska ta ut skatt. Vi tycker att det är rimligt att den som har
              stora dyra hus ska betala mer i skatt än den som har ett litet
              och normalt värderat.
            </seg>
            <seg n="ef5f2654">
              Vi tycker att det är rimligt att den som har stora förmögenheter
              betalar mer i skatt än den som inte har det.
            </seg>
            <seg n="8ab41751">
              Vi tycker att det är rimligt att den som har hög inkomst betalar
              mer i skatt än den som har låg inkomst.
            </seg>
            <seg n="160af0e9">
              Där skiljer vi oss naturligtvis åt.
            </seg>
            <seg n="f0da0ccd">
              Jag vill passa på att återigen slå fast att med Moderaterna kommer
              flyttskatten att bestå. Vi i det rödgröna alternativet har varit
              väldigt tydliga med att vi kommer att börja ändra i det systemet.
              Vi har en uppgörelse över nästa mandatperiod som innebär att vi
              börjar med att ta bort uppskovsskatten för uppskov upp till 200
              000 kronor.
            </seg>
            <seg n="9a73563e">
              Det tycker jag är ett viktigt besked till väljarna, inte minst
              i den här regionen.
            </seg>
          </u>
          <note type="speaker" n="efaba6bc">
            Anf. 55 GUSTAV NILSSON (m) replik:
          </note>
          <u who="gustav_nilsson_a7ecd6" xml:id="i-3db488428c4ee6eb-2" n="442d86d4">
            <seg n="9afc423d">
              Herr talman! Det finns beslut från riksdagen som säger att vi
              ska försöka undvika uppskjuten beskattning på inkomstsidan och
              undvika skattekrediter på sikt. Det finns en uttalad ambition
              för det. Det finns en ambition om att vi ska förenkla regelverk
              och så vidare.
            </seg>
            <seg n="978ba9ea">
              Som jag sade tidigare finns det redan i dag ett stort uppskovsbelopp.
              Det är rimligt att man tittar på det.
            </seg>
            <seg n="54961d21">
              När det gäller talet om att det är en skattesänkning bara för
              de rika vill jag säga att de allra flesta husägare har fått sänkt
              skatt genom systemet med kommunal fastighetsavgift. Statens intäkter
              beräknas bli 24 miljarder kronor i år. Med det gamla fastighetsskattesystemet
              skulle det ha blivit ungefär 30 miljarder. De allra flesta hushåll
              har fått del av det nya systemet med en kommunal fastighetsavgift.
            </seg>
            <seg n="1da90853">
              Det som oroar mig är vad nästa steg blir. Om man går tillbaka
              till det gamla systemet kan vi få tillbaka ett gammaldags förlegat
              fastighetsskattesystem som innebär att man sänker ribban och att
              allt fler drabbas av era höjda skatter.
            </seg>
            <seg n="1ea05df3">
              Det oroar mig verkligen. Jag tycker att det är befogat att utfärda
              en varning för det.
            </seg>
            <seg n="7d8167dc">
              Alliansen vill slå vakt om ett system som är rättvist och inte
              drabbar vanligt folk.
            </seg>
          </u>
          <note type="speaker" n="8857654b">
            Anf. 56 HELENA LEANDER (mp) replik:
          </note>
          <u who="helena_leander_3aadf2" xml:id="i-d3169562f2b70228-1" n="7c2e25e5">
            <seg n="5f90797b">
              Herr talman! Gustav Nilsson verkar vara bekymrad över om vi har
              någon finansiering av våra förslag, om jag hörde rätt.
            </seg>
            <seg n="95c15f8c">
              När det gäller det stora fastighetsskattepaket som presenterades
              har vi både finansieringen och hela reformen klara. Det handlar
              om att man höjer fastighetsskatten för de högst taxerade villorna.
              Man sänker fastighetsskatten för hyreshus och gör vissa lindringar
              i möjligheten att få skatteuppskov när man byter bostad. Den saken
              är klar.
            </seg>
            <seg n="01471f36">
              I det här betänkandet har vi olika förslag inom våra budgetar.
              Den allmänna kritiken mot oss brukar ju inte vara att vi inte
              har tillräckligt många skattehöjningar för att leva upp till andras
              skattesänkningar. Jag tror säkert att Gustav Nilsson kan vara
              nöjd med den delen.
            </seg>
            <seg n="65d98ae1">
              Jag måste ändå fråga om inte regeringen och alliansen ser några
              problem med vad som händer på bostadsmarknaden när man stramar
              åt möjligheten att få uppskov när man säljer sin bostad.
            </seg>
            <seg n="696e6158">
              Jag har full respekt för att man vill begränsa uppskovsmöjligheterna
              av skattetekniska skäl, men vi måste också kunna se till konsekvenserna
              på bostadsmarknaden.
            </seg>
            <seg n="160badab">
              I en så expansiv region som Helsingfors är det väldigt svårt
              för unga människor att få bostad i dag. Det är svårt för unga
              att få de små lägenheterna. Det är svårt för de nyblivna barnfamiljerna
              att få större lägenheter eller hus för att det sitter människor
              i andra änden med stora hus som kanske egentligen är för stora
              för dem och som de skulle vilja göra sig av med och byta till
              något mindre, men de känner att skattereglerna är ett hinder.
              Skatteuppskoven i bostadsbyten har varit en ventil för att det
              inte ska kunna bli sådana tråkiga konsekvenser.
            </seg>
            <seg n="7f0bee01">
              Nu när ni försämrar detta ser ni då inga risker för bostadsmarknaden
              i till exempel Helsingfors?
            </seg>
          </u>
          <note type="speaker" n="12695180">
            Anf. 57 GUSTAV NILSSON (m) replik:
          </note>
          <u who="gustav_nilsson_a7ecd6" xml:id="i-3db488428c4ee6eb-3" n="442d86d4">
            <seg n="476d1338">
              Herr talman! När det gäller taket är det inte så stora förändringar
              trots allt. Det handlar om 1,6 miljoner ned till 1,45 miljoner.
              Det är en begränsning som kan anses rimlig med tanke på att det
              totala beloppet stiger kraftigt. Från 2007 till 2008 ser vi en
              rejäl höjning. Man måste titta på den utvecklingen också.
            </seg>
            <seg n="8ab4497a">
              När det gäller bostadspolitiken i stort kan vi vara överens om
              att vi måste se till att vi får bra boenden till rimliga kostnader.
              Det är väl allas ambition.
            </seg>
            <seg n="018b8f96">
              När det gäller finansieringen i den här frågan är jag mycket
              bekymrad över era förslag. Ni måste ju ta in pengarna någon annanstans
              i er skattemodell. Det kan drabba låg- och medelinkomsttagare
              när ni säger att ni ska finansiera det via kapital- och inkomstskatten.
              Ni måste ju finansiera reformen på något sätt.
            </seg>
          </u>
          <note type="speaker" n="7cbfd303">
            Anf. 58 HELENA LEANDER (mp) replik:
          </note>
          <u who="helena_leander_3aadf2" xml:id="i-d3169562f2b70228-2" n="7c2e25e5">
            <seg n="cb13a9bd">
              Herr talman! Det är rörande att Gustav Nilsson oroar sig för
              att våra skattehöjningar ska slå mest mot dem med låga inkomster.
              Jag tror att Gustav Nilsson kan vara ganska trygg i att vi utformar
              våra skattesänkningar så att de framför allt drabbar människor
              med högre inkomster. Det gäller till exempel fastighetsskatten
              som träffar dyrare bostäder och avtrappningen av jobbskatteavdraget
              som också träffar människor med högre inkomster.
            </seg>
            <seg n="a9f8860f">
              Jag tolkar det som att människor som bor i till exempel Helsingfors
              inte ska vänta sig några förbättringar i bostadspolitiken.
            </seg>
            <seg n="a3add2ad">
              Vi kan vända på frågan och titta på andra delar av landet, till
              exempel glesbygd där bostadspriserna inte har stigit över huvud
              taget. Man kanske har haft sitt hus väldigt länge så att inflationen
              har gjort att priset har stigit, även om inte värdet har gjort
              det. De människorna hamnar ju också i den situationen att de inte
              får samma möjlighet till uppskov som nu om de vill byta bostad.
              Det kanske kan upplevas som ännu mer problematiskt att man skattar
              bort en vinst som egentligen inte är någon vinst utan ren inflation.
            </seg>
            <seg n="9a72494f">
              Kan de människorna se fram emot någon förbättring?
            </seg>
          </u>
          <note type="speaker" n="de2b36c7">
            Anf. 59 GUSTAV NILSSON (m) replik:
          </note>
          <u who="gustav_nilsson_a7ecd6" xml:id="i-3db488428c4ee6eb-4" n="442d86d4">
            <seg n="003090dd">
              Herr talman! Den stora oron gäller om det gamla systemet återinförs.
              Jag kommer från Blekinge. Där finns det exempel på människor i
              skärgården som reparerat sitt fritidshus som blev permanentboende.
              Sedan hade de inte råd att bo kvar eftersom pensionen inte räckte
              till.
            </seg>
            <seg n="c267a54e">
              Ni är inne på en farlig väg när ni talar om att gå tillbaka till
              ett gammalt system.
            </seg>
            <seg n="c3b45038">
              Miljöpartiet vill ju inte återinföra förmögenhetsskatten. Det
              ligger ändå på pluskontot. Det vill era vänner i er kartell. Enligt
              dem ska skatterna höjas. Det gäller allra mest Vänsterpartiet.
              Socialdemokraterna ligger på en lite lägre nivå.
            </seg>
            <seg n="ab61aae2">
              Jag vet inte om ni passar in i sällskapet. Det får vi se. Er
              politik stämmer inte riktigt överens när det gäller förmögenhetsskatten.
              Förmögenhetsskatten i kombination med återinförd fastighetsskatt
              kommer att slå hårt mot dem som har betalat av sina lån. Det är
              många äldre människor som har drabbats hårt av det. Så blir det.
            </seg>
          </u>
          <note type="speaker" n="22dcedd8">
            Anf. 60 JÖRGEN JOHANSSON (c):
          </note>
          <u who="unknown" xml:id="i-0c44025bfab86e7a-0" n="4deea249">
            <seg n="fcfa6f71">
              Herr talman! Betänkandet om vissa fastighetsrättsliga skattefrågor
              kan ses som en korrigering av det betänkande om förändring av
              fastighetsskatten som vi hanterade för några år sedan.
            </seg>
            <seg n="83b11764">
              Frågan om fastighetsskatt på hus på arrendetomter och hus på
              tomter där husets värde understiger 50 000 kronor föll mellan
              stolarna när grundförslaget utformades. Nu rättas det till. Däremot
              kvarstår den ordinarie fastighetsskatten för obebyggda tomter
              bland annat i syfte att stimulera till arbete.
            </seg>
            <seg n="54f15cef">
              Herr talman! Förslaget tydliggör dessutom att den räntebeläggning
              som sker av uppskovsbeloppen ska gälla för samtliga uppskovsbelopp.
              Kritik mot detta har framförts utifrån 1968 års och 1978 års lagstiftningar
              på det här området som innefattade även näringsfastigheter.
            </seg>
            <seg n="8ea21547">
              Jag kan ha förståelse för den kritiken. Men jag konstaterar att
              samma kritik kan framföras när det gäller nya fastigheter som
              övergår till att bedriva näringsverksamhet. Omfattningen av frågan
              förefaller dock vara liten. Utifrån det synsättet och en strävan
              att åstadkomma ett förenklat regelverk ser jag det trots allt
              som acceptabelt att förslaget nu innefattar samma uppskov i samma
              lagstiftning.
            </seg>
            <seg n="21e97b26">
              Herr talman! För att finansiera förslaget föreslås att taket
              på uppskovsbeloppet sänks från 1,6 miljoner kronor till 1 450
              000 kronor per fastighet. Detta yrkar oppositionen avslag på.
              Oppositionen föreslår att vi ska slopa såväl räntebeläggning av
              uppskoven som de begränsningar som föreslås för att få uppskov.
              Det synsättet är förvånande.
            </seg>
            <seg n="392b6ddc">
              Det är förvånande därför att det som oppositionen gör är att
              öppna för skatteflykt. Det är något som de ständigt står här i
              kammaren och talar emot. Det är förvånande därför att det innebär
              att man blåser upp en fastighetsbubbla. Det kommer att utgöra
              en stor risk för hela bank- och fastighetsmarknaden såväl som
              för den enskildes ekonomi. Det är förvånande därför att systemet
              innebär att unga människor kommer allt längre från möjligheten
              att kunna skaffa sig ett eget boende. Det är som jag ser det en
              politik som inte är verklighetsförankrad.
            </seg>
            <seg n="c3d9da7e">
              Herr talman! Det är lika förvånande att notera Socialdemokraternas
              velande på detta politiska område. För ett halvår sedan ansåg
              Socialdemokraterna i likhet med vad som framgår i reservationen
              att uppskovsräntan ska avskaffas. Sedan ansåg man att uppskovens
              vara eller inte vara måste ses över. Det var det beslut som skatteutskottet
              fattade som vi var helt eniga om. I dag är de tillbaka på samma
              linje som stimulerar skatteflykt. Man frågar sig med ett visst
              berättigande: Vad står egentligen Socialdemokraterna för på detta
              område?
            </seg>
            <seg n="43c264c8">
              I dagsläget konstaterar jag att vilken väg man än väljer så blir
              det fel. Det kanske vore bäst att gå tillbaka till den egna kammaren
              och fundera igenom hur politiken ska utformas. Det måste väl ändå
              vara så att vi ska ha en frisk bostadsmarknad där alla som vill
              också ska kunna ha råd med att betala sitt eget boende. Jag tänker
              då främst på unga människor.
            </seg>
            <seg n="1ab27bac">
              Det måste vara så att alla ska betala den skatt som gällande
              lagstiftning säger att vi ska göra. Jag tänker på allas rätt att
              ha en bra samhällsservice som bör betalas av alla. Det måste väl
              också vara så att vi för en bostadspolitik som ökar rörligheten
              på bostadsmarknaden samtidigt som en sund finansieringspolitik
              förs.
            </seg>
            <seg n="3a096b6e">
              Herr talman! Jag ser betänkandet dels som ett sätt att rätta
              till ett fel i det ursprungliga fastighetsskatteförslaget, dels
              som ett första steg i avvecklingen av de särlösningar som finns
              inom fastighetsskatteområdet. Jag noterar trots allt att även
              oppositionen instämmer till viss del i förslaget. Jag yrkar bifall
              till utskottets förslag till beslut.
            </seg>
          </u>
          <note type="speaker" n="ffea8805">
            Anf. 61 FREDRIK OLOVSSON (s) replik:
          </note>
          <u who="fredrik_olovsson_f9395a" xml:id="i-00333a453c5b8350-3" n="d1df3cd5">
            <seg n="2b7c446e">
              Herr talman! Det var ytterligare ett väldigt tydligt besked från
              de borgerliga partierna. Med en borgerlig regering blir flyttskatten
              kvar. När man lyssnar på Jörgen Johansson är beskedet att den
              uppenbarligen också blir skärpt. Den sänkning av taket som man
              gör nu verkar kunna följas av fler. Det ska bli intressant att
              höra hur det låter i valdebatten från Centerpartiet på det här
              området.
            </seg>
            <seg n="ee0347d1">
              Sedan tycker jag också att det är på sin plats att titta på hur
              fastighetsskatten har slagit rent fördelningspolitiskt när man
              har ändrat den. Man kommer lätt fram till att den kraftigt har
              gynnat dem som har de stora dyra husen. Frågan är varför det skulle
              vara så hemskt om de som har fastigheter och villor med ett marknadsvärde
              på 6 miljoner fick betala lite mer i fastighetsskatt än de som
              har ett hus som är värt 1 miljon. Det kanske Jörgen Johansson
              kan reda ut.
            </seg>
          </u>
          <note type="speaker" n="355d7a2c">
            Anf. 62 JÖRGEN JOHANSSON (c) replik:
          </note>
          <u who="unknown" xml:id="i-0c44025bfab86e7a-1" n="4deea249">
            <seg n="7eeafce9">
              Herr talman! Socialdemokraterna har fört en kampanj i Helsingfors
              under parollen: Straffskatta inte stockholmarna, avskaffa Helsingforssskatten.
              Man kallar den också för flyttskatten.
            </seg>
            <seg n="c8aab73a">
              I min värld tar vi bort de särlösningar som finns, med andra
              ord att vi skattar när vi säljer vår fastighet. Målsättningen
              med uppskoven bör vara att vi avvecklar dem. I dag ligger 245246
              miljarder i uppskov på fastighetssidan. Det är en skattedel på
              ungefär 55 miljarder kronor.
            </seg>
            <seg n="c93664aa">
              Om man gör som Socialdemokraterna eftersträvar, nämligen att
              vi ska ta bort räntebeläggningen av uppskoven, har vi också öppnat
              för att man kan flytta med sig sina pengar till annat land. Man
              kan exempelvis investera dem i en fastighet i Spanien, sälja den
              efter två år och inte betala ett öre i skatt i Sverige.
            </seg>
            <seg n="ca311d2f">
              Det är en klar stimulans av skatteflykt. Det förvånar mig att
              Socialdemokraterna står här och pläderar för det. I alla andra
              sammanhang säger man att det görs för lite mot den svarta marknaden.
              Man här öppnar man slussportarna för en flod av pengar som kommer
              att försvinna från Sverige. Är detta rimligt?
            </seg>
          </u>
          <note type="speaker" n="906e2cc6">
            Anf. 63 FREDRIK OLOVSSON (s) replik:
          </note>
          <u who="fredrik_olovsson_f9395a" xml:id="i-00333a453c5b8350-4" n="d1df3cd5">
            <seg n="229af09a">
              Herr talman! Nej, det är självklart inte rimligt, om det skulle
              vara på det sätt som Jörgen Johansson säger. Det är det heller
              inte. Däremot finns alltid problem och målkonflikter. Det är på
              något vis politikens vardag.
            </seg>
            <seg n="6e60ba2f">
              Det är därför som vi i olika sammanhang säger att det är viktigt
              att titta vidare också på uppskoven. Det är viktigt att ordentligt
              veta vad man gör. Man ska alltid tänka sig för före. Säll är den
              som har till rättesnöre, att man nog bör tänka efter före, sade
              Tage Danielsson. Därför bör man utreda komplicerade och svåra
              saker. Det vill vi väldigt gärna göra.
            </seg>
            <seg n="f9fe5112">
              Sedan tror vi också att vi genom ett utökat samarbete i Europa
              kan komma till rätta med den här typen av problem. Självklart
              ska man i ett Europa som är väl utvecklat hålla ordning och reda
              på sådana saker framöver.
            </seg>
            <seg n="5dfd567b">
              Det är jättebra att Centerpartiet är så tydligt. Det står för
              att flyttskatten blir kvar, och ni tänker uppenbarligen skärpa
              den ytterligare. Det är säkert ett välkommet besked för många
              som funderar på hur alternativen är här.
            </seg>
          </u>
          <note type="speaker" n="44abd086">
            Anf. 64 JÖRGEN JOHANSSON (c) replik:
          </note>
          <u who="unknown" xml:id="i-0c44025bfab86e7a-2" n="4deea249">
            <seg n="7dd23207">
              Herr talman! När Fredrik Olovsson talar om Centerpartiet vill
              jag tydliggöra att vår ambition är att uppskoven ska försvinna
              på sikt. Det är precis det förslag som Skatteverket lade fram
              för ett par år sedan. Det innebär med andra ord att den så kallade
              Helsingforssskatten som Socialdemokraterna bedriver en kampanj
              om också kommer att försvinna. Den försvinner givetvis när det
              inte finns några uppskov.
            </seg>
            <seg n="7aea61fd">
              Vad gäller kontrollmöjligheten innebär den dom som kom på fastighetssidan
              att det i dag och under översiktlig tid inte finns någon kontrollmöjlighet
              av de pengar som förs ut. Det har Skatteverket påpekat gång på
              gång. Det är bland annat därför som vi har räntebeläggningen av
              uppskovsbeloppen. Det är för att ha en kontrollorganisation.
            </seg>
            <seg n="12c25e03">
              För jag med mig pengarna till Spanien, säljer mitt hus i Spanien
              och inte redovisar det till skattemyndigheten ligger också fortsättningsvis
              räntekostnaden på mig.
            </seg>
            <seg n="537d5c7f">
              Det innebär att det med dagens system blir självsanerande. Från
              Centerpartiets sida vill vi inte ha uppskoven utan vi vill förändra
              systemet. Det skulle kyla ned bostadsmarknaden i Helsingfors,
              vilket i sin tur skulle göra det möjligt för unga människor att
              skaffa sig en lägenhet, något som alltför få har i dag.
            </seg>
          </u>
          <note type="speaker" n="7ac9c21d">
            Anf. 65 LARS TYSKLIND (fp):
          </note>
          <u who="lars_tysklind_52dd95" xml:id="i-749b8e74e4d41223-0" n="6bb532ed" next="i-0f7b25e3d4d52148-0"/>
          <note n="edefc6ad">
            Herr talman! Jag vill börja med att yrka bifall till utskottets
            förslag i betänkandet och avslag på reservationen.
          </note>
          <u who="lars_tysklind_52dd95" xml:id="i-0f7b25e3d4d52148-0" n="6bb532ed" prev="i-749b8e74e4d41223-0">
            <seg n="f1a96146">
              Bakom titeln Vissa fastighetsrättsliga skattefrågor döljer sig
              en mycket viktig vidareutveckling av den kommunala fastighetsavgift
              som alliansen införde från den 1 januari 2008. Jag vill påstå
              att det är en reform som har betytt oerhört mycket för enskilda
              människor som maktlösa tidigare fick se på hur deras fastighetsskatt
              steg okontrollerat utan att de kunde göra någonting åt det.
            </seg>
            <seg n="704a867e">
              Oppositionen motsatte sig reformen när vi fattade beslut om den
              för två år sedan. Det gjorde de trots att vi kunde se hur skatten
              i attraktiva områden steg på ett helt oförutsägbart sätt och till
              orimliga höjder. Jag är övertygad om att de flesta småhusägare
              i dag tycker att det är högst rimligt att betala den maxavgift
              som finns på drygt 6 000 kronor. Det finns nu en förutsägbarhet
              och en rimlighet som de flesta tycker är helt okej.
            </seg>
            <seg n="937f52fd">
              Fredrik Olovsson från Socialdemokraterna talade mycket om rika
              människor och lyxvillor, men det handlade faktiskt inte om det.
              Det handlade om vanliga människor med helt vanliga löner som bodde
              i attraktiva områden och fick betala orimliga boendeskatter. Jag
              kommer från ett attraktivt kustområde i Bohuslän och vet att detta
              var en fråga som gjorde folk smått desperata. Man hade ett hus
              men kunde inte göra någonting åt den skatt som i många områden
              i det närmaste skenade i väg. De begränsningsregler som fanns
              hjälpte inte på något vis den vanlige löntagaren. De var naturligtvis
              bra för de riktigt lågavlönade, men de absolut flesta hade en
              mycket hög beskattning.
            </seg>
            <seg n="fa15d83f">
              Herr talman! Nu tar alliansen och därmed även Folkpartiet ett
              ytterligare steg i utvecklingen av reformen. Jag instämmer i det
              som mina allianskolleger har sagt tidigare. Vi är helt överens
              i denna fråga.
            </seg>
            <seg n="aaa27670">
              Det är bara att konstatera att de flesta system som införs inte
              är fulländade. Det konstaterade också utskottet när frågan diskuterades
              för två år sedan. Vi förutsatte då att regeringen skulle återkomma
              om det fanns sådant som behövde rättas till, och det har regeringen
              nu gjort. Fortfarande är förutsägbarhet, rimlighet och legitimitet
              ledorden i diskussion.
            </seg>
            <seg n="dfb22661">
              Nu utvidgar man den kommunala fastighetsavgiften till att även
              gälla hus som står på arrendetomter och fastigheter där byggnadsvärdet
              är väldigt lågt. Det är naturligtvis högst rimligt. Det är inte
              rätt att man, om man har en byggnad med mycket lågt värde, måste
              betala mer i skatt än den som bor i ett vanligt hus på tomten
              bredvid. Reformen är därför mycket välkommen för många människor.
            </seg>
            <seg n="de36c877">
              Det kan tyckas vara en liten reform, men de kontakter jag haft
              med människor som har ett hus som står på en arrendetomt eller
              har en fastighet med lågt byggnadsvärde visar att just legitimiteten
              är viktig. De har känt att det tidigare förhållandet inte varit
              rimligt. Därför är det, som sagt, bra att vi nu kan rätta till
              det.
            </seg>
            <seg n="0f03b980">
              Herr talman! Man kan inte bli annat än åtminstone lite förvånad
              när man läser reservationen. Mina allianskolleger har redan tagit
              upp att oppositionen inleder med att säga att regeringen för en
              oansvarig politik. Låt oss därför gå tillbaka och se vad som varit
              oansvarigt, historiskt sett. Det oansvariga var att man tidigare
              inte gjorde någonting åt problemet utan lät fastighetsskatten
              för vanliga löntagare i attraktiva områden fullständigt skena
              i väg. Det var oansvarigt, och alliansen tog därför snabbt tag
              i problemet och rättade till det. Sedan den 1 januari 2008 har
              de absolut flesta kunnat uppfatta detta som ett rimligt och legitimt
              system.
            </seg>
            <seg n="7a2407f8">
              Även den invändning som finns om finansieringen kan kännas något
              förvånande. När jag läser reservationen och lyssnar på det som
              sägs i talarstolen blir jag inte riktigt klok på vad som menas.
              Marie Engström från Vänsterpartiet sade att detta helst borde
              skattas av, om jag inte missförstod det. I reservationen står
              att man jobbar för att ta bort begränsningen och uppskovet och
              även räntebeläggningen. Var finns logiken i detta? Jag tycker
              att oppositionens samlade politik är alltmer höljd i dunkel.
            </seg>
            <seg n="a057f6fd">
              För vanliga människor är det en mycket viktig reform. Jag skulle
              därför vilja att oppositionen bättre förklarade vad man menar.
              Om man anser att uppskoven ska vara helt fria i framtiden vill
              jag i så fall instämma i Jörgen Johanssons tidigare resonemang
              för det leder till just sådana konsekvenser.
            </seg>
            <seg n="34e42b21">
              När det gäller bostadspolitiken i stort har vi facit på den tidigare
              förda politiken. Då hade vi ett system utan långsiktiga spelregler.
              Subventionerna var snedvridande. Hela det systemet är alliansen
              nu på väg att reformera. Syftet är att få ett ökat byggande. Även
              hyressättningssystemet diskuteras. Det är sådant som behöver göras
              för att vi ska få ett ökat byggande i landet, men det är en annan
              fråga. Denna reform är emellertid mycket viktig.
            </seg>
          </u>
          <note type="speaker" n="7641d550">
            Anf. 66 FREDRIK OLOVSSON (s) replik:
          </note>
          <u who="fredrik_olovsson_f9395a" xml:id="i-00333a453c5b8350-5" n="d1df3cd5">
            <seg n="ef5093ec">
              Herr talman! Jag hade nog inte tänkt begära replik, men med tanke
              på det sista som sades kände jag mig tvungen att göra det.
            </seg>
            <seg n="5b4970f6">
              Jag kan omöjligen förstå hur Lars Tysklind eller någon annan
              kan se det som en framgång för bostadspolitiken i Sverige när
              vi går från 45 000 påbörjade bostäder 2006 till 11 000 påbörjade
              bostäder i dag. Varje år under innevarande mandatperiod har bostadsbyggandet
              minskat, och det tycker Lars Tysklind är en framgång. Han får
              gärna reda ut det.
            </seg>
          </u>
          <note type="speaker" n="5c8bc711">
            Anf. 67 LARS TYSKLIND (fp) replik:
          </note>
          <u who="lars_tysklind_52dd95" xml:id="i-6022ab5bdaff28e9-0" n="6bb532ed">
            <seg n="437a63fd">
              Herr talman! Det som hela bostadssektorn har varit i skriande
              behov av är långsiktigt hållbara spelregler, och det är vi nu
              på väg att få. Att bostadsbyggandet sjunkit de senaste åren har
              sin förklaring i att vi har ett finansieringsproblem och en lågkonjunktur.
              Men det har kanske undgått Fredrik Olovsson.
            </seg>
            <seg n="237c7f21">
              Vi ska jobba för långsiktiga spelregler. Det kommer att medföra
              att vi får en bostadsmarknad i balans där utbudet möter efterfrågan.
              Det är en klar målsättning för alliansen.
            </seg>
            <seg n="51a37e02">
              Jag vet inte vad Socialdemokraterna har tänkt sig för variant.
              De har i sin budget tagit fram en del marginella subventioner
              och sådant, men det verkar mest vara ett spel för gallerierna.
              Det gäller att få ett fungerande system, och det har alliansen
              steg för steg jobbat vidare med. Jag tror att vi kommer att lyckas
              med det.
            </seg>
          </u>
          <note type="speaker" n="fe9c2534">
            Anf. 68 FREDRIK OLOVSSON (s) replik:
          </note>
          <u who="fredrik_olovsson_f9395a" xml:id="i-00333a453c5b8350-6" n="d1df3cd5">
            <seg n="0d789da3">
              Herr talman! Jag är fortfarande förvånad. År 2007 var väl knappast
              att betrakta som ett år med finanskris och lågkonjunktur, men
              trots det minskade bostadsbyggandet mycket kraftigt. Det har det
              gjort sedan den 1 januari 2007 då alliansen började föra sin politik
              på området.
            </seg>
            <seg n="57aa8ebb">
              Det finns ett tydligt brott i utvecklingen. Den har inte med
              konjunkturen att göra utan med den politik som Lars Tysklind och
              hans borgerliga kamrater röstat igenom i denna kammare. Det är
              anledningen till att bostadsbristen tilltar i Sverige. Det är
              anledningen till att unga människor har svårt att få sin första
              lägenhet och i stället måste bo kvar hemma, i många fall alldeles
              för länge.
            </seg>
            <seg n="4bfd0b39">
              Det system som Lars Tysklind tycker är så fantastiskt är i själva
              verket inget system alls. Det är ren marknadsekonomi. Det är inte
              så att marknadsekonomin alltid klarar sig lysande på egen hand.
              Det har vi sett inte minst i samband med finanskrisen. Det finns
              därför anledning att föra en offensiv politik och försöka styra
              och påverka.
            </seg>
            <seg n="dce20b0c">
              Lars Tysklind har rätt i att vi socialdemokrater har avsatt pengar
              i vår budget för att få ordning på bostadspolitiken och få fart
              på bostadsbyggandet. Det behöver Sverige.
            </seg>
          </u>
          <note type="speaker" n="f6f029de">
            Anf. 69 LARS TYSKLIND (fp) replik:
          </note>
          <u who="lars_tysklind_52dd95" xml:id="i-749b8e74e4d41223-1" n="6bb532ed">
            <seg n="38727acf">
              Herr talman! Bostadsbrist är ingenting nytt i Sverige. Bostadsbristen
              ökade kraftigt under den socialdemokratiska tolvårsperioden, alltså
              innan alliansregeringen tillträdde och började sitt arbete med
              att reformera systemet. Det berodde mycket på en väldig ryckighet
              i politiken och att det inte fanns några långsiktigt hållbara
              spelregler så att bostadsmarknaden och byggbranschen inte hade
              något att rätta sig efter. Den osäkerheten i sig gjorde att byggandet
              låg för lågt. Det gäller alltså att förändra detta, och det gäller
              även att förändra andra saker.
            </seg>
            <seg n="f51cdde2">
              Något som också har framförts mycket är att det är en seghet
              i plan- och bygglagen. Därför kommer det nu att läggas fram förslag
              så att vi får enklare och snabbare processer. Speciellt i Helsingforssområdet
              har det varit ett stort problem med alla överklaganden.
            </seg>
            <seg n="98decddb">
              Det gäller att jobba på många fronter för att få långsiktigt
              hållbara spelregler på bostadsmarknaden och en marknad i balans
              där utbudet möter efterfrågan. Jag är som sagt helt övertygad
              om att vi kommer att lyckas med den processen.
            </seg>
          </u>
          <note n="720168ce" type="speaker">
            Anf. 70 LENNART SACRÉDEUS (kd):
          </note>
          <u who="lennart_sacredeus_149cc5" xml:id="i-1bcf1d301b58bde3-0" next="i-0f7b25e3d4d52148-1" n="e46e4cbf">
            <seg n="8d9e953c"/>
          </u>
          <note n="a9950e19">
            Herr talman! Å Kristdemokraternas vägnar yrkar jag bifall till
            utskottets förslag i betänkandet och avslag på reservationen.
          </note>
          <u who="lennart_sacredeus_149cc5" xml:id="i-0f7b25e3d4d52148-1" n="e46e4cbf" prev="i-1bcf1d301b58bde3-0">
            <seg n="b50aee18">
              Ett av Kristdemokraternas viktigaste vallöften var att avskaffa
              fastighetsskatten och ersätta den med en låg kommunal avgift.
              Detta är ett av en lång rad vallöften som vi genomfört i vårt
              goda samarbete i Allians för Sverige.
            </seg>
            <seg n="6e165de5">
              Vi gick till val på att avskaffa den statliga fastighetsskatten
              på boende, då vi ansåg att det var en orättvis och oförutsägbar
              skatt som saknade folkligt stöd. Genom att den följde fastighetens
              marknadsvärde bestämdes den på ett orimligt sätt av grannarnas
              husaffärer, hur kära de tidigare grannarna än var.
            </seg>
            <seg n="07f1b1ec">
              Herr talman! Boende i egen bostad var i stora delar av landet
              på väg att bli ett privilegium endast förunnat de rika. Vårt vallöfte
              som kristdemokrater och som allians var att vi i vårt land efter
              ett maktskifte, som vi längtade efter och ett maktskifte som oppositionen
              inte trivs med, skulle få ett förutsägbart system inom fastighetsbeskattningen
              med en kommunal fastighetsavgift. Jag noterar att i oppositionens
              gemensamma reservation kallas den lag som vi har infört om en
              kommunal fastighetsavgift för en så kallad kommunal fastighetsavgift.
            </seg>
            <seg n="1714dd52">
              Herr talman! Vi har genomfört detta i vårt samarbete med Allians
              för Sverige. Det har skapats förutsägbarhet. Detta har varit efterlängtat
              och detta är på plats.
            </seg>
            <seg n="62bbb8ce">
              Herr talman! Det totala skatteuttaget från boendet har sänkts
              med 10 miljarder kronor. Den statliga fastighetsskatten, som tidigare
              var 1 procent av taxeringsvärdet utan tak, har vi nu gjort om
              till en sänkt kommunal avgift. Alla har således fått en betydligt
              lägre fastighetsavgift eller fastighetsskatt jämfört med i det
              tidigare, socialdemokratiska systemet. Vi har nu fått en mer rättvis
              och förutsägbar fastighetsavgift som inte tvingar människor att
              lämna sina hem på grund av stigande taxeringsvärden.
            </seg>
            <seg n="c72a7e1c">
              Herr talman! Precis som i alla förhållanden sker kompromisser
              även inom allianssamarbetet. Vi har därför accepterat en något
              högre kommunal avgift än vad vi ursprungligen önskade. Vi står
              bakom en god kompromiss. Finansieringen skedde inte fullt ut efter
              den modell som vi önskade, och taxeringsvärdesystemet är fortfarande
              kvar. Vi är med andra ord som parti inte fullt ut i mål ännu.
            </seg>
            <seg n="53ccc861">
              Vad regeringen gör nu med denna proposition är att täppa till
              en lucka i lagen om småhus som saknar byggnadsvärde, det vill
              säga hus för vilka värdet understiger 50 000 kronor och tomtmarker
              som är bebyggda med småhus på ofri grund. För den som bor i småhus
              som saknar byggnadsvärde kan fastighetsskatten med nuvarande system
              bli betydligt högre än den fastighetsavgift som skulle ha utgått
              om huset hade fått ett värde. Det är naturligtvis något som vi
              har reagerat på som orimligt inom alliansen, och vi tycker att
              det är skönt att detta nu blir åtgärdat. Vi har fått en hel del
              klagomål på detta. De har varit berättigade. Nu är det dags att
              åtgärda det här. Det handlar om totalt drygt 100 000 småhus som
              inte får något taxeringsvärde och där beskattning därför sker
              som om marken var obebyggd, och 100 000 småhus är ju ett icke
              obetydligt antal.
            </seg>
            <seg n="ae8077c9">
              Herr talman! Vi rättar nu till detta. Det är bra. Vad Kristdemokraterna
              nu kommer att kämpa vidare med är att inte bara ta bort effekterna
              av ett förlegat taxeringsvärdesystem utan att bekämpa systemet
              i sig. Vårt långsiktiga mål är att helt avskaffa taxeringsvärdesystemet
              som ligger till grund för dessa misstag. Det är något som är ett
              framtida långsiktigt projekt att ägna sig åt.
            </seg>
          </u>
          <note n="cb5d9e64">
            Överläggningen var härmed avslutad.
          </note>
          <note n="96d95842">
            7 § Skattefri kapitalvinst och utdelning på andelar inom handelsbolagssektorn
          </note>
          <note n="6210fa86">
            Föredrogs
          </note>
          <note type="speaker" n="44457356">
            Anf. 71 ANNICKA ENGBLOM (m):
          </note>
          <u who="annicka_engblom_d23a4d" xml:id="i-b2cba0c5eac8f6a8-0" n="a7e162bb" next="i-c8fb44cd0bd2797c-0">
            <seg n="b0dc92c1">
              Herr talman! Skatteutskottets betänkande nr 22 behandlar skattefri
              kapitalvinst och utdelningar på andelar inom handelsbolagssektorn.
              Bakom den kanske lite torra rubriken döljs dock intressanta förslag,
              och jag tycker att det vore lite synd om de skulle få passera
              genom kammaren alldeles obemärkt.
            </seg>
            <seg n="3c1ad650">
              Lagförslaget om att införliva handelsbolagen i systemet med skattefria
              utdelningar och kapitalvinster på näringsbetingade andelar har
              sitt ursprung redan från 2003. Då infördes bestämmelser om skattefria
              kapitalvinster för aktiebolag och ekonomiska föreningar, men man
              ville avvakta med handelsbolagen och bereda frågan ytterligare
              innan ställning togs. Nu är beredningen färdig och handelsbolagen
              införlivas i samma system som andra företagsformer. För att förhindra
              och motverka skatteplanering i skiftet mellan de två systemen
              aviserade regeringen i en skrivelse till riksdagen i juni 2008
              övergångsbestämmelser, bland annat inskränkningar vad gäller avdragsrätten
              för kapitalförluster.
            </seg>
            <seg n="03b32540">
              Herr talman! Skälen till denna lagstiftning är främst tre.
            </seg>
            <seg n="e1b34264">
              Likformighet, kapitaltillskott och förenklingar är ett led i
              förenklingsarbetet, alltså tre flugor i en smäll.
            </seg>
            <seg n="31247200">
              Herr talman! Bakom lagförslaget ställer sig ett enigt skatteutskott.
              Med detta yrkar jag bifall till förslaget till beslut i betänkandet.
            </seg>
          </u>
          <note n="9ada0809">
            Anf. 72 LENNART SACRÉDEUS (kd):
          </note>
          <u who="annicka_engblom_d23a4d" xml:id="i-c8fb44cd0bd2797c-0" n="a7e162bb" prev="i-b2cba0c5eac8f6a8-0">
            <seg n="7eb07715">
              Herr talman! Det är väl inte kutym att plagiera varandras tal.
              Jag är född i Blekinge, och anförandet som Annicka Engblom från
              valkretsen Blekinge höll här innan var väldigt likt det anförande
              som jag själv hade förberett. Det kanske kan upplevas som onödigt
              att jag går upp här och talar. Men det är ju som du säger så att
              förslag som är bra och positiva och som vi är överens om inte
              behöver föranleda att alla debatter inställs. Och det finns en
              rad positiva aspekter att lyfta fram.
            </seg>
            <seg n="09340b2c">
              Vi i alliansen och Kristdemokraterna menar att kärnan i näringspolitiken
              är att jobb inte kan kommenderas fram, inte heller här i Sveriges
              riksdag eller av vår regering. Det är med företag som konkurrerar
              på en fri och öppen marknad som hållbar och långsiktig sysselsättning
              skapas.
            </seg>
            <seg n="2d517cf1">
              Herr talman! Det privata näringslivet och det enskilda entreprenörskapet
              har alltid varit, är och kommer att vara grunden för vår ekonomiska
              välfärd. Vår skattepolitik syftar till att så långt det är möjligt
              minimera de störningar och snedvridningar som uppstår i ekonomin
              och företagandet för att vi ska kunna finansiera vår gemensamma
              välfärd. Därför måste skattereglerna vara transparenta, lättförståeliga
              och väl motiverade. Det känns därför angeläget att på samma sätt
              som Annicka Engblom, min goda moderata kollega i skatteutskottet,
              lyfta fram ett antal fördelar. Jag har listat dem till kanske
              ännu fler än tre flugor i en smäll, som nämndes tidigare.
            </seg>
            <seg n="2b392188">
              För det första ökar likformigheten. För det andra förbättras
              konkurrensen genom att andelar i handelsbolag och andelar som
              ägs av handelsbolag likställs med näringsbetingade andelar. För
              det tredje förbättrar detta lagförslag förutsättningarna för riskkapitalbranschen,
              något som branschen själv har efterfrågat under en längre tid.
              För det fjärde, något efterlängtat och som oppositionen många
              gånger har efterlyst och även vi själva förvisso, leder det till
              förenklingar, och i det här fallet förenklingar i bolagssektorn.
              För det femte leder de förenklingarna i sin tur till minskade
              administrativa kostnader. För det sjätte något som vi också kämpar
              tillsammans för minskar riskerna för skatteplanering.
            </seg>
            <seg n="8ca32b1f">
              Herr talman! Det finns med andra ord all anledning att yrka ett
              positivt bifall till förslaget i betänkandet.
            </seg>
          </u>
          <note n="cb5d9e64">
            Överläggningen var härmed avslutad.
          </note>
          <note n="f8cef61a">
            8 § Ett ytterligare förstärkt jobbskatteavdrag
          </note>
          <note n="6210fa86">
            Föredrogs
          </note>
          <note type="speaker" n="e3a0ee46">
            Anf. 73 LAILA BJURLING (s):
          </note>
          <u who="laila_bjurling_2620af" xml:id="i-702bf51aa3f4a483-0" n="da70a5d0">
            <seg n="3e80ea82">
              Herr talman! Jag vill gå tillbaka till valrörelsen 2006 och påminna
              om vad Moderaterna sade då. Kommer ni ihåg? De hade uppfunnit
              något helt nytt som de slog på stora trumman för. Det var något
              som inget annat parti hade tänkt på tidigare, nämligen arbetslinjen.
              Nu skulle människor ut i jobb, vilket inget annat parti hade tänkt
              på tidigare. För att de skulle lyckas med detta använde de orden
              att det ska löna sig att arbeta. Det lät väl bra i de flestas
              öron. Det är klart att det ska löna sig att arbeta att ingen har
              tänkt på det tidigare.
            </seg>
            <seg n="8c602f48">
              Men vad betydde dessa ord? Det Moderaterna egentligen sade på
              gator och torg var: Inte ska väl du och jag som jobbar och sliter
              behöva betala för de där andra som hellre går arbetslösa eller
              sjukskrivna?
            </seg>
            <seg n="33865b42">
              Moderaterna slog in en kil, som de sedan fortsatte att slå på,
              så att klyftorna bara blev större och större i vårt land. Skatterna
              sänktes i en rasande fart. Fastighetsskatten togs bort och ersattes
              med en avgift. Slott och koja skulle beskattas lika. Förmögenhetsskatten
              togs bort. Vi vet inte ens längre hur många förmögna vi har i
              landet. Det är ingen som behöver lämna någon uppgift om det. Den
              som vill ha hjälp med städning, gräsklippning eller poolskötsel
              får stöd från skattesystemet med upp till 50 000 kronor per person.
              Inkomstskatten sänktes med ett steg, med två steg, med tre steg
              och nu med det fjärde steget mest för den som tjänar mest och
              bara för den som har inkomst från arbete. Den som får sina pengar
              från a-kassan, sjukförsäkringen eller som pension blir utan sänkt
              skatt. Den som fixar pengar från a-kassan eller sjukförsäkringen
              får inte bara högre skatt än de som jobbar, utan den får också
              sin ersättning sänkt och avgifterna höjda.
            </seg>
            <seg n="16bba387">
              Så ser Moderaternas arbetslinje ut. De övriga borgerliga partierna
              har glatt hängt på och deltagit i besluten.
            </seg>
            <seg n="1cbff911">
              Hur blev det med jobben? Har alla dessa skattesänkningar skapat
              nya jobb och fått ned arbetslösheten? Nej, naturligtvis inte.
              Det finns inget som helst belägg för att lägre skatter och lägre
              ersättningar vid sjukdom och arbetslöshet ska skapa flera jobb.
              Tvärtom kom det en rapport häromdagen från en professor i ekonomi,
              David R Howell, och andra ledande ekonomer. Deras slutsats är
              att framgångsrika koncept i stället har varit bland annat förnuftiga
              avtalshandlingar, starka parter på arbetsmarknaden, makroekonomisk
              samordning och aktiv arbetsmarknadspolitik. Om ni inte tror på
              dessa forskare kan ni titta på verkligheten i stället. Arbetsförmedlingens
              siffror i november visar att det finns 92 000 fler arbetslösa
              i år än förra året.
            </seg>
            <seg n="86e1d1e3">
              Regeringens svar på detta är att anställa jobbcoacher. Det är
              jobbcoacher som enligt Aftonbladet använder både hypnos och healing
              i sitt arbete. Jag ska inte raljera med jobbcoacherna. De gör
              säkert så gott de kan de allra flesta i alla fall. Men de kan
              naturligtvis inte skaffa fram jobb som inte finns. Om regeringen
              i stället hade lyssnat på våra råd hade det funnits nästan 100
              miljarder kronor ytterligare att skapa jobb för.
            </seg>
            <seg n="932c8155">
              Vi kan gå till oss själva här i kammaren och fundera på vad som
              hände när vi fick ta del av jobbskatteavdraget. Ökade vår konsumtion
              eller sparade vi mer? Skulle en arbetslös som får högre a-kassa
              konsumera mer? Skulle en sjukskriven som får höjd ersättning konsumera
              mer?
            </seg>
            <seg n="249cda0d">
              Regeringens egen prognos visar att det kommer att försvinna 60
              000 jobb från den offentliga sektorn nästa år. Det betyder sämre
              sjukvård, sämre skola och sämre omsorg om de gamla. Mer pengar
              till kommuner och landsting ger direkt fler jobb. Det finns ett
              samband mellan lägre skatter och jobb, men inte så som den borgerliga
              regeringen tror. Lägre skatteintäkter ger mindre välfärd och på
              så sätt färre jobb.
            </seg>
            <seg n="2530ea80">
              Så vill inte vi socialdemokrater ha det. Vår utgångspunkt är
              att skatt ska betalas efter bärkraft och välfärden fördelas efter
              behov. Den som har högre inkomster ska bidra med mer än den som
              har lägre, men alla ska få del av välfärden. Detta skapar både
              solidarisk omfördelning och trygghet i ett samhälle.
            </seg>
            <seg n="eba52058">
              Ett argument från den borgerliga kanten brukar vara att vi socialdemokrater
              sade nej till första steget, och sedan sade vi ja. Vi sade nej
              till andra steget, och sedan sade vi ja. Vi sade nej till tredje
              steget, och sedan sade vi ja. Ni kan roa er med att ta fram det
              argumentet även i dag, men jag kan för tydlighetens skull redan
              nu berätta att vi inte tycker att något steg i jobbskatteavdragen
              är bra. Men vi är inte dummare än att vi förstår att tre eller
              fyra års borgerliga felaktigheter inte kan strykas bort med ett
              enda pennstreck. Det kommer, som alltid tidigare, att ta tid även
              den här gången att reparera skadorna efter en borgerlig regering.
            </seg>
            <seg n="65d44f6c">
              I vårt budgetförslag säger vi definitivt nej till det fjärde
              steget, som innebär att den borgerliga regeringen lånar ytterligare
              10 miljarder kronor för att sänka skatterna. Där beskriver vi
              också hur vi börjar trappa ned jobbskatteavdraget för dem som
              tjänar ungefär som vi i riksdagen. Vi vill att avgiften till a-kassan
              ska vara låg så att folk kan vara med i a-kassan. Vi vill att
              sjuka och arbetslösa ska få en hyfsad ersättning. Vi vill inte
              läsa fler artiklar som den i LO-Tidningen nr 36: Hårda bud i Mellerud
              och fest i Danderyd.
            </seg>
            <seg n="bf1cb706">
              Camilla och Anders i Mellerud förlorade båda jobben när bruket
              lades ned. De måste nu klara sig på 10 000 kronor mindre varje
              månad. Bättre gick det för Roger och Eva-Marie i Danderyd, som
              tack vare jobbskatteavdrag och sänkta räntor har 3 000 kronor
              mer i månaden att röra sig med.
            </seg>
            <seg n="795eeca3">
              Herr talman! Högerpolitiken klyver Sverige, och arbetslösheten
              krossar drömmar. Jag yrkar bifall till reservation nr 1.
            </seg>
          </u>
          <note type="speaker" n="4cae9b6f">
            Anf. 74 MARIE ENGSTRÖM (v):
          </note>
          <u who="marie_engstrom_d234fb" xml:id="i-7ea5b9e11d4575c2-1" n="66e7a609">
            <seg n="2d07d937">
              Herr talman! Regeringens inkomstskattepolitik vill skapa skillnad,
              menar jag och mitt parti, mellan människor som har jobb och människor
              som inte har jobb. Det ser vi tydligt.
            </seg>
            <seg n="cbdb1aad">
              Vi menar också att det många gånger har verkat i debatten som
              att det är skattenivån som är det enda som avgör människors privatekonomi
              och livskvalitet. Vi menar att vi inte bara kan se till vad vi
              får i plånboken efter att skatten är dragen. Det handlar också
              om vilken nivå vi har på a-kassa och sjukersättning. Det handlar
              om huruvida vi har möjlighet att göra avdrag för betalning av
              a-kassa och fackföreningsavgift. Det är många saker som tillsammans
              är avgörande för vår privatekonomi och för de möjligheter som
              vi därmed får i livet. Vi tycker att det är ett ensidigt fokus
              på just skattenivåerna. I vår motion med anledning av propositionen
              har vi därför också tagit fram två exempel, dels för ett deltidsarbetande
              butiksbiträde, dels för en montör i industrin.
            </seg>
            <seg n="89965aff">
              Visst! Med Vänsterpartiets skattepolitik får man inte lika mycket
              i plånboken när lönen är utbetald. Men om man ser till hela vår
              politik finns det en större trygghet. Om man blir sjuk eller arbetslös
              får man en mycket bättre ekonomi. Det är det som vi menar med
              att man måste se till en helhet.
            </seg>
            <seg n="0a2b07ed">
              Häromdagen fick vi höra i nyhetssändningarna att socialbidragen
              ökar katastrofalt mycket. De har ökat med 23 procent det tredje
              kvartalet 2009. Det belastar kommunernas ekonomi. Kommunerna betalade
              ut nästan 3 miljarder kronor under det tredje kvartalet i år i
              socialbidrag.
            </seg>
            <seg n="6ea3daf3">
              Ja visst, säger ni från majoritetens sida. Har inte vi från oppositionen
              förstått att det är lågkonjunktur och finanskris? Jo, det har
              vi förstått.
            </seg>
            <seg n="747ba27e">
              Men vad vi också säger är att de människor som har mist sina
              jobb eller av andra orsaker har hamnat utanför arbetsmarknaden
              till följd av lågkonjunkturen har fått så mycket sämre villkor
              med er politik och med ert ensidiga jobbskatteavdrag. Ni har inte
              på något sätt brytt er om de människor som hamnar utanför. Det
              är egentligen dessa människor som har fått betala era skattesänkningar
              för höginkomsttagare. De har fått betala genom att i mycket större
              utsträckning än tidigare tvingas gå till kommunerna och begära
              socialbidrag. Det tycker jag är mycket talande för vad som blir
              följden av alliansens skattepolitik.
            </seg>
            <seg n="98706896">
              Det finns även några andra saker som man kan kritisera i alliansens
              politik. Man kan säga att ni gör många avsteg från en likformig
              beskattning. Det är framför allt män som har fått den större delen
              av skattesänkningarna. Männen har fått 56 procent, medan kvinnorna
              har fått 44 procent.
            </seg>
            <seg n="c2354f84">
              Det som ni har gjort har inneburit en omfördelning mellan generationer.
              Vi har frågat riksdagens utredningstjänst om detta. Det visar
              sig att de generationer som inte befinner sig på arbetsmarknaden
              väldigt unga människor och människor som är över 65 år, alltså
              som har gått i ålderspension har kommit till korta med er utgifts-
              och skattepolitik. Det är väldigt intressant att ta till sig.
            </seg>
            <seg n="d23340e3">
              Jag ska kommentera två saker som ni skriver i er majoritetstext.
              Ni menar att jobbskatteavdraget är viktigt just i nuvarande konjunkturläge.
              Vi har upplevt många typer av konjunkturer sedan jobbskatteavdraget
              infördes, och vi kan efter tre år konstatera att det alltid har
              varit rätt konjunkturläge för ett jobbskatteavdrag.
            </seg>
            <seg n="fc58e424">
              Ni kommenterar den allmänna pensionsavgift som infördes i mitten
              av 90-talet och som kompenserades med en skattereduktion. Jag
              tolkar det som att ni gör något slags liknelse mellan er skattereduktion
              och den skattereduktion som infördes år 2000 och som fanns fram
              till 2006 som en kompensation för de pensionsavgifter som lades
              på svenska skattebetalare med början för tio år sedan. Det var
              faktiskt en konsekvens av den budgetsanering som den socialdemokratiska
              regeringen tillsammans med bland andra Vänsterpartiet och Miljöpartiet
              blev tvingade att göra när budgetunderskottet låg på mer än 200
              miljarder kronor. Då var vi tvungna att inte bara göra nedskärningar
              utan också ta till kraftiga skattehöjningar. I det låg naturligtvis
              ett löfte till löntagarna att man skulle kompensera detta krona
              för krona, vilket också gjordes fullt ut fram till år 2006. Det
              ska inte på något sätt jämföras med ert jobbskatteavdrag.
            </seg>
          </u>
          <note n="339e20cd">
            Herr talman! Jag yrkar bifall till Vänsterpartiets reservation.
          </note>
          <note type="speaker" n="0af85099">
            Anf. 75 HELENA LEANDER (mp):
          </note>
          <u who="helena_leander_3aadf2" xml:id="i-d3169562f2b70228-3" n="7c2e25e5">
            <seg n="bbba44bf">
              Herr talman! Om vi skulle fråga några slumpvis utvalda människor
              på gatan varför de tror att arbetslösheten ökar och nästa år väntas
              passera 10-procentsgränsen skulle vi säkert få många olika svar.
              Många skulle säkert handla om finanskrisen och den globala lågkonjunkturen.
              Däremot tror jag inte att så många svar skulle handla om att det
              lönar sig för dåligt att arbeta.
            </seg>
            <seg n="6a8c4a1d">
              Om vi skulle fråga några slumpvis utvalda människor som har förlorat
              sitt arbete vad som skulle krävas för att de skulle kunna börja
              arbeta igen skulle vi säkert också få många olika svar. Men jag
              tror inte att så många svar skulle handla om mer jobbskatteavdrag.
            </seg>
            <seg n="fe17183a">
              Men regeringen tycks vara övertygad om att det som svensk arbetsmarknad
              behöver mest just nu är större stimulanser för dem som arbetar.
              Det har man tyckt i varje budget, oavsett konjunkturläge. Varje
              gång har man infört ett nytt steg i jobbskatteavdraget. Nu är
              vi uppe i det fjärde steget. Någon gång måste man fråga sig hur
              stora klyftor som krävs mellan dem som har ett arbete och dem
              som inte har ett arbete innan det lönar sig att arbeta. Någon
              gång måste man kanske också fråga sig om ytterligare jobbskatteavdrag
              alltid är den bästa prioriteringen oavsett konjunkturläge.
            </seg>
            <seg n="501aa791">
              Poängen med jobbskatteavdrag är att stimulera utbudet av arbetskraft.
              Men det är knappast bristande arbetsutbud som ligger bakom det
              kraftiga sysselsättningsfallet just nu. För att de människor som
              har förlorat jobbet ska börja jobba igen krävs det en hel rad
              olika åtgärder, och vi har förslag på ett helt gäng åtgärder i
              vår budget.
            </seg>
            <seg n="8dbf554d">
              Nu verkar regeringen ha viss insikt i att ett ytterligare jobbskatteavdrag
              kan upplevas som lite feltajmat i detta konjunkturläge. Men det
              är ingenting som man låter sig stoppas av. Man resonerar snarare
              som att om man inför ett jobbskatteavdrag nu kan vi ha nytta av
              det när konjunkturen vänder. Men varför väntar man inte med att
              införa ytterligare steg i jobbskatteavdraget och använder dessa
              pengar till åtgärder som skapar jobb här och nu?
            </seg>
            <seg n="c236c84f">
              Nu verkar regeringen ha en klyven inställning till jobbskatteavdraget.
              Å ena sidan säger man att det fjärde steget inte är någon stimulansåtgärd
              på grund av lågkonjunkturen utan en permanent åtgärd som motiveras
              av strukturella skäl. Å andra sidan är reformen ofinansierad,
              vilket motiveras med att det behövs just det stimulansåtgärder
              på grund av lågkonjunkturen. Det är förvisso korrekt att ofinansierade
              skattesänkningar kan vara ett sätt att stimulera ekonomin i en
              lågkonjunktur. Men detta är ingen tillfällig skattesänkning som
              ska tas tillbaka när konjunkturen vänder och vi behöver strama
              åt ekonomin för att komma tillbaka till överskott och goda finanser.
              Detta är en permanent skattesänkning som motiveras av strukturella
              skäl men som saknar finansiering. Hur tänkte man då? Vilka skatter
              ska man höja sedan? Eller är det nedskärningar som vi har att
              se fram emot när konjunkturen vänder?
            </seg>
            <seg n="cad0f4d8">
              För tydlighets skull ska jag säga att Miljöpartiet inte har några
              omedelbara planer på att avskaffa de steg i jobbskatteavdraget
              som redan har genomförts, bortsett från att vi vill trappa ned
              avdraget med stigande inkomst så att avdraget tydligare hamnar
              hos låg- och medelinkomsttagare. Vi finansierar i stället våra
              satsningar på jobb, välfärd och klimatomställning med höjda miljöskatter.
              På det sättet ser vi inga skäl till några större höjningar av
              inkomstskatterna. Faktum är att vi rent av föreslår något som
              man kan se som en utökning av jobbskatteavdraget, någonting som
              vi kallar föräldraavdraget så att även den som är föräldraledig
              eller är hemma med sjukt barn ska kunna ta del av en skattesänkning
              som motsvarar jobbskatteavdraget.
            </seg>
            <seg n="6b6d259d">
              Drivkrafter till arbete i all ära, men är det verkligen så att
              regeringen vill uppmuntra människor att avsluta sin föräldraledighet
              i förtid eller att lämna sjuka barn på dagis?
            </seg>
            <seg n="a89eac0b">
              Vi gröna är alltså inga principiella motståndare till skattesänkningar.
              Däremot vänder vi oss mot att man i detta konjunkturläge prioriterar
              skattesänkningar för dem som har drabbats allra minst av den ekonomiska
              krisen, för dem som har jobben kvar, i stället för att satsa på
              åtgärder för dem som har drabbats mest, för dem som har förlorat
              sitt jobb.
            </seg>
          </u>
          <note n="66de0429">
            Jag yrkar bifall till reservation 3.
          </note>
          <note type="speaker" n="20f09e86">
            Anf. 76 JESSICA POLFJÄRD (m):
          </note>
          <u who="jessica_polfjard_22ed4a" xml:id="i-3fb9d4badbf8917c-0" n="2a506af3" next="i-59d0ba6a11d3b30f-0">
            <seg n="9d0d6d4b">
              Herr talman! I dag ska vi debattera skatteutskottets betänkande
              23 om ett ytterligare förstärkt jobbskatteavdrag. Förslaget innebär
              en ytterligare sänkning av skatten i ett fjärde steg för att man
              ska dämpa arbetslösheten och motverka att arbetslösheten blir
              långvarig och biter sig fast och i stället främja sysselsättningen
              på den svenska arbetsmarknaden.
            </seg>
          </u>
          <note n="b9d32297">
            De nya reglerna föreslås träda i kraft den 1 januari 2010. Tre
            motioner är väckta till följd av förslaget.
          </note>
          <note n="2263cb67">
            Inledningsvis yrkar jag bifall till utskottets förslag i betänkandet
            och avslag på samtliga motioner.
          </note>
          <u who="jessica_polfjard_22ed4a" xml:id="i-59d0ba6a11d3b30f-0" n="2a506af3" prev="i-3fb9d4badbf8917c-0">
            <seg n="1d29b4e1">
              Herr talman! Det är en stor glädje att för fjärde gången på tre
              år här i Sveriges riksdag kunna diskutera och debattera inkomstskattesänkningar.
              Det fjärde steget i jobbskatteavdraget gäller dem som inte fyllt
              65 år och som har en arbetsinkomst som överstiger ca 38 600 kronor
              per år. Med en genomsnittlig kommunalskattesats på 31,52 procent
              motsvarar det föreslagna avdraget uppemot 3 020 kronor per månad.
            </seg>
            <seg n="2fb312a0">
              Vi har, som sagt, diskuterat och debatterat detta vid tre tidigare
              tillfällen. Jag vill ändå förtydliga varför vi föreslår ett fjärde
              steg i jobbskatteavdraget.
            </seg>
            <seg n="fc63e85d">
              För det första spelar detta en central roll i alliansens ekonomiska
              politik för att varaktigt öka sysselsättningen på arbetsmarknaden.
              Det gör det mer lönsamt att arbeta och bidrar genom sänkta marginalskatter
              till ett ökat arbetsutbud för dem som redan har ett arbete. Fler
              i arbete är en förutsättning för att säkra framtidens offentligt
              finansierade välfärd.
            </seg>
            <seg n="2b056636">
              För det andra får individen ökade möjligheter att själv bestämma
              över inkomsten. Man får mer kvar i plånboken av den egna lönen
              och blir därmed mindre beroende av bidrag. Dessutom ökar hushållens
              disponibla inkomster, vilket positivt bidrar till konsumtion och
              har en positiv effekt på sysselsättningen.
            </seg>
            <seg n="2e86f5a2">
              För det tredje får de med låga inkomster den största skattesänkningen
              procentuellt. Vårdbiträdet får en sänkning med ungefär 8,7 procent,
              medan läkaren får en sänkning med ungefär 4,9 procent.
            </seg>
            <seg n="1c86e702">
              På detta sätt vill vi sänka trösklarna för dem som står utanför
              arbetsmarknaden. Vi vill också ge dem som redan deltar på arbetsmarknaden
              möjligheter till ökade arbetsinsatser då marginalskatterna sänks.
            </seg>
            <seg n="d3702c1e">
              Därför föreslår vi att ett fjärde steg i jobbskatteavdraget införs.
            </seg>
            <seg n="e1b8fbe4">
              Fru talman! Laila Bjurling refererade två gånger till oss här
              i kammaren och frågade vad vi gör som fått sänkt jobbskatteavdrag.
              Men jag skulle vilja flytta fokus. Vi som sitter med här är kanske
              inte ett tvärsnitt av Sveriges befolkning. I stället skulle jag
              vilja bege mig till norra Västmanland, till Norberg en bergslagskommun
              i Västmanlands län. Ett vårdbiträde som jobbar heltid på ett äldreboende
              tjänar före skatt 21 900 kronor. Hon får sänkt skatt med 1 568
              i månaden. Det innebär 18 821 kronor mer om året för henne.
            </seg>
            <seg n="e79de4d2">
              Vi kan leka med den inte helt orimliga tanken att hon är gift
              och bor tillsammans med en metallarbetare som tjänar ungefär 25
              600 kronor i månaden. För metallarbetaren innebär ett fjärde steg
              i jobbskatteavdraget en sänkning av skatten med 1 783 kronor i
              månaden per år sammanlagt 21 400 kronor.
            </seg>
            <seg n="fe3c1f02">
              För det här paret blir det en skattesänkning på totalt 40 221
              kronor om året. Detta motsvarar en månadslön extra per person.
              Det är mycket pengar, Laila Bjurling!
            </seg>
            <seg n="2a21e010">
              Vi skulle kunna bryta ned detta ytterligare ett steg. Då motsvarar
              sänkningen för vårdbiträdet 18 barnbidrag per år och för metallarbetaren
              20 barnbidrag per år. Tillsammans blir det 38 extra barnbidrag
              per år.
            </seg>
            <seg n="67ca4ad1">
              Skulle ni med denna logik vara beredda att ta bort barnbidraget
              för dem som har barn för att utjämna skillnaderna och orättvisorna
              jämfört med dem som inte har barn? Det är en ganska orimlig tanke.
              Men med er logik och ert resonemang är det precis samma sak. Ni
              är beredda att ta bort 40 barnbidrag per år för en familj där
              man tillsammans tjänar ungefär 40 000 kronor i månaden. För dem
              är ni alltså beredda att ta bort barnbidragen. Är detta logiskt?
              Är detta rättvist?
            </seg>
            <seg n="2a6d9781">
              Det är vid sådana här tillfällen som skillnaden i politiken blir
              tydlig mellan alliansen och vänsterblocket. Alliansen värnar arbete,
              och vänstern värnar systemen. Ni menar att vårt förslag gör det
              svårt att förstå och att legitimera det svenska skattesystemet.
              Jag menar att det är svårare att förstå logiken i er argumentation.
            </seg>
            <seg n="5a7c8de7">
              Tre oppositionspartier och lika många reservationer visar det
              på enighet i vänsteralliansens kommande skattepolitik? Det är
              nu mindre än nio månader kvar till valet, och ni har inget besked
              att lämna. Jag tycker att ni är skyldiga att tala om för väljarna
              vad som är den samlade oppositionens skattepolitik. Det här spelar
              roll för människor i deras vardag.
            </seg>
            <seg n="73de7126">
              Vågar man investera i framtiden? Vågar man köpa en ny bil? Vågar
              företagaren anställa? Ni har ju lovat att fördubbla arbetsgivaravgiften
              för unga. Vilket besked har ni att ge till människorna i Norberg
              och i övriga Sverige? Hur många arbeten menar ni att ni skapar
              med en skattereduktion i a-kassan eller med en skattereduktion
              för dem som är föräldralediga? Hur många jobb ger det Sverige
              ett eller två, eller kanske inget jobb alls?
            </seg>
            <seg n="da61c6fa">
              Ni är svaret skyldiga. Era konkreta förslag lyser så skarpt med
              sin frånvaro att man nästan blir bländad. Jag tycker att ni här
              och nu ska redovisa vad ni vill göra när det gäller jobbskapande
              åtgärder i stället för att bara fokusera på de system som ska
              finnas i situationer med arbetslöshet.
            </seg>
            <seg n="327747bc">
              Det kommer att vända på arbetsmarknaden. Redan år 2012 kommer
              de som lämnar arbetsmarknaden att vara fler än de som kommer in
              på den. Vi står inför stora utmaningar, men ni har inget besked
              att ge. Jag lyssnar gärna på era svar om konkreta åtgärder.
            </seg>
          </u>
          <note type="speaker" n="e150e49b">
            Anf. 77 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-7ea5b9e11d4575c2-2" n="66e7a609">
            <seg n="ead775b3">
              Fru talman! Det är ni borgerliga, Jessica Polfjärd, som har regeringsmakten
              och som kommer med förslag till riksdagen. Förslag om jobb och
              andra åtgärder finns också i våra motioner med anledning av exempelvis
              regeringens budget. Snart kommer vi med en gemensam vårbudgetmotion
              som jag tror ger svar på många av dina frågor.
            </seg>
            <seg n="efa0a70b">
              Jag vet också att vi är tre partier som drar åt samma håll, men
              vi behöver inte ha samma siffror för det. Naturligtvis är vi tre
              olika partier, men jag ser inte det som något större problem.
            </seg>
            <seg n="10da3f63">
              Jessica Polfjärd, du säger att det fjärde steget i jobbskatteavdraget
              ska bidra till ökad sysselsättning. Det är väl uppemot 75 miljarder
              kronor som ni totalt sänkt skatten med genom jobbskatteavdraget.
              Tycker du mot bakgrund av dagens siffror att det har varit en
              bra åtgärd för att bidra till ökad sysselsättning?
            </seg>
            <seg n="5d9a8e5f">
              Du säger att familjer blir mindre beroende av bidrag genom att
              den disponibla inkomsten ökar. Men tror inte du att väldigt många
              familjer, som det i dag ser ut, är beroende av att det finns väl
              fungerande trygghetssystem? Det handlar inte om bidrag, utan det
              handlar om en omställningsförsäkring. Det är mycket viktigt att
              använda rätt ord.
            </seg>
            <seg n="733a8671">
              Du pratar också om sänkningen av skatten procentuellt. Men där
              handlar det om det traditionella: Det är kronor, inte procent,
              som människor räknar i sina plånböcker.
            </seg>
            <seg n="947c1b90">
              Det här var några frågor som kräver svar.
            </seg>
          </u>
          <note type="speaker" n="15dc3a8f">
            Anf. 78 JESSICA POLFJÄRD (m) replik:
          </note>
          <u who="jessica_polfjard_22ed4a" xml:id="i-88182672a4a96c0d-0" n="2a506af3">
            <seg n="2e26cb87">
              Fru talman! Ja, jag är helt säker på att regeringen har gjort
              rätt vägval. Det är också mycket riktigt så som du säger, att
              det är vi som har regeringsmakten. Jag är glad över och tacksam
              för att en borgerlig regering styrt landet under den här djupa
              lågkonjunkturen.
            </seg>
            <seg n="8ae72ba1">
              Jag ser att man måste börja i tid för att göra det som behövs
              när konjunkturen vänder. Jag ser inte att man kunde ha gjort på
              något annat sätt än att sänka inkomstskatterna i de fyra steg
              som man nu har föreslagit för att bidra till att arbetsutbudet
              ökar. Vi såg positiva effekter före lågkonjunkturen och innan
              det vände, och vi kommer att se positiva effekter när konjunkturen
              vänder igen.
            </seg>
            <seg n="a9960571">
              Vad menade jag då med familjer som lever på bidrag? Jag tror
              inte att det är helt okänt för Marie Engström att det finns människor
              som jobbar heltid men som ändå är i behov av ett kompletterande
              försörjningsstöd för att kunna klara sin ekonomi. De människorna
              kommer i dag att kunna klara sig på sin egen lön därför att de
              nu får ett högre disponibelt belopp och i och med det inte längre
              behöver kompletterande försörjningsstöd från kommunerna.
            </seg>
            <seg n="8dc4237e">
              Vi räknar lite olika. Ni räknar kronor och vi räknar procent.
              Vi ser ändå att den största delen tillfaller dem som har låga
              och medelhöga inkomster. Därför är jobbskatteavdraget rättvist.
              Det är väl ingen som blir gladare för att man vet att någon annan
              får en större sänkning i kronor. Man måste titta till den egna
              ekonomin. Jag är helt säker på att om man gör en förfrågan kommer
              det att visa sig att människor märker att de har fått mer i plånboken.
            </seg>
          </u>
          <note type="speaker" n="32474d32">
            Anf. 79 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-7ea5b9e11d4575c2-3" n="66e7a609">
            <seg n="b59d32d6">
              Fru talman! Det var i varje fall ett försök till svar, och det
              är väl gott så. Jag kan konstatera att Moderaterna och kanske
              hela alliansen alltid tycker att sänkta skatter på något sätt
              är medicinen mot det mesta i alla typer av konjunkturer. Det gäller
              den här konjunkturen och den tidigare högkonjunkturen; skatterna
              ska sänkas.
            </seg>
            <seg n="f3f71e5b">
              Min fråga var om Jessica Polfjärd tycker att de 75 miljarder
              som man nu har satt sprätt på verkligen har bidragit till att
              öka sysselsättningen i en sådan omfattning som man ändå skulle
              tycka att 75 miljarder borde motsvaras av.
            </seg>
            <seg n="c9371e8b">
              Jag blir konfunderad när vi pratar om familjerna och den disponibla
              inkomsten. Jessica säger att många har tvingats ha försörjningsstöd
              som komplement och numera inte behöver det. När jag höll mitt
              anförande tog jag upp precis det problem som gäller i dag och
              som var en stor nyhet för ett par dagar sedan: Socialbidragen
              har kraftigt ökat i kommunerna. De betalade ut nästan 3 miljarder
              kronor det tredje kvartalet 2009. Det är det som är det stora
              problemet, men det var inte riktigt det svar jag fick från Jessica
              Polfjärd. Det var ett helt annat svar, nämligen att numera behöver
              människor inte få något försörjningsstöd på grund av er politik.
              Jag tror att det blev lite fel där.
            </seg>
          </u>
          <note type="speaker" n="7b24d8a8">
            Anf. 80 JESSICA POLFJÄRD (m) replik:
          </note>
          <u who="jessica_polfjard_22ed4a" xml:id="i-88182672a4a96c0d-1" n="2a506af3">
            <seg n="530f2cdd">
              Fru talman! Nej, jag tror inte alls att det blev fel, Marie.
              Vi pratar nog om olika personer. Jag tror att de människor som
              tidigare hade arbete och en kompletterande försörjning via socialbidraget
              nu har lämnat socialbidraget.
            </seg>
            <seg n="06818f7c">
              Däremot förnekar jag inte det faktum att kostnaderna ökar för
              socialbidragen i tuffa tider. Detta gav du själv svaret på i ditt
              anförande; det har med lågkonjunktur att göra. Det såg likadant
              ut under den förra lågkonjunkturen, och det kommer att se likadant
              ut under kommande lågkonjunkturer. Det är väl tur att vi har det
              här yttersta försäkringsskyddet.
            </seg>
          </u>
          <note type="speaker" n="5e918404">
            Anf. 81 LAILA BJURLING (s) replik:
          </note>
          <u who="laila_bjurling_2620af" xml:id="i-702bf51aa3f4a483-1" n="da70a5d0">
            <seg n="b863c9cc">
              Fru talman! 10 procent av Sveriges befolkning får 60 procent
              av skattesänkningen, Jessica Polfjärd. Sedan kan du prata om andra
              procentsatser hur du vill; det är de 10 procent som är rikast
              som får mer än hälften av alla skattesänkningar som den borgerliga
              regeringen genomför. Det är ingenting som vi behöver diskutera,
              utan det är ett faktum.
            </seg>
            <seg n="028da507">
              Jessica Polfjärd pratar om vårdbiträdet från Norberg som ett
              exempel på någon som skulle vinna på regeringens politik. Tänk
              det tror jag inte alls. Hon har troligtvis ingen färdigamorterad
              villa eller någon annan förmögenhet som hon får skattesänkningar
              för. Hon har troligen inte heller en villa som är värd många miljoner,
              och ingen inkomst på över en halv miljon. Hon köper sannolikt
              varken städning eller poolskötsel. Däremot finns hon säkert bland
              dem som till och från är sjukskrivna. Det är ganska vanligt bland
              vårdbiträden som har tunga jobb. Då kommer hon att förlora på
              er politik. Om hon dessutom skulle ha oturen att bli arbetslös
              är jag fullständigt övertygad om att hon skulle vara själaglad
              om det fanns en socialdemokratisk regering i det här landet.
            </seg>
            <seg n="9d20d6bb">
              Vad har Jessica Polfjärd för budskap till alla sjuskrivna och
              arbetslösa vårdbiträden vare sig de bor i Norberg, Eskilstuna
              eller Göteborg?
            </seg>
          </u>
          <note type="speaker" n="0042bf23">
            Anf. 82 JESSICA POLFJÄRD (m) replik:
          </note>
          <u who="jessica_polfjard_22ed4a" xml:id="i-88182672a4a96c0d-2" n="2a506af3">
            <seg n="3b0faa71">
              Fru talman! Jag kan inte låta bli att tycka att Socialdemokraternas
              retorik är lite fascinerande. A-kassan är en generös försäkring
              för dem som har lägre inkomster om man jämför med dem som har
              högre inkomster. Den ger ett bättre försäkringsskydd för dem som
              har låga inkomster. Då vill Socialdemokraterna kraftigt höja skatterna
              för dem med låga inkomster för att de med före detta höga inkomster
              ska få ett bättre försäkringsskydd i a-kassan.
            </seg>
            <seg n="d51ea742">
              Jag tycker att det rimmar illa, och jag tycker inte heller att
              det låter rättvist. Jag menar fortfarande att det är rättvist
              att man får behålla mer pengar av sin egen lön om man har en låg
              inkomst. Varför skulle det vara finare att få bidrag från staten
              än att få behålla och få egen makt över de egna pengar som man
              själv har tjänat? Jag förstår inte logiken.
            </seg>
            <seg n="cae7edaa">
              Det är klart att vi ska ha försäkringssystem som är offentligt
              och kollektivt finansierade. Men vi kommer inte att få in en enda
              skattekrona om inte människor har arbete.
            </seg>
          </u>
          <note type="speaker" n="36f7d93e">
            Anf. 83 LAILA BJURLING (s) replik:
          </note>
          <u who="laila_bjurling_2620af" xml:id="i-702bf51aa3f4a483-2" n="da70a5d0">
            <seg n="07a14134">
              Fru talman! Arbetslösa och sjukskrivna får inga bidrag från staten,
              Jessica Polfjärd. De ingår i ett försäkringssystem. Det är precis
              som när man betalar sin trafikförsäkring, med lite extra skatt
              nu för tiden, och får ut på den om det händer någonting med bilen.
              Man har en villaförsäkring och en hemförsäkring som man betalar
              för, och man får ersättning från den när det händer någonting
              med huset. Så är det också med arbetslöshetsförsäkringen och med
              sjukförsäkringen. Det är inga statliga bidrag och ingen statlig
              välgörenhet.
            </seg>
            <seg n="a0d4d90b">
              Vi tycker att det är självklart att alla som har ett arbete ska
              få ersättning från det här systemet när de blir arbetslösa eller
              sjuka. Det ska inte bara vara någon liten låg nivå för dem som
              tjänar allra minst, utan även de som tjänar normalt ska få ersättning
              för sitt inkomstbortfall. Det är viktigt att de här försäkringarna
              verkligen är inkomstbortfallsförsäkringar för att det ska bli
              legitimitet i systemet.
            </seg>
            <seg n="8eb4fcce">
              Vi ser nu att legitimiteten försvinner i och med de försämringar
              som ni har gjort. Många av dem som har högre löner får skaffa
              sig egna, andra försäkringar tilläggsförsäkringar både mot arbetslöshet
              och mot sjukdom. Det räcker inte längre med det system vi har
              i staten. Men det är väl så ni vill ha det; det är mycket bättre
              att marknaden står även för de försäkringssystemen, kan jag tänka.
            </seg>
            <seg n="84c05a08">
              Dessutom vill jag påpeka att den borgerliga regeringen inte har
              lagt fram ett enda förslag om nästa års skatter. Så kom inte och
              anklaga oss för att inte vara överens! Vi har inget gemensamt
              regeringsalternativ i dag. I dag är det ni de borgerliga partierna
              som sitter i regeringen. Det är ni som ska lägga fram gemensamma
              förslag. Vi kommer med våra när det blir vår tid, och jag är säker
              på att det blir efter den 19 september nästa år.
            </seg>
          </u>
          <note type="speaker" n="bcf0c127">
            Anf. 84 JESSICA POLFJÄRD (m) replik:
          </note>
          <u who="jessica_polfjard_22ed4a" xml:id="i-88182672a4a96c0d-3" n="2a506af3">
            <seg n="19e2cd2f">
              Fru talman! Laila Bjurling raljerar över tilläggsförsäkringar
              som kommer att tillhandahållas av marknaden. Redan i dag har faktiskt
              de flesta människor tilläggsförsäkringar vid inkomstbortfall via
              fackförbunden. Det är inte någonting som vi behöver vara rädda
              för i framtiden, utan det är någonting som finns här och nu.
            </seg>
            <seg n="c5bfb04a">
              Vi tycker fortfarande att sänkt skatt på arbete är det som gynnar
              framtiden och arbetsmarknaden. Vi ser att det finns en logik i
              det här. Vi ser att det finns skillnader mellan oppositionen och
              majoriteten här.
            </seg>
            <seg n="9742cb81">
              Ja, det är vi som bestämmer och det är vi som styr. Jag hoppas
              att det fortsätter att vara så. Jag är säker på att Socialdemokraterna
              har provat sina teser. Ni hade en jobblös tillväxt under brinnande
              högkonjunktur. Ni hade allt det som ni föreslår i motioner. Det
              var verklighet redan då. Det finns ingen skillnad. Ni hade höga
              skatter på arbete, och det tillkom ändå inga arbeten under en
              högkonjunktur. Vad har ni för svar på det?
            </seg>
          </u>
          <note type="speaker" n="383a9029">
            Anf. 85 HELENA LEANDER (mp) replik:
          </note>
          <u who="helena_leander_3aadf2" xml:id="i-d3169562f2b70228-4" n="7c2e25e5">
            <seg n="3a90af8a">
              Fru talman! Jag förstår att Jessica Polfjärd inte vill prata
              så mycket om jobbskatteavdragets konsekvenser för oss här i riksdagen
              utan hellre pratar om vilka konsekvenser som jobbskatteavdraget
              får för det här vårdbiträdet i Norberg. Visst har vårdbiträdet
              i Norberg fått en skattesänkning motsvarande ett visst antal barnbidrag.
              Men varför berättar inte Jessica Polfjärd också att vi har fått
              en ännu större skattesänkning motsvarande ännu fler barnbidrag,
              om det nu är det som är den gemensamma valutan?
            </seg>
            <seg n="eed59d72">
              Det är faktiskt intressant att du gör den här jämförelsen med
              barnbidraget. Barnbidraget är en summa som är lika stor för alla
              barn och som på något sätt ska motsvara de extra kostnader som
              ett barn medför. Med regeringens utformning blir jobbskatteavdraget
              däremot högre om man tjänar mer pengar. Miljöpartiet trappar i
              stället av jobbskatteavdraget vid högre inkomster. Visst kan man
              resonera så att den som jobbar har en del extra utgifter för det,
              till exempel resor till och från jobbet, medlemskap i ett fackförbund,
              a-kassa och lunch ute. Men de utgifterna är knappast högre för
              den som tjänar mer, och ändå får den ett högre jobbskatteavdrag
              med regeringens politik. Det tycker jag är lite märkligt.
            </seg>
            <seg n="8ea1e237">
              Jessica Polfjärd frågar också hur det går med oppositionens enighet
              i skattefrågor. En sak vi kan visa upp är att vi alla tre nu enat
              säger nej till det fjärde steget i jobbskatteavdraget. Det är
              en liten framgång. Tycker du inte det? Det gör vi helt enkelt
              därför att det är fördelningspolitiskt olämpligt. Det känns som
              en väldigt dålig prioritering i det här konjunkturläget. Vi har
              andra förslag för att skaffa jobb, men kanske inte alltid på skattesidan
              utan snarare när det gäller investeringar och utgifter. Det kan
              ju vara ett nog så bra och i många fall billigare sätt att få
              fram jobb. Jag tycker inte att man ska låsa fast sig vid att alla
              jobbsatsningar ska vara på skattesidan bara för att vi råkar sitta
              i skatteutskottet.
            </seg>
          </u>
          <note type="speaker" n="44678a6d">
            Anf. 86 JESSICA POLFJÄRD (m) replik:
          </note>
          <u who="jessica_polfjard_22ed4a" xml:id="i-88182672a4a96c0d-4" n="2a506af3">
            <seg n="cc452176">
              Fru talman! Det gick lite fort. Jag vet inte om den här skattenörden
              riktigt hängde med på alla frågor, men jag ska besvara dem som
              jag uppfattade.
            </seg>
            <seg n="8b8bc09f">
              Det är roligt att höra att oppositionen är enig om att säga nej
              till alliansens förslag. Det är en start. Vi ser fram emot vidare
              leveranser.
            </seg>
            <seg n="94851392">
              Det är klart att i kronor får du och jag en större skattesänkning,
              men jag tror inte att skattesänkningen spelar lika stor roll för
              Helena Leander som för vårdbiträdet i Norberg. Jag tror att 1
              500 kronor i ökad disponibel inkomst i månaden har en större betydelse
              för den som tjänar mindre. Jag är helt säker på att det är ett
              välkommet bidrag varje månad när man får mer pengar kvar. Bor
              man tillsammans med någon annan handlar det om ganska stora belopp.
              Jag tycker att det är mer rättvist att inte titta på dem som tjänar
              mycket utan titta på dem som har låga och medelhöga inkomster.
              Jag tror att det ger en mer rättvis bild av hur skatteavdraget
              slår.
            </seg>
            <seg n="734d3bb5">
              Jag tror att man har extra kostnader i samband med arbete. Det
              här är kanske en diskussion som kommer upp lite senare när vi
              ska diskutera pensioner och vem som ska beröras av jobbskatteavdraget.
            </seg>
            <seg n="b121fcf7">
              Jag har fortfarande svårt att förstå hur det skulle kunna vara
              jobbskapande att sänka skatten för dem som är föräldralediga.
              Det finns ingen logik i det. Det är väldigt viktigt att vara hemma
              med sina barn, men vi har världens mest generösa föräldraförsäkring.
              Man är hemma under en ganska lång tid. Du får gärna beskriva för
              mig hur ni har tänkt här.
            </seg>
          </u>
          <note type="speaker" n="fd90f635">
            Anf. 87 HELENA LEANDER (mp) replik:
          </note>
          <u who="helena_leander_3aadf2" xml:id="i-d3169562f2b70228-5" n="7c2e25e5">
            <seg n="5479537b">
              Fru talman! Hör och häpna! Alla förslag i vår budget går inte
              ut på att skapa jobb även om många gör det. Det kan finnas andra
              värden i livet, till exempel att ge barn en trygg start i livet.
              Det kan till exempel vara en poäng att man får utnyttja den föräldraförsäkring
              vi har kommit överens om i riksdagen att man ska ha rätt till.
              Ert jobbskatteavdrag gör att det lönar sig mer för föräldrarna
              att inte vara hemma med barnen ens under den tid man har föräldraförsäkringen
              eller under den tid de är sjuka. Vi tycker att det ger lite märkliga
              konsekvenser för barnen.
            </seg>
            <seg n="ce6e1cea">
              Det intressanta som Jessica Polfjärd säger är att det inte spelar
              så stor roll för oss höginkomsttagare hur stora skattesänkningar
              vi får. Precis så är det. Jag håller knappt ens reda på hur mycket
              mer pengar jag har fått med era skattesänkningar, för jag har
              så mycket pengar ändå. Varför ska man då prioritera och ger mer
              skattesänkningar till mig än till det här vårdbiträdet där varje
              hundralapp är värdefull? Det är därför som vi gröna, och för den
              delen Socialdemokraterna, trappar ned jobbskatteavdraget vid högre
              inkomster så att de som har stor nytta av de här pengarna får
              dem men inte vi som knappt ens märker pengarna.
            </seg>
            <seg n="de0588c8">
              Jessica Polfjärd ser fram emot besked framöver om vad vi vill
              göra mer än att säga nej till jobbskatteavdraget. Jag tycker att
              det är bra att man inte bara säger nej utan har egna förslag,
              och det har vi också. Vi kommer att presentera fler förslag, precis
              som ni gjorde inför det förra valet. Då hade ni en gemensam motion
              i vårbudgeten, och det kommer vi också att ha. Jag tror att vi
              kommer att satsa mer på åtgärder som ger jobb effektivt.
            </seg>
            <seg n="9ef25975">
              Jobbskatteavdraget är ett väldigt dyrt sätt att skapa jobb. Man
              pratar om 3,3 miljoner på kort sikt och 1 miljon per jobb om man
              räknar på längre sikt. Pengar till kommunerna ger till exempel
              jobb som kostar 700 000 kronor styck. Där måste vi kunna prioritera
              så att de åtgärder vi vidtar verkligen ger valuta för pengarna.
            </seg>
          </u>
          <note type="speaker" n="4ddf3b5f">
            Anf. 88 JESSICA POLFJÄRD (m) replik:
          </note>
          <u who="jessica_polfjard_22ed4a" xml:id="i-88182672a4a96c0d-5" n="2a506af3">
            <seg n="295c6c63">
              Fru talman! Det här är en del i alliansens jobbskapande politik.
              Vi har hand om den del som gäller skatten. Det finns flera faktorer
              som bidrar till att vi kommer få en bra arbetsmarknad och en bra
              jobbpolitik, men det behöver vi inte gå in på nu.
            </seg>
            <seg n="06e807ca">
              Jag tycker ändå att den rättvisetanke som ni har alltid är inriktad
              på att det är rättvist åt ena hållet. Varför skulle det vara rättvist
              att vissa personer inte skulle få ett jobbskatteavdrag? Det finns
              ingen rättvisetanke i det heller. Höginkomsttagare betalar också
              skatt.
            </seg>
            <seg n="aa3bcb86">
              Det är roligt att höra att Helena Leander har så mycket pengar
              så att hon inte kan hålla ordning på dem. Det är, som du själv
              säger, viktigare för dem som tjänar mindre, och det är därför
              tyngdpunkten i jobbskatteavdraget ligger på dem som har låga och
              medelhöga inkomster.
            </seg>
          </u>
          <note type="speaker" n="e3493b23">
            Anf. 89 JÖRGEN JOHANSSON (c):
          </note>
          <u who="unknown" xml:id="i-0c44025bfab86e7a-3" n="4deea249">
            <seg n="665a1071">
              Fru talman! Alliansregeringen genomför nu det fjärde jobbskatteavdraget.
              Syftet är att stärka arbetslinjen och därmed trygga vår välfärd.
              I det konjunkturläge som vi nu befinner oss är det extra viktigt
              att skapa den här stimulansen. I det här sammanhanget är det viktigt
              att se välfärdskedjan och förstå hur den fungerar.
            </seg>
            <seg n="414b1d01">
              Ett bra företagsklimat ger jobb, jobb ger lön åt så många som
              möjligt, lönen alstrar skatter, skatter finansierar den gemensamma
              sektorn och mynnar därmed ut i välfärd. Jobbskatteavdraget lägger
              alltså, som en faktor, grunden för en framtida välfärd.
            </seg>
            <seg n="076ccc03">
              Jobbskatteavdraget lägger också grunden för en positiv utveckling
              av pensionerna. Genom höjda löneindex räknas pensionsbeloppen
              upp med automatik. Jobbskatteavdraget bidrar alltså till en positiv
              utveckling av välfärden.
            </seg>
            <seg n="6d039475">
              Fru talman! En landstingsanställd sjuksköterska har enligt SCB
              en månadslön på 28 100 kronor i månaden. Sammantaget får hon 2
              197 kronor i månaden mer än vad hon hade netto 2006 med en socialdemokratisk
              regering. Det här är 26 464 kronor mer i plånboken per år. Så
              här kan man gå yrkesgrupp för yrkesgrupp och se ett liknande utfall.
              Tala om ökad köpkraft i landet!
            </seg>
            <seg n="262083b2">
              Enligt beräkningar som Swedbank har gjort är den största vinnaren
              på jobbskatteavdraget tvåbarnsfamiljen som bor i ett radhus.
            </seg>
            <seg n="a187d46e">
              Fru talman! Oppositionens kommentarer till det här är givetvis
              att det inte stämmer. Det är de rika som vinner på jobbskatteavdraget.
              Om man ser på fördelningen mellan olika grupper i samhället är
              det intressant att notera skillnaden mellan olika inkomstgrupper.
              Vårdbiträdet får en skattelättnad med 6,8 procent, metallarbetaren
              får en skattelättnad med 6,6 procent, sjuksköterskan får en skattelättnad
              med 6,4 procent, gymnasieläraren får en skattelättnad med 6,1
              procent och läkaren får en skattelättnad med 3,1 procent. Löner
              därutöver får en fallande procentsats.
            </seg>
            <seg n="7d332280">
              Jag är medveten om att siffernissarna kan svänga siffrorna hur
              som helst, men det här är det gängse sättet att beräkna den skattemässiga
              förändringen, och det håller vi oss till.
            </seg>
            <seg n="e0ab5c13">
              Fru talman! Hade inte alliansregeringen aktualiserat jobbskatteavdraget
              skulle landets ekonomiska situation ha sett sämre ut i dag än
              vad den gör nu i finanskrisens Sverige. Mitt under finanskrisen
              ökar detaljhandelns försäljning med 6,1 procent jämfört med situationen
              för ett år sedan. Sällanvaruhandeln ökade med 7 procent. Vinnarna
              återfinns inom beklädnadsbranschen kläder, skor samt sport- och
              fritidsartiklar.
            </seg>
            <seg n="fd4fd8c7">
              Att svensken i dag tror på landet visar dessutom tillväxten vad
              gäller utlåning till hushållen. Under oktober månad ökade utlåningen
              med 8,2 procent. Det här visar att vi nu kan skönja en uppgång
              i marknaden mycket beroende på den ekonomiska politik som alliansregeringen
              har fört och för. Att konsumentpriserna dessutom ligger stilla
              eller till och med är fallande gör situationen än bättre.
            </seg>
            <seg n="3b8589c0">
              Fru talman! Det går inte att bortse från den kritik som tonas
              fram från pensionärshåll. Men här gäller det också att framhålla
              jobbskatteavdraget. Dels omfattar jobbskatteavdraget också pensionärer
              som har en arbetsinkomst, dels lägger det grunden för en långsiktigt
              hållbar och ökande pension. Jobbskatteavdraget gagnar alltså hela
              landet.
            </seg>
            <seg n="9d0a2aa3">
              Jag vill återigen betona välfärdskärnans betydelse för såväl
              pensionärsgruppen som vården och övrig gemensam service.
            </seg>
            <seg n="bbaf1060">
              Fru talman! Det är bra att oppositionen åtminstone säger sig
              ha höga ambitioner för Sverige för att klara jobben, välfärden
              och de offentliga finanserna. Deras lösning är annorlunda än alliansregeringens.
              De talar om högre skatter på område efter område. De talar om
              högre boendekostnader. Det talar om rättvisare skatter och att
              de med de höga inkomsterna ska betala mer skatt. Samtidigt kan
              man fråga sig om rättvisan i den socialdemokratiska världen är
              att miljonären inte ska betala förmögenhetsskatt medan änkan som
              bor i ett hus och lever på sin pension ska få väsentligt höjda
              boendekostnader.
            </seg>
            <seg n="733c62c3">
              Vilka är då de höginkomsttagare som Socialdemokraterna talar
              om och som ska betala mer skatt? I vulgärdebatten säger Socialdemokraterna
              att det är den rikaste halvan som får mer än 80 procent av skattesänkningarna
              i dag. Enligt oppositionen börjar den rika halvan med förskollärare.
              En månadslön på 19 700 kronor räcker för att kvala in i den rikaste
              halvan, enligt oppositionen. Jag är övertygad om att många är
              förvånade över det synsättet.
            </seg>
            <seg n="0cb125fc">
              Fru talman! Socialdemokraterna talar dessutom om den mest privilegierade
              gruppen som ska klämmas åt hårdare. Den gruppen består av de med
              inkomster om 38 000 kronor i månaden eller mer. Jag undrar om
              en rektor, en kommissarie eller en ingenjör verkligen ser sig
              som en av de mest privilegierade personerna i landet.
            </seg>
            <seg n="35581499">
              De som utgör den rika halvan, eller de privilegierade i Sverige,
              i den socialdemokratiska tappningen är förmodligen mycket förvånade
              över den här utmärkelsen.
            </seg>
            <seg n="23fd06b4">
              Fru talman! Angela Merkel sade för någon vecka sedan något mycket
              viktigt som även vi svenskar bör fundera på, nämligen att de länder
              som kan dra till sig internationella investerare och de mest kunniga,
              utbildade och intressanta människorna är de länder som kommer
              att lyckas och som kommer att kunna erbjuda en välfärd även i
              framtiden.
            </seg>
            <seg n="e2fb4078">
              Det här synsättet är något av en ödesfråga även för Sverige,
              som jag ser det. Det synsättet borde de flesta börja fundera kring
              för att se hur vi ska dana framtiden och vilken politik som vi
              ska forma inför framtiden för att klara välfärden till alla. Det
              är som jag ser det ett nytt läge.
            </seg>
            <seg n="de7941ee">
              Fru talman! Avslutningsvis framhålls det i en av oppositionens
              skrivningar att det finanspolitiska rådet ser jobbskatteavdraget
              som ett risktagande. Samtidigt säger samma råd att jobbskatteavdraget
              är välmotiverat utifrån regeringens sysselsättningspolitiska målsättningar.
              Alliansregeringen har målsättningen att så många som möjligt ska
              ha ett arbete. Utifrån det synsättet har också den ekonomiska
              politiken formats i landet.
            </seg>
            <seg n="053f43d6">
              Här kan opposition och majoritet ha olika uppfattning, men jag
              konstaterar att av de opartiska bedömningar som har gjorts under
              den djupaste finanskrisen i mannaminne har Sverige klarat sig
              mycket bra i förhållande till andra länder. Det är alltså en offensiv
              politik som lyfter fram en fortsatt välfärd som den viktigaste
              frågan i dagens situation. Uppenbarligen har vi lyckats relativt
              väl.
            </seg>
            <seg n="05438dd3">
              Fru talman! Jag yrkar bifall till utskottets förslag till beslut
              beträffande det fjärde jobbskatteavdraget och ser dessutom fram
              emot ett femte jobbskatteavdrag under kommande mandatperiod.
            </seg>
          </u>
          <note n="03bcc1ea">
            I detta anförande instämde Karin Nilsson (c).
          </note>
          <note type="speaker" n="6900245c">
            Anf. 90 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-7ea5b9e11d4575c2-4" n="66e7a609">
            <seg n="eba8913b">
              Fru talman! Först tänkte jag ställa samma fråga till Jörgen Johansson
              som jag ställde till Jessica Polfjärd.
            </seg>
            <seg n="7f0ab75c">
              Tycker Jörgen Johansson att han har fått valuta för pengarna,
              alltså ca 75 miljarder kronor i jobbskatteavdrag? Har det gett
              de sysselsättningssiffror som ni hade väntat er? Det kanske är
              dumt att säga 75 miljarder nu när fjärde steget inte är genomfört.
              Jag kan vara lite generös och dra av 10 miljarder, så vi säger
              65 miljarder.
            </seg>
            <seg n="7d144a95">
              Det var min första fråga. Sedan har jag läst i bland annat Svenska
              Dagbladet att Centerns skattegrupp vill sänka skatten med ytterligare
              38 miljarder kronor. Sänkta arbetsgivaravgifter, halverad moms
              och sänkt statsskatt var några av inslagen.
            </seg>
            <seg n="86bae670">
              Jag har två frågor med anledning av det. Det står att Centerpartiet
              tycker att höjda skatter leder till sämre välfärd. För det första:
              Vad bygger man det på? För det andra: Om vi ska sänka skatter
              med ytterligare 38 eller 40 miljarder kronor, hur ska det finansieras?
            </seg>
            <seg n="c515e38e">
              Det står inte en rad i den artikeln om hur Centerns skatteförslag
              ska finansieras, och jag vet att Centern brukar vara ett parti
              som mycket nogsamt läser andra partiers motioner och brukar höra
              av sig ganska högljutt om man inte har finansierat varenda krona.
            </seg>
          </u>
          <note type="speaker" n="b9c45dfe">
            Anf. 91 JÖRGEN JOHANSSON (c) replik:
          </note>
          <u who="unknown" xml:id="i-0c44025bfab86e7a-4" n="4deea249">
            <seg n="407fcd27">
              Fru talman! Det är intressant att Marie Engström är intresserad
              av Centerpartiets skattepolitik. Det tackar vi för.
            </seg>
            <seg n="12ceffbe">
              Vad gäller valuta för de pengar som vi har satsat i jobbskatteavdraget
              kan vi konstatera att av de bedömningar som har gjorts av de tre
              första jobbskatteavdragen ser man att de i en normal konjunktur
              bör skapa i storleksordningen 150 000 nya jobb. Vi tror att det
              här är en riktig väg att gå.
            </seg>
            <seg n="c62e00dd">
              Sedan är det grundläggande för att trygga välfärden vilket den
              tidigare regeringen misslyckades med att så många som möjligt
              har arbete så att vi får in så mycket pengar som möjligt till
              statskassan. Det är också det tankesättet som vi har haft när
              vi har diskuterat i skattegruppen inom Centerpartiet. Lite av
              det synsätt som Merkel uttalade i Tyskland har också präglat den
              framtidsvision som vi har.
            </seg>
            <seg n="6e7531f0">
              Vad gäller finansieringen har vi sagt att det blir av när statsfinanserna
              så tillåter. Vi har en finansiering klar i storleksordningen 2022
              miljarder. Det fordras mer, men vi har också sagt att när statsfinanserna
              så tillåter vill vi ha ett ytterligare jobbskatteavdrag i storleksordningen
              10 miljarder.
            </seg>
            <seg n="126730a2">
              Vi vill dessutom ta bort värnskatten så att det lönar sig mer
              att utbilda sig. Vi konstaterar att en satsning på utbildning
              i Sverige lönar sig näst sämst i världen. I Portugal lönar det
              sig bäst, och det är bara i Danmark som det lönar sig sämre att
              satsa på en utbildning än i Sverige.
            </seg>
            <seg n="696612fa">
              Så här kan vi inte ha det om vi ska klara de utmaningar som vi
              har i framtiden. Vi måste kunna dra till oss de mest intressanta
              människorna. Vi måste kunna stimulera människor att utbilda sig
              så att vi har en hög kunskapsnivå i det här landet. Det är det
              som vårt skatteförslag går ut på.
            </seg>
          </u>
          <note type="speaker" n="3586816d">
            Anf. 92 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-7ea5b9e11d4575c2-5" n="66e7a609">
            <seg n="1e3745ff">
              Fru talman! Att investera i utbildning är naturligtvis väldigt
              positivt. Frågan är om just skattenivåerna är det centrala i de
              sammanhangen. Jag fastnade för något som Jörgen Johansson sade
              om normal konjunktur. I ett normalt konjunkturläge skulle vi ha
              fått si och så många jobb med jobbskatteavdraget, sade han.
            </seg>
            <seg n="fe10619f">
              Men regering är regering, och en regering ska styra. Det var
              inget normalt konjunkturläge för ett och ett halvt år sedan. Nu
              kanske det håller på att repa sig, och Jörgen Johansson redogjorde
              lite grann för återhämtning i sitt anförande. Idén är ju att en
              regering ska laga efter läge och inte blunda för verkligheten
              och bete sig som om det var en normal konjunktur. Vi är helt överens
              om att det inte var det. Det var mot bakgrund av det som jag ställde
              min fråga.
            </seg>
            <seg n="795626cc">
              Varför är jag intresserad av Centerns förslag? Ja, Centern ingår
              i en allians, och delar av Centerns politik kommer ni naturligtvis
              att gå till val på. Om olyckan skulle vara framme och ni bildar
              regering igen blir er politik en del av regeringens politik. Jörgen
              Johansson säger att ni inte har finansierat förslaget fullt ut,
              men det finns ca 20 miljarder till finansiering. Då blir jag väldigt
              nyfiken. Vad skulle detta vara för finansiering?
            </seg>
          </u>
          <note type="speaker" n="612e3bed">
            Anf. 93 JÖRGEN JOHANSSON (c) replik:
          </note>
          <u who="unknown" xml:id="i-0c44025bfab86e7a-5" n="4deea249">
            <seg n="8e226006">
              Fru talman! Jag ska slutföra förklaringen av utbildningssatsningen.
              Vi sänker statsskattenivån med 5 procent. Det gör vi inte genom
              att ta bort det som normalt kallas värnskatten, de 5 procent på
              toppen i statsskatteskalan, utan vi gör det genom att sänka i
              första steget från 20 till 15 procent. Det innebär att fler människor
              omfattas av sänkningen. Vi anser att det är en stimulans, och
              vi får en bättre profil på hela förslaget genom detta. Samtidigt
              avskaffar vi i realiteten värnskatten.
            </seg>
            <seg n="13b1c701">
              Satsningarna för något år sedan i jobbskatteavdragen gjordes
              för att stimulera så att människor inte blir fast i en långtidsarbetslöshet.
              Det är bland annat detta som ligger till grund för att jobbskatteavdraget
              infördes i den då rådande konjunkturcykeln.
            </seg>
            <seg n="86f8c225">
              Beträffande finansieringen får vi återkomma. Det finns ett otal
              finansieringsförslag, bland annat en höjning av CO2-skatterna,
              en grön skatteväxling, en förändring av uppskoven, som vi tidigare
              har varit inne på här i dag, och sänkt reavinstbeskattning som
              ger ett visst överskott och som vi disponerar. Som sagt har vi
              2022 miljarder i dag. Den plan vi har är långsiktig och sträcker
              sig till 2014 eller kanske något år längre bort.
            </seg>
            <seg n="2bb7fad9">
              Däremot finns det vissa saker som vi sätter i första rummet.
              Det är sänkningen av tjänstemomsen från 25 till 12 procent, jobbskatteavdraget
              och givetvis värnskatten.
            </seg>
          </u>
          <note type="speaker" n="578dd72f">
            Anf. 94 LAILA BJURLING (s) replik:
          </note>
          <u who="laila_bjurling_2620af" xml:id="i-702bf51aa3f4a483-3" n="da70a5d0">
            <seg n="921ea8e9">
              Fru talman! Även jag är intresserad av Centerpartiets skattepolitik.
              Jag har läst att ni ska sänka skatterna med ytterligare 38 miljarder
              kronor, och jag hör Jörgen Johansson säga att han ser fram emot
              det femte steget i jobbskatteavdraget under nästa mandatperiod.
              Det kanske kommer ännu flera.
            </seg>
            <seg n="fac6e0f7">
              Sverige är ett extremt exportberoende land. Ändå tror ni tydligen
              på den borgerliga sidan att det är sänkta skatter som skapar de
              nya jobben. För mig är det obegripligt. Kan det vara så att ni
              från Centerpartiets sida tror att man med sänkta skatter och försämringar
              i a-kassan kan försvaga facken så pass mycket att lönerna kan
              sänkas och att det är med låga löner vi ska konkurrera med omvärlden?
              Vad tror Jörgen Johansson fungerar bäst i konkurrensen med andra
              länder låga löner eller en välutbildad arbetskraft?
            </seg>
            <seg n="23eaa463">
              Vi socialdemokrater vet svaret. Därför tycker vi att det är bättre
              med en aktiv utbildnings- och arbetsmarknadspolitik än sänkta
              skatter. Om ni sänker skatterna för att öka konsumtionen ska man
              rikta skattesänkningarna till dem som har den lägsta konsumtionen
              i så fall. Ännu bättre vore att se till att de som är arbetslösa
              och sjukskrivna får en hyfsad ersättning så att de kan hålla sin
              konsumtion uppe. De kommer säkert att konsumera betydligt mycket
              mer än både Jörgen Johansson och jag gör om vi får jobbskatteavdrag.
            </seg>
            <seg n="5c48c498">
              Jörgen Johansson talade lite grann om vilka skatter som ska sänkas,
              dessa 38 miljarder, men jag hörde inte hur det ska betalas. Jörgen
              Johansson säger att de har 22 miljarder ja, på bekostnad av vilken
              välfärd då?
            </seg>
          </u>
          <note type="speaker" n="42cdb880">
            Anf. 95 JÖRGEN JOHANSSON (c) replik:
          </note>
          <u who="unknown" xml:id="i-0c44025bfab86e7a-6" n="4deea249">
            <seg n="44607fb1">
              Fru talman! Visst är det härligt, Laila, att Socialdemokraterna
              är intresserade av Centerpartiets skattepolitik. Jag har en förhoppning
              om att vi ska kunna få en så bred överenskommelse som möjligt
              och ser även fram emot att man återupptar de breda diskussioner
              som man hade i början av 90-talet. Jag tror att det är en förutsättning
              för att få en hållbarhet i landet. Förhoppningen finns, men om
              vi kan nå ett bra resultat återstår att se.
            </seg>
            <seg n="70612d57">
              Vi är ett exportberoende land. Det är det som är den framtida
              utmaningen. Det gäller att vi anpassar oss efter den situation
              som vi kommer att befinna oss i, för det här kommer att bli än
              mer framträdande i framtiden.
            </seg>
            <seg n="208b1427">
              Det är inte via låga löner vi ska konkurrera, jag tror inte att
              det är en framkomlig väg, men väl med välutbildade människor.
              Ska vi vara attraktiva och få människor från andra länder med
              en bra utbildning att flytta hit är det knappast med låga löner
              som vi kommer att kunna attrahera dessa.
            </seg>
            <seg n="baffa954">
              Laila Bjurling tog i sitt anförande upp arbetslinjen och undrade
              om arbetslinjen var något nytt. Det var bland annat för att alliansregeringen
              hade en trovärdig politik beträffande arbetslinjen som det blev
              ett regeringsskifte. Den tidigare regeringen hade inte någon trovärdighet
              på det området.
            </seg>
            <seg n="7c2b873a">
              Vi befinner oss på en känslomarknad, och då skulle jag vilja
              ställa en fråga till Laila Bjurling. Befolkningens tilltro till
              landets ekonomi och utvecklingen de senaste sex månaderna är i
              dag dubbelt så stor som den var i augusti 2006, med en socialdemokratisk
              regering i högkonjunktur. I dag är det en alliansregering i den
              största finanskris vi har haft i mannaminne. Är det inte besvärande?
            </seg>
          </u>
          <note type="speaker" n="e37803b4">
            Anf. 96 LAILA BJURLING (s) replik:
          </note>
          <u who="laila_bjurling_2620af" xml:id="i-702bf51aa3f4a483-4" n="da70a5d0">
            <seg n="5dc25ccc">
              Fru talman! Det besvärar mig inte speciellt mycket att människor
              i dag har lite hopp om att det ska bli lite bättre än vad det
              har varit i den allra djupaste finanskris vi haft sedan 30-talet.
              Dessutom har vi en lågkonjunktur som till stor del den kanske
              inte precis är hemmagjord har blivit förstärkt av den borgerliga
              politiken. När hjulen börjar snurra lite långsamt igen och det
              finns vissa tecken på att det kanske blir lite bättre i ekonomin
              i och med att den djupa gropen så att säga har bottnat, är det
              inte speciellt konstigt om människor har lite större hopp om att
              det ska bli bättre nästa år än vad det har varit det här skitåret,
              som er arbetsmarknadsminister uttryckte det.
            </seg>
            <seg n="eeae900a">
              När jag lyssnar på Jörgen Johansson och försöker förstå vad ni
              säger får jag intrycket att ni helt enkelt är övertygade om att
              man måste ha morötter för att jobba. Alla människor ska ha en
              morot, det måste vara sänkt skatt, annars jobbar vi inte särskilt
              mycket. De som är sjukskrivna eller arbetslösa ska däremot piskas,
              riktigt rejält piskas, så att de inte blir kvar i arbetslöshet
              eller sjukskrivning.
            </seg>
            <seg n="fc53c1de">
              Jag tror inte att unga människor när de ska välja sitt framtida
              yrke och sin framtida utbildning när de är i gymnasieåldern och
              funderar på vad de ska fortsätta med på högskolan funderar på
              om de får ett jobbskatteavdrag eller inte och hur stort det där
              jobbskatteavdraget kommer att bli. Jag tror att det är helt andra
              drivkrafter som avgör när människor väljer utbildning och som
              gör att människor vill jobba. Det är en väldigt cynisk människosyn,
              tycker jag, som den borgerliga sidan visar när man inte tror på
              människans vilja att vara med och bidra. Det är i alla fall inte
              en syn som vi socialdemokrater delar. Vi är fullständigt övertygade
              om att människor vill arbeta, de arbetslösa vill ha ett jobb,
              och den sjuka vill bli frisk. Det är ingen som helst tvekan om
              den saken.
            </seg>
          </u>
          <note type="speaker" n="706f85b4">
            Anf. 97 JÖRGEN JOHANSSON (c) replik:
          </note>
          <u who="unknown" xml:id="i-0c44025bfab86e7a-7" n="4deea249">
            <seg n="39d3fa56">
              Fru talman! Jag kan hålla med om att det är olika parametrar
              som spelar roll för om man vill jobba eller ej. Men har man ett
              utfall av sitt arbete som innebär att man får ett ökande självbestämmande
              över sitt liv är det givetvis en stimulans. Har vi däremot ett
              system där skillnaden mellan att vara hemma och att gå till jobbet
              är för liten ekonomiskt kan jag naturligtvis börja överväga om
              det är värt det. Då kommer den typen av diskussioner upp, tveklöst,
              för det är människor vi pratar om.
            </seg>
            <seg n="82d880bb">
              Jag vill återgå till jämförelsen mellan situationen under förra
              valperioden och situationen i dag. Befolkningens syn på den privata
              konsumtionen de senaste sex månaderna är i dag på samma nivå som
              den var i augusti 2006. Men jag betonar att det då var en s-regering
              och högkonjunktur. I dag är det en alliansregering i den största
              kris vi haft i mannaminne.
            </seg>
            <seg n="a8fb3753">
              Det var ingen speciell företeelse bara i augusti 2006 som gjorde
              att man låg dåligt till, utan man låg dåligt till redan från mitten
              på 2004 och fram till valet. Under våren 2006 var det en viss
              uppgång, men sedan dalade det igen i augusti. I dag är vi alltså
              uppe på en nivå som är betydligt högre än den varit sedan mitten
              på 2004.
            </seg>
            <seg n="82cd267f">
              Nu pratar jag om människors känslor, inte om det sakliga. Det
              är precis det som spelar roll när man väljer politiska partier
              och så vidare. Därför är det så viktigt hur detta fungerar, både
              för Laila Bjurling och för mig. Jag frågar återigen: Är det inte
              besvärande att människor har känslan av att det i dag, i en stor
              finanskris, är bättre än det var när Socialdemokraterna satt i
              regering?
            </seg>
          </u>
          <note type="speaker" n="904c0746">
            Anf. 98 HELENA LEANDER (mp) replik:
          </note>
          <u who="helena_leander_3aadf2" xml:id="i-d3169562f2b70228-6" n="7c2e25e5">
            <seg n="a238f676">
              Fru talman! Jag blev inte riktigt klar på Jörgen Johanssons resonemang
              om den rika halvan och den privilegierade delen halvan var det
              väl kanske inte. Var det en anklagelse mot alla i oppositionen?
              Var det någonting som Socialdemokraterna hade uttryckt? Jag har
              i alla fall svårt att förstå hur den rika halvan skulle kunna
              vara några andra än de som tjänar mer än medianlönen, och den
              ligger i alla fall en bra bit över de 18 000 eller vad det nu
              var som Jörgen Johansson nämnde.
            </seg>
            <seg n="438489c1">
              Däremot tycker jag nog att den som tjänar 38 000 i månaden kan
              anses vara hyfsat privilegierad. Man skulle kunna ha en vulgärdebatt
              om att det bara är supermiljardärerna som ska betala mer i skatt,
              men vi vet alla här att det inte ger några stora pengar, för de
              är inte så många. Vill vi ha ett solidariskt skattesystem där
              de som tjänar mer också betalar mer i skatt skatt efter bärkraft
              helt enkelt måste människor som tjänar hyfsat mycket, kanske kring
              38 000, 40 000, 43 000, någonstans där i krokarna, kunna vara
              med och betala mer pengar. Det tycker inte jag är så konstigt.
            </seg>
            <seg n="4ae617a2">
              Finanspolitiska rådet pratades det också om. Det är lite intressant
              att de lyfter fram detta som ett risktagande inte jobbskatteavdraget
              i sig, men att det är en ofinansierad reform, en permanent skattesänkning
              som är ofinansierad. Det är inget konstigt med att man har en
              ofinansierad skattesänkning i en lågkonjunktur som stimulansåtgärd,
              men detta är tänkt att gälla för evigt. Då är frågan hur man tänker
              plocka in dessa pengar efteråt, när konjunkturen vänder och man
              vill börja komma tillbaka till överskott igen. Jag utgår verkligen
              ifrån att regeringen inte har för avsikt att fortsätta att köra
              med underskott även i andra konjunkturlägen. Är det då så att
              man har andra skatter på lut som man tänker höja, eller är det
              nedskärningar vi behöver fundera på?
            </seg>
            <seg n="47f7ac44">
              Något som jag också tycker är intressant med Finanspolitiska
              rådet när det gäller jobbskatteavdraget är att man redan i den
              tidigare rapporten funderade på om det inte var så att man redan
              hade börjat se de största effekterna av jobbskatteavdraget och
              att ytterligare jobbskatteavdrag inte skulle ge något större resultat.
              Vad säger Jörgen Johansson om det?
            </seg>
          </u>
          <note type="speaker" n="83f3bbfd">
            Anf. 99 JÖRGEN JOHANSSON (c) replik:
          </note>
          <u who="unknown" xml:id="i-0c44025bfab86e7a-8" n="4deea249">
            <seg n="912d9bac">
              Fru talman! Finanspolitiska rådets kommentarer är alltid intressanta
              att följa. I det här fallet säger man att det finns en risk på
              grund av att det inte är finansierat, precis som jag försökte
              belysa, som Miljöpartiet har tagit upp i sin reservation och som
              även Helena Leander säger. Samtidigt säger man att regeringen
              för en aktiv politik och att jobbskatteavdraget är en bra väg
              att gå.
            </seg>
            <seg n="51ed8c81">
              Då kan man fundera på hur man kan genomföra detta utan att finansiera
              det. Tanken i den planering som finns från regeringens sida är
              att genom att fler kommer i arbete när det vänder kommer detta
              att innebära att man har kommit i balans någon gång i slutet av
              2011 eller 2012. Då är situationen återställd. Men vi kan inte
              bortse från att vi nu befinner oss i den djupaste finanskris vi
              haft i mannaminne. Här gör man satsningar för att klara sig ur
              krisen, och det visar sig i jämförelse med andra länder att vi
              har lyckats relativt väl.
            </seg>
            <seg n="d1e8db9d">
              När jag talade om den rika halvan respektive den privilegierade
              halvan var det inget angrepp på Miljöpartiet. Det är en analys
              jag har gjort av de medieskriverier och presentationer som har
              gjorts av det socialdemokratiska budgetalternativet. Det är bland
              annat där den här vokabulären används kanske inte direkt i skrivningen
              där, men i vulgärmedierna pratar man om den rika halvan. Då är
              gränsen 19 700 i inkomst. Jag tror att de som ligger på den lönenivån
              är mycket förundrade över det synsättet.
            </seg>
            <seg n="1c575984">
              Sedan har vi den privilegierade halvan. Jag kan hålla med om
              att 38 000 kronor inte är någon dålig lön. Men jag tror inte att
              man skulle karaktärisera sig som den privilegierade halvan. I
              folkmun normalt är nog människor med inkomster och lönenivåer
              som är betydligt högre än 38 000 kronor den privilegierade delen.
            </seg>
          </u>
          <note type="speaker" n="20148331">
            Anf. 100 HELENA LEANDER (mp) replik:
          </note>
          <u who="helena_leander_3aadf2" xml:id="i-d3169562f2b70228-7" n="7c2e25e5">
            <seg n="8af4f794">
              Fru talman! Det är rätt att vi har lyckats klara oss hyfsat väl
              genom krisen för att vi och då menar jag vi gemensamt: regeringar
              av olika kulörer och stödpartier av olika kulörer har byggt upp
              ett överskott som vi har kunnat använda nu under krisen. Det är
              väldigt bra. Men frågan är vad man ska göra sedan.
            </seg>
            <seg n="0c05d05e">
              Jag vet inte om jag ska tolka Jörgen Johanssons tal om jobbskatteavdrag
              som att vi nu är tillbaka i den tid då man diskuterade dynamiska
              effekter och att skattesänkningar på något sätt skulle betala
              sig själva, så att man inte skulle behöva betala dem. Jag hoppas
              att så inte är fallet, för det är väldigt viktigt att vi har god
              ordning i våra finanser.
            </seg>
            <seg n="25902052">
              Nåväl! Frågan är vad som kommer härefter. Finanspolitiska rådet
              har som sagt redan tidigare diskuterat hur länge man kan få effekt
              av jobbskatteavdraget och när det egentligen inte ger så mycket
              mer. Nu säger Jörgen Johansson att han ser fram emot ett femte
              steg. Är det någonting som är gemensamt för hela alliansen? Vi
              får ofta frågor om vad vi går till val på för skattepolitik. Har
              ni pratat ihop er om det? Blir det ett femte steg och ett sjätte?
              När tar det slut? När lönar det sig att arbeta?
            </seg>
          </u>
          <note type="speaker" n="7c089e81">
            Anf. 101 JÖRGEN JOHANSSON (c) replik:
          </note>
          <u who="unknown" xml:id="i-0c44025bfab86e7a-9" n="4deea249">
            <seg n="5e9801e4">
              Fru talman! Det är så inom alliansen likaväl som inom det röda
              laget att det är flera partier. Vi har inget majoritetsparti som
              självt kan gå ut och säga hur det ska vara, utan partierna har
              sina egna liv. I vårt fall har en skattegrupp suttit och gjort
              analyser inför framtiden, även analyser av hur man runt om i världen
              i övrigt ser på ekonomiska förändringar och så vidare och hur
              det påverkar landet Sverige.
            </seg>
            <seg n="d7368fe1">
              Vi lever i en global värld. Vi lever i ett samhälle som inte
              ser ut som det gjorde så sent som för fem sex år sedan. Det gäller
              att tänka nytt i många fall. Därav har vi kommit fram till att
              ett femte jobbskatteavdrag kan vara berättigat under kommande
              period. Vi har inte i våra beräkningar använts oss av begreppet
              dynamiska effekter, utan vi försöker här få en klar finansiering
              av de förslag vi lägger fram.
            </seg>
            <seg n="5ee4162c">
              Det känns också tryggt att höra att Helena Leander tycker att
              det är god ordning i finanserna och att vi gemensamt har sett
              till att vi är i den situation vi är. Jag tycker att det låter
              bra inför framtiden att det synsättet finns hos Miljöpartiet,
              om det skulle behövas en förstärkning i det här laget också.
            </seg>
          </u>
          <note type="speaker" n="27c066a4">
            Anf. 102 AGNETA BERLINER (fp):
          </note>
          <u who="agneta_berliner_26942f" xml:id="i-a97ffe830e1a4496-0" n="22ab8d34">
            <seg n="449f9901">
              Fru talman! Jag yrkar bifall till skatteutskottets förslag i
              betänkande SkU23 och avslag på reservationerna. Vi debatterar
              alltså nu del fyra i jobbskatteavdraget, som kommer till årsskiftet
              och innebär att det ska löna sig bättre att arbeta och att det
              ska löna sig bättre att arbeta mer.
            </seg>
            <seg n="d5afa123">
              Det som är grundläggande i alla de här jobbskatteavdragen är
              att man ska se och premiera arbetets värde, att flit ska löna
              sig, att det arbete som man utför ska löna sig och att det inte
              bara är vägen utan också arbetet som är mödan värt.
            </seg>
            <seg n="1afe237a">
              Med det fjärde jobbskatteavdraget kommer 99 procent av alla som
              arbetar heltid att ha fått skatteminskningar på mer än 1 000 kronor
              i månaden, mer än 1 000 kronor mer i plånboken varje månad. Det
              har funnits lite olika exempel här när det gäller yrkeskategorier.
              Det har pratats om vårdbiträden. Jörgen hade en hel uppräkning.
              Eftersom jag kommer från skolstaden Västerås tar jag, inte helt
              oväntat, upp två vuxna i en familj där båda är gymnasielärare.
            </seg>
            <seg n="abe9f8c5">
              För dem kommer det att bli över 3 500 kronor mer i månaden. Detta
              är personer som lagt en väldigt stor del av sitt liv på utbildning
              och som oftast lägger otroligt mycket tid och, ska jag säga, glädje
              i sitt yrke. De gör det inte bara inom den ordinarie arbetstiden
              utan många gånger också vid sidan om.
            </seg>
            <seg n="f83d4504">
              När räkningarna ska betalas gör det skillnad att ha 3 500 kronor
              mer i månaden. Det blir 42 000 kronor mer i plånboken per år för
              ett sådant hushåll. Jag tycker att vi ska se och prata om jobbskatteavdraget
              som en faktisk löneökning, för det är det.
            </seg>
            <seg n="1175f929">
              Jobbskatteavdraget är en åtgärd för att främja sysselsättningen
              och för att fler ska arbeta mer. Men det finns, fru talman, en
              annan viktig aspekt som har varit uppe lite grann i debatten,
              och det är att de som arbetar får förfoga över en större del av
              sina inkomster. Människorna i Sverige får större möjlighet att
              fatta egna beslut i sin egen vardag. Även om inkomstskatten fortfarande
              är den största kostnaden i de flesta hushålls budgetar gör alltså
              jobbskatteavdragen det lättare. Sänkt inkomstskatt är en frihetspolitik.
            </seg>
            <seg n="9649c723">
              Laila Bjurling var, om jag uppfattade det rätt, inne på om skatten
              spelar roll för sysselsättningsnivåerna. Hon menade att det finns
              mycket annat som påverkar hur mycket man vill jobba och vilket
              yrke man väljer. Så är det givetvis, men för något år sedan och
              det tror jag att jag har haft uppe tidigare kom det en rapport
              från Åsa Hansson som är filosofie doktor vid Lunds universitet.
              Hon visade i rapporten att mycket av senare tids forskning visar
              just att skatter spelar en roll för sysselsättningsnivån och därmed
              givetvis arbetslösheten.
            </seg>
            <seg n="6a517d1b">
              Då handlar det inte enbart om att sänkta arbetsgivaravgifter
              ökar antalet jobb även om det handlar om det också utan om att
              höga inkomstskatter är en viktig förklaring till att vi arbetar
              färre antal timmar i Europa än på andra håll i världen. Det handlar
              också om att en sänkning av skatten påverkar valet av utbildning,
              hur hårt man arbetar och hur många timmar man arbetar.
            </seg>
            <seg n="b7157454">
              Vi ska självklart betala skatt för vår gemensamma välfärd, men
              vi ska inte ha så höga inkomstskatter att det nästan är omöjligt
              att få pengar över till sparande. Den som har tillgångar i dag
              har ofta fått dem på ett helt annat sätt än genom att arbeta.
              Det kan vara lotto, arv eller att man har köpt ett hus när man
              var ung som haft en värdestegring och som man sedan när man blivit
              äldre har sålt och fått pengar för. Jag tycker att man verkligen
              ska ha en reell möjlighet att arbeta sig till tillgångar och skapa
              sin egen välfärd, och det får man genom jobbskatteavdragen.
            </seg>
            <seg n="5bd39cfe">
              Var tredje svensk har noll tillgångar eller mindre. Det tycker
              inte jag är okej. Varför ska inte vanligt arbete löna sig? Det
              tycker jag är frågan vi ska ställa till oppositionen. Som liberal
              tycker jag självklart att var och en ska bestämma så mycket som
              möjligt över sitt liv, och därför är det viktigt att man får bestämma
              så mycket som möjligt också över sina inkomster.
            </seg>
            <seg n="d1e1418e">
              Det finns en utmärkt sajt, fru talman, som har adressen www.jobbskatteavdrag.se.
              Där kan man räkna ut effekterna av jobbskatteavdragen, både de
              tidigare och det som kommer, i sin egen plånbok. Jag hoppas att
              många i Sverige kommer att göra det. Oavsett vad oppositionen
              säger är det så att låg- och medelinkomsttagare i relation till
              lönen får de största inkomstskattesänkningarna. Sedan kan vi såklart
              diskutera var gränsen mellan en medelinkomsttagare och en höginkomsttagare
              går.
            </seg>
            <seg n="f23ce0ad">
              Något som jag också tycker är värt att påpeka är att ungefär
              265 000 personer som har inkomst från aktiv näringsverksamhet,
              det vill säga företagare, också berörs av detta fjärde jobbskatteavdrag.
              Det är mycket bra att även företagarna får mer i plånboken. Det
              är de värda.
            </seg>
            <seg n="4c17504e">
              I oppositionens budgetalternativ för ett år sedan skilde det
              mer än 20 miljarder i skattehöjningar mellan å ena sidan Socialdemokraterna
              och Miljöpartiet och å andra sidan Vänstern. I budgetförslagen
              nu skiljer det efter vad jag har kunnat se ännu mer än så. Hur
              ni kommer att få ihop ert gemensamma budgetalternativ är ert problem,
              men det jag tycker att man ska vara tydlig med är att väljarna
              kan vara helt säkra på att det i en rödgrön budget kommer att
              bli skattehöjningar för löntagare.
            </seg>
            <seg n="b802d529">
              Jobbskatteavdragen har ökat löntagarnas makt över sin vardag
              och gjort dem bättre rustade för att möta ekonomiska påfrestningar.
              Sänkt skatt på arbete ger mer pengar kvar av lönen, och det är
              bra.
            </seg>
          </u>
          <note type="speaker" n="c3c17ed9">
            Anf. 103 LAILA BJURLING (s) replik:
          </note>
          <u who="laila_bjurling_2620af" xml:id="i-702bf51aa3f4a483-5" n="da70a5d0">
            <seg n="ef6f1566">
              Fru talman! Agneta Berliner! Det finns inga som helst belägg
              för att sänkt skatt ger fler jobb. Jag nämnde i mitt anförande
              en forskningsrapport som tvärtom visar att det som ger fler jobb
              är starka parter på arbetsmarknaden och makroekonomisk samordning.
              Starka parter och arbetsmarknadspolitik ger fler jobb, inte sänkta
              skatter och försämrade villkor.
            </seg>
            <seg n="a8538955">
              Arbetarrörelsens Tankesmedja har precis nu i dagarna kommit med
              en rapport från de arbetsmarknadspolitiska experterna Bo Jangenäs
              och Levi Svenningsson, som är väldigt kända och duktiga. De kommer
              också till den alldeles självklara slutsatsen att det måste finnas
              arbeten för att arbetslösheten ska minska. Det gör det inte nu,
              med den borgerliga politiken. Balansen mellan utbud och efterfrågan
              måste återskapas, säger de, genom en efterfrågestimulerande ekonomisk
              politik och en aktiv arbetsmarknadspolitik.
            </seg>
            <seg n="d2f988f0">
              Om inte forskningen duger som bas kan man titta på verkligheten.
              Jag nämnde också i mitt anförande att novembersiffrorna från Arbetsförmedlingen
              visar att det i år är 92 000 fler arbetslösa än förra året. Det
              är 92 000, Agneta Berliner, med era jobbskatteavdrag. Hur ska
              ni förklara det för de arbetslösa?
            </seg>
          </u>
          <note type="speaker" n="e996bb7e">
            Anf. 104 AGNETA BERLINER (fp) replik:
          </note>
          <u who="agneta_berliner_26942f" xml:id="i-a97ffe830e1a4496-1" n="22ab8d34">
            <seg n="7d378340">
              Fru talman! Jag tycker att Laila Bjurling och socialdemokratin
              gör det oerhört enkelt för sig om de säger att det är den borgerliga
              politiken som gör att det inte finns några jobb. Jag tycker att
              det visar antingen att det bara är en del i retoriken eller att
              de har väldigt dålig kunskap om hur företagande och arbetsmarknad
              hänger ihop. Vi har fortfarande en lågkonjunktur här i Sverige,
              och det har vi haft ett tag. Jag tycker inte heller att Socialdemokraterna
              ska glömma bort att det när de satt i regeringsställning var en
              riktigt ordentlig högkonjunktur, och då ökade arbetslösheten.
              Man får nog alltså ha lite koll på vad man pratar om, tycker jag.
            </seg>
            <seg n="ce68dd5f">
              När det gäller forskning får vi väl göra så att vi skickar våra
              forskningsrapporter till varandra, och sedan får vi se om vi kan
              hitta någon glädje i det. Jag tar gärna emot den som du hade,
              och jag ska om du vill skicka Åsa Hanssons till dig.
            </seg>
          </u>
          <note type="speaker" n="aabd50c0">
            Anf. 105 LAILA BJURLING (s) replik:
          </note>
          <u who="laila_bjurling_2620af" xml:id="i-702bf51aa3f4a483-6" n="da70a5d0">
            <seg n="b982ac3b">
              Fru talman! Ja, vi ska nog hålla lite koll på siffrorna. Senast
              vi var i regeringsställning var vi det i tolv år, och det var
              inte högkonjunktur hela tiden. Det var både lågkonjunktur och
              högkonjunktur. Men när vi lämnade över regeringsmakten till den
              borgerliga sidan efter valet 2006 var det inte någon höjd arbetslöshet.
              Då gick det som tåget, och antalet arbetande människor ökade hela
              tiden. Men snart nog efter att ni kom till makten minskade det,
              trots era jobbskatteavdrag. Jag ska inte säga tack vare, för det
              var kanske inte jobbskatteavdragens skuld att arbetslösheten ökade,
              men de hjälper inte till att skapa de jobb ni pratar om.
            </seg>
            <seg n="45a32f76">
              Agneta, du pratade om din gymnasielärare som skulle få ungefär
              1 700 kronor mer i månaden med er politik. Det kanske stämmer
              om hon inte tillhör de 60 000 som enligt regeringens egna beräkningar
              får lov att gå från den offentliga sektorn nästa år. I och med
              att hon förlorar sitt jobb försvinner ju de 1 700 med ett penndrag,
              direkt. Hon får inget jobbskatteavdrag om hon blir arbetslös eller
              sjuk. Dessutom får hon med er politik ingen rejäl, hyfsad a-kassa
              heller. I dag är det bara 10 procent av de arbetslösa som får
              80 procent av sin lön i a-kassa. Så kan det se ut för en gymnasielärare
              i borgarnas Sverige.
            </seg>
          </u>
          <note type="speaker" n="bb0858f5">
            Anf. 106 AGNETA BERLINER (fp) replik:
          </note>
          <u who="agneta_berliner_26942f" xml:id="i-2e939227cdb87983-0" n="22ab8d34" next="i-5ac7b2995b8e9e1b-0">
            <seg n="e59a4d51">
              Fru talman! Vi har helt olika fokus. Jag menar att alliansregeringen,
              Folkpartiet och även jag har fokus på dem som arbetar och att
              det ska löna sig, medan Laila Bjurling och socialdemokratin har
              fokus på dem som inte har arbete. Det är fortfarande så att det
              finns betydligt fler gymnasielärare i Sverige som har arbete än
              som inte har det.
            </seg>
            <seg n="7abbd6b9">
              Jag skulle vilja fråga dig: Vad säger ni till gymnasieläraren,
              vårdbiträdet i Norberg eller var man nu befinner sig? Vad säger
              ni till de låg- och medelinkomsttagare som ni träffar när ni ska
              förklara för dem att ni kommer att höja skatten rätt rejält och
              att de alltså kommer att ha mycket mindre i plånboken med ert
              sätt att vilja budgetera för Sverige?
            </seg>
          </u>
          <note n="c83a3671">
            Anf. 107 LENNART SACRÉDEUS (kd):
          </note>
          <note n="77103da4">
            Fru talman! Jag vill å Kristdemokraternas vägnar yrka bifall
            till utskottets förslag i betänkandet om jobbskatteavdrag 4 och
            avslag på respektive oppositionspartis reservation.
          </note>
          <u who="agneta_berliner_26942f" xml:id="i-5ac7b2995b8e9e1b-0" n="22ab8d34" prev="i-2e939227cdb87983-0">
            <seg n="ff7df7f4">
              Fru talman! Såväl svenska som internationella erfarenheter visar
              att en politik som gör det mer lönsamt att arbeta eller att bedriva
              aktiv näringsverksamhet är avgörande för en varaktig, ökad sysselsättning
              och minskad frånvaro på arbetsmarknaden. En lägre skatt på arbetsinkomster
              ökar också individernas självbestämmande över den egna inkomsten
              och gör att fler kan försörja sig på sin lön. Med det fjärde steget
              beräknas den totala stimulansen via jobbskatteavdraget år 2010
              uppgå till 74 miljarder kronor.
            </seg>
            <seg n="b5c86e80">
              Fru talman! Staten äger inte medborgarnas löner. Skatt ska samtidigt
              betalas efter bärkraft. Vi ska gemensamt och solidariskt bära
              den börda som vår gemensamma välfärd kräver. Alla ska inte betala
              lika mycket. Högavlönade ska betala mer i skatt än lågavlönade.
            </seg>
            <seg n="78d55ff2">
              Jag är som kristdemokrat och företrädare för ett av allianspartierna
              glad att vi har genomfört jobbskatteavdraget, att vi nu fortsätter
              med det i ett fjärde steg och att vi ser jobbskatteavdraget som
              ett förvärvsavdrag först och främst inriktat på låg- och medelinkomsttagare.
              Varje månad får nu dessa inkomstgrupper ett extra angeläget tillskott
              i plånboken av pengar som de har jobbat ihop och som rättmätigt
              tillhör dem själva.
            </seg>
            <seg n="b41a7c35">
              På ett år motsvarar summan av de jobbskatteavdrag vi har genomfört
              en extra månadslön, en trettonde månadslön, för det vårdbiträde
              som vi har talat så mycket om, den bibliotekarie, den lärare eller
              den byggnadsarbetare som vi kan se framför oss, oavsett om han
              eller hon bor i Mora eller i Mellerud.
            </seg>
            <seg n="311909c6">
              Alltför höga skattenivåer, fru talman, inkräktar på den enskilda
              människans och familjens rätt och ansvar att förverkliga grundläggande
              värden och livsmål.
            </seg>
            <seg n="6f8e271f">
              Fru talman! Att höja skatten innebär inte nödvändigtvis att mer
              pengar flödar in i statskassan. Att höja skatter innebär också
              effektivitetsförluster i ekonomin. Detta är oerhört allvarligt,
              speciellt i det konjunkturläge som råder just nu. Det sista som
              företagarna behöver nu är ytterligare pålagor som gör det svårare
              att överleva.
            </seg>
            <seg n="130288e5">
              Fru talman! Det sista som löntagarna behöver just nu är ytterligare
              pålagor som gör det ännu svårare att överleva. För den enskilda
              individen och för familjen innebär det naturligtvis en välfärdsförlust
              och en frihetsförlust, för dem som i dag lever på marginalen,
              att få sina skatter höjda.
            </seg>
            <seg n="9265195a">
              Mitt råd, Kristdemokraternas råd och alliansens råd till oppositionen
              är att inte ta bort jobbskatteavdraget från vårdbiträdet, från
              byggnadsarbetaren eller från läraren. Låt det vara kvar. Dra inte
              ned efterfrågan i samhället.
            </seg>
            <seg n="b950489c">
              Fru talman! De skattesänkningar som vi i alliansen har genomfört
              i form av jobbskatteavdrag innebär alltså en förstärkning av inkomsterna
              motsvarande en 13:e månadslön. I ett antal länder på kontinenten,
              inte minst katolska länder, har man den traditionen vid jul att
              löntagarna av sin arbetsgivare får en extra månadslön utbetald.
              Denna tradition har vi inte i Sverige, men man kan ju säga att
              ett borttaget jobbskatteavdrag 1, 2, 3 och 4 innebär att det vi
              nu har tillskapat med en 13:e månadslön i vårt land skulle försvinna.
            </seg>
            <seg n="2db4a8d6">
              Fru talman! Jobbskatteavdragen innebär, som sagt, att det blir
              mer lönsamt att arbeta men också att vara företagare. Det ökar
              sysselsättningen, det stimulerar tillväxten och det förbättrar
              de offentliga finanserna. Detta, fru talman, är något som har
              konstaterats både av Konjunkturinstitutet och av Finanspolitiska
              rådet. Jag vill gärna upprepa att det handlar om betydande belopp
              för den enskilde löntagaren som om det avskaffas skulle försämra
              hennes och hans köpkraft och ekonomiska situation.
            </seg>
            <seg n="8c8389f2">
              Jag vet att det finns ett stort engagemang och patos kring skattefrågor
              i alla riksdagens partier och att ni från oppositionens sida tycker
              att vi har sänkt skatter för mycket. Men tänk också på att höjda
              skatter innebär en försämrad levnadssituation för enskilda som
              får behålla mycket mindre av sin lön.
            </seg>
            <seg n="9a3ca2f7">
              Vi har, fru talman, konstruerat jobbskatteavdraget på det sättet
              att den största procentuella sänkningen av skatten går till den
              som tjänar minst. Det har förts en berättigad debatt här i dag
              om man ska räkna i procent eller kronor. Ni vet alla att det i
              löneförhandlingar är ett naturligt inslag från de fackliga företrädarna
              att se lönehöjningarna i procent, normalt inte i kronor. Vi kan
              konstatera att när det gäller jobbskatteavdraget kan en läkare
              med en genomsnittsinkomst få 3 procent i skattesänkning och vårdbiträdet
              8 procent.
            </seg>
            <seg n="f0bb246b">
              Fru talman! Dagens debatt handlar alltså om det fjärde jobbskatteavdraget.
              Vi är många och jag tillhör dem som har förfäktat att vi ska se
              det som ett förvärvsavdrag, som ett obyråkratiskt och generellt
              sätt att återställa det avdrag för inkomstens förvärvande som
              tidigare var relativt gynnsamt men som över tiden har urholkats.
              Ett jobbskatteavdrag är ett generellt, obyråkratiskt förvärvsavdrag.
            </seg>
            <seg n="5d318816">
              Mitt under brinnande finanskris har alltså alliansregeringen
              dessutom sänkt skatterna två gånger för pensionärerna med sammantaget
              5 ½ miljard kronor. Detta gör vi inte som temporära åtgärder,
              som Finanspolitiska rådet rådde regeringen, utan vi gör detta
              på ett permanent sätt.
            </seg>
            <seg n="da31b8c7">
              Oppositionen pekar i sina tre reservationer på en vilja att utjämna
              skatteskillnaderna mellan löntagare och pensionärer. Men de gör
              det på ett sätt som inte stärker löntagarkollektivet utan bäddar
              för en höjning av skattetrycket. Att jämna ut mellan löntagare
              och pensionärer med en höjning av skattetrycket som huvudinstrument
              gör det inte bättre för vare sig pensionärerna eller löntagarna.
            </seg>
            <seg n="39972970">
              Fru talman! Vänsterpartiet vill höja skatterna med 55 miljarder
              kronor på ett år, Socialdemokraterna med 20 miljarder och Miljöpartiet
              med 17 miljarder. Vi i alliansen och Kristdemokraterna anser att
              detta leder fel.
            </seg>
            <seg n="0a25f45a">
              Fru talman! Nu är det juletider: Tänk på de länder som utbetalar
              en 13:e månadslön. Ta inte bort den extra månadslön som i praktiken
              har tillfallit de breda löntagargrupperna genom jobbskatteavdrag
              1, 2, 3 och 4.
            </seg>
            <seg n="8195e35a">
              Fru talman! Likt Laila Bjurling och många andra är jag flitig
              läsare av LO-tidningen. Det är en nöjsam läsning mestadels. Som
              av en händelse råkar även jag ha läst den artikel i nr 36/2009
              som Laila Bjurling refererade till. Jag vill gärna inför riksdagen
              komplettera med några rader ur den artikeln. Jag råkade ha den
              urklippt eftersom den var så intressant. Den handlade om två som
              bor i Danderyd och heter Roger och Evamari. Roger är tennistränare,
              tror jag. Så här står det:
            </seg>
            <seg n="5b6e02be">
              Även Rogers tränarjobb känns säkert. Och åtminstone med LO-mått
              har familjen bra inkomster. Efter två års anställning tjänar förarna
              på Helsingforsståg 32.647 kronor i månaden. Med ob och andra tillägg
              brukar Evamari få 34.000 före skatt. Roger tjänar 24.000. De kan
              båda tillgodogöra sig jobbskatteavdraget.
            </seg>
            <seg n="d8e9d49f">
              Detta är intressant. Laila Bjurling gjorde en jämförelse med
              Mellerud. Det är bekymmersamt där. Men sanningen är ju den att
              Socialdemokraterna, förmodligen med stöd av Miljöpartiet och Vänsterpartiet,
              vill bekämpa Roger och Evamari.
            </seg>
            <seg n="7e75480e">
              Vad får de då ut i jobbskatteavdrag nästa år? Nu vill ju Laila
              Bjurling inte ta bort alltihop utan bara den sista delen, men
              vad får de ut? Det är lätt att räkna ut det eftersom lönerna står
              så exakt angivna här. Evamari får 1 724 kronor i månaden nästa
              år, en förhöjning med 252 kronor, och Roger får i storleksordningen
              1 500 kronor.
            </seg>
            <seg n="bc70fc28">
              För den familjen gör det 3 200 kronor per månad. Det gör på ett
              år ungefär 38 000 kronor. Och på en mandatperiod den som ni ska
              avskaffa detta på handlar det för familjen Evamari och Roger om
              ett inkomstbortfall på i storleksordningen 153 000 kronor i kontanter.
            </seg>
            <seg n="6c5b3bfe">
              Man ska ha klart för sig hur mycket pengar detta är. Det är därför,
              Laila Bjurling, som det är svårt att ta bort alltihop, även om
              jag har förstått att ni är ideologiskt emot jobbskatteavdraget.
              Det handlar om ett stort antal miljarder.
            </seg>
            <seg n="e8f16b75">
              Därför är min fråga, som har förblivit obesvarad under hela mandatperioden,
              fortfarande väldigt relevant. Jag brukar ställa den till Lars
              Johansson, men han har inte yttrat sig här nu, så jag kan väl
              ställa den till Laila Bjurling, som kommer från en annan stad
              där Volvo har stor verksamhet. Dess värre är den verksamheten
              nu lite mindre på grund av att utlandet inte köper alla jordbruksmaskiner.
            </seg>
            <seg n="47c2949b">
              Laila Bjurling, den fråga som ni måste ställa er om ni vill ta
              bort alla dessa pengar är: Hur många Volvobilar mer kommer det
              att säljas om man drar undan 100 miljarder i köpkraft? Hur många
              fler jobb kommer det att bli av detta?
            </seg>
            <seg n="7fc27dd2">
              Det handlar inte bara om Evamari och Roger i det rika Danderyd
              och om andra spårvägsförare som tjänar 32 467 kronor i månaden.
              Det handlar om vår samhällsekonomi också. Hur många fler Volvobilar
              kommer att säljas om ni höjer skatterna med ytterligare 100 miljarder?
              Det är en intressant fråga. Jag förväntar mig inget bra svar på
              den.
            </seg>
          </u>
          <note n="b5a6f2ec">
            Anf. 108 GUNNAR ANDRÉN (fp):
          </note>
          <note n="cb5d9e64">
            Överläggningen var härmed avslutad.
          </note>
          <note n="8ebff153">
            9 § Ytterligare sänkt skatt för pensionärer
          </note>
          <note n="6210fa86">
            Föredrogs
          </note>
          <note type="speaker" n="a94a4f34">
            Anf. 109 LAILA BJURLING (s):
          </note>
          <u who="laila_bjurling_2620af" xml:id="i-702bf51aa3f4a483-7" n="da70a5d0">
            <seg n="9312e859">
              Fru talman! Den här debatten om sänkt skatt för pensionärer hänger
              ihop med den debatt som vi just har haft om jobbskatteavdraget.
              Dessa förslag visar båda två hur den borgerliga regeringen vill
              öka klyftorna ännu mer i vårt samhälle, i det här fallet mellan
              pensionärer och löntagare.
            </seg>
            <seg n="fd351f87">
              Låt mig slå fast klart och tydligt att vi socialdemokrater menar
              att pension är uppskjuten lön och ska beskattas som sådan. Det
              finns ingen som helst anledning att pensionärer ska betala mer
              skatt än löntagare. När det nuvarande pensionssystemet infördes
              var en av förutsättningarna en rättvis och lika skatt. Regeringen
              bryter än en gång mot denna princip.
            </seg>
            <seg n="f2929043">
              När jag har sagt detta får jag lov att säga samma sak som i förra
              debatten. Hur mycket vi socialdemokrater än vill att skatten ska
              vara rättvis och likformig inser vi att vi inte kan reparera den
              borgerliga regeringens felaktigheter i ett enda penndrag. Det
              kommer även den här gången att ta tid att städa upp orättvisor
              som en borgerlig regering lämnar efter sig. Men jag kan garantera
              Sveriges alla pensionärer att det är vår ambition och vårt mål
              att steg för steg utjämna skatteklyftorna mellan pensionärer och
              löntagare. Pension är uppskjuten lön och ska beskattas som sådan.
            </seg>
            <seg n="62959459">
              Att den här frågan är viktig för oss socialdemokrater visar sig
              genom att inte mindre än tolv socialdemokrater på fredag kommer
              att diskutera pensionärsskatten med den moderate finansministern
              Anders Borg.
            </seg>
            <seg n="d739a0bc">
              Vi har alltid yrkat avslag på alla förslag om jobbskatteavdrag
              som regeringen har lagt fram, och det gör vi också i dag, när
              det behandlas ytterligare ett förslag om skattesänkningar för
              den som har ett jobb att gå till.
            </seg>
            <seg n="be4ac90b">
              Varje gång den borgerliga majoriteten har röstat igenom ett jobbskatteavdrag
              det har skett i tre steg, och det fjärde tas nu har klyftorna
              mellan pensionärer och löntagare ökat. Ibland används argumentet
              arbetslinjen. Då vill jag ställa en fråga till alla pensionärer:
              Var det någon som i valrörelsen hörde Moderaterna tala om att
              det skulle vara stora klyftor i inkomstskatten mellan löntagare
              och pensionärer?
            </seg>
            <seg n="38a6054b">
              Pension är uppskjuten lön och ska beskattas som sådan. Pensionärsorganisationerna
              har verkligen jobbat hårt för att få den borgerliga regeringen
              att förstå orättvisorna i det här skattesystemet. Senast demonstrerade
              de på Mynttorget i dag. De har gått på gator och torg. De har
              skrivit debattartiklar i tidningarna, och de har uppvaktat skatteutskottet
              med sina välgrundade argument. Men ingenting har påverkat den
              borgerliga regeringen.
            </seg>
            <seg n="55ae39dd">
              Den misskötta ekonomin och den borgerliga regeringens oförmåga
              att handskas med finanskris och lågkonjunktur har gjort att alla
              pensioner kommer att sänkas nästa år. 3 procents lägre pension
              innebär många hundralappar i månaden för en vanlig pensionär.
              Då vaknar regeringen till liv och upptäcker att det är valår nästa
              år. Då ska pensionerna sänkas.
            </seg>
            <seg n="cb27369c">
              Därför lägger de nu fram ett förslag med skattesänkningar även
              för pensionärer. Det är en skattesänkning som möjligen i stort
              motsvarar sänkningen av pensionerna. Det är i och för sig bra
              att pensionärerna inte får mindre i plånboken nästa år, men det
              innebär inte att klyftorna minskar. För samtidigt som regeringen
              föreslår att en pensionär ska få någon hundralapp i skattesänkning
              får en löntagare två hundralappar. Klyftorna ökar alltså ytterligare.
            </seg>
            <seg n="1d5978c4">
              Vi socialdemokrater vill som sagt att klyftorna mellan pensionärer
              och löntagare ska bort och har ett förslag där vi säger nej till
              ytterligare skattesänkningar för löntagare och vill öka skattesänkningarna
              för pensionärer i förhållande till vad regeringen föreslår. Det
              skulle totalt innebära att vi halverar klyftan i ett första steg
              för att sedan kommande år gå vidare med den andra hälften.
            </seg>
            <seg n="411eb547">
              Fru talman! Pension är uppskjuten lön och ska beskattas som sådan.
              Det är ett glasklart besked från oss socialdemokrater. Jag yrkar
              bifall till reservation 1.
            </seg>
          </u>
          <note type="speaker" n="66e9210b">
            Anf. 110 MARIE ENGSTRÖM (v):
          </note>
          <u who="marie_engstrom_d234fb" xml:id="i-7ea5b9e11d4575c2-6" n="66e7a609">
            <seg n="b60bcf8b">
              Fru talman! Vänsterpartiets utgångspunkt är att det är orättfärdigt
              att skilja på olika inkomster i skattehänseende. Det är så vi
              har byggt vår skattepolitik.
            </seg>
            <seg n="a46d70fd">
              Vi tycker att det är bra att regeringen har kommit med propositionen
              om förhöjt grundavdrag för pensionärer, men vi har i vår budgetmotion
              föreslagit ytterligare höjt grundavdrag för pensionärer. Med Vänsterpartiets
              skattepolitik får pensionärerna mer kvar i månaden än med regeringens
              politik. Hur det slår i olika pensionsinkomstlägen kan man se
              i vår motion.
            </seg>
            <seg n="a3277c51">
              Vi delar också uppfattningen att pension är uppskjuten lön och
              bör beskattas som sådan.
            </seg>
            <seg n="ce1b180b">
              Vi tycker också att skattesystemet rent principiellt inte bör
              användas för att åtgärda brister i ett pensionssystem. De olika
              systemen måste stå på egna ben, så att säga. Det tror jag är en
              ganska viktig utgångspunkt.
            </seg>
            <seg n="badb5bd6">
              Men pensionärerna är arga. Det har vi sett och hört ganska länge.
              Jag har själv pratat med pensionärer som har varit ute på gator
              och torg och samlat namn och varit förbaskade, rent ut sagt, på
              regeringen. De har väl skickat in sina protestlistor. De har uppvaktat
              oss och så vidare.
            </seg>
            <seg n="3b726192">
              Det finns en sak som jag har funderat lite över. Ibland har jag
              hört alliansföreträdare säga att en pensionär inte har riktigt
              samma levnadsomkostnader som någon som jobbar. Den som jobbar
              har olika typer av omkostnader. Ja, så kanske det kan vara. Men
              jag tycker inte att det skulle vara något skäl för att man ska
              beskattas på olika sätt.
            </seg>
            <seg n="45284b2c">
              Man kan ju också tänka så här:
            </seg>
            <seg n="88960023">
              Den lön du har fram till den dag du går i pension, om du nu går
              i pension vid 65 års ålder, överensstämmer ofta inte med den pension
              du får. Ofta får man en lägre pension. Man fortsätter inte med
              samma inkomst.
            </seg>
            <seg n="a6982db4">
              Jag tycker alltså inte att den där argumentationen håller fullt
              ut.
            </seg>
            <seg n="acddc3e9">
              I ett tidigare anförande pratade jag om att regeringen faktiskt
              inte bara omfördelar mellan män och kvinnor och mellan människor
              som har små inkomster och människor som har stora inkomster utan
              också mellan generationer. Det tycker jag kan vara viktigt att
              påtala igen nu när vi pratar om skatt för pensionärer.
            </seg>
            <seg n="adbf4f78">
              Åldersgruppen 6679 år utgör nästan 16 procent av befolkningen
              i det här landet. Men de får bara 9 procent som andel av regeringens
              alla skatte- och utgiftsförändringar vi har frågat riksdagens
              utredningstjänst om detta.
            </seg>
            <seg n="76df2595">
              Åldersgruppen 80 år och äldre utgör 6,7 procent av befolkningen
              men får 2,6 procent av regeringens utgiftsförändringar och skatteförändringar.
            </seg>
            <seg n="0ab9326b">
              Det talar sitt tydliga språk. Regeringen har gjort en omfördelning
              mellan generationer. Det visar sig tydligt, och man kan ha full
              förståelse för att stora grupper av pensionärer i dag är arga.
            </seg>
            <seg n="51e69cd8">
              Med det, fru talman, yrkar jag bifall till Vänsterpartiets reservation.
            </seg>
          </u>
          <note type="speaker" n="5eeb9b05">
            Anf. 111 HELENA LEANDER (mp):
          </note>
          <u who="helena_leander_3aadf2" xml:id="i-d3169562f2b70228-8" n="7c2e25e5">
            <seg n="becbfddf">
              Fru talman! Vi har nyss pratat om jobbskatteavdrag och drivkrafterna
              för arbete. Det kanske man kan förstå om man ser till arbetsmarknaden
              och de människor som finns där. Men börjar man titta på pensionärerna
              blir det hela lite märkligt.
            </seg>
            <seg n="13fb070c">
              Någonstans är ju tanken med att människor går i pension att de
              har jobbat klart och att de ska få vila för att de är utslitna.
              Sedan kan det förstås finnas människor över 65 år som är fruktansvärt
              pigga och krya och gärna fortsätter att jobba långt upp i åldrarna.
              De är förstås bara att gratulera.
            </seg>
            <seg n="e94fccf7">
              Trots det kan inte skattesystemet bygga på att pensionärer förväntas
              arbeta. I så fall vore det ärligare, om regeringen ville det,
              att man höjde pensionsåldern.
            </seg>
            <seg n="c2279c01">
              Med det i tankarna blir det inte konstigt att många pensionärer
              känner sig provocerade när de ser att förvärvsarbetande får skattesänkningar
              som de inte får ta del av som pensionärer. Det är liksom inte
              rimligt att förvänta sig att de här människorna ska börja arbeta
              på grund av jobbskatteavdraget.
            </seg>
            <seg n="49f1a764">
              Nu har regeringen också börjat känna att den här opinionen kanske
              är lite besvärande. Man föreslår då en skattesänkning för pensionärer.
              Så långt är allt gott och väl.
            </seg>
            <seg n="55789c0b">
              Samtidigt föreslår man ett förhöjt jobbskatteavdrag, som vi nyss
              har diskuterat, som är ännu större. Då är man nästan tillbaka
              där man började.
            </seg>
            <seg n="399ffc5c">
              Vi från oppositionen vill minska klyftan mellan beskattningen
              av pensionärer och beskattningen av förvärvsarbetande. Från Miljöpartiet
              föreslår vi en ytterligare skattesänkning för pensionärer med
              1 miljard kronor.
            </seg>
            <seg n="5abc955e">
              Den är utformad precis som regeringens sänkning, som ett förhöjt
              grundavdrag. Men vi lägger i vår grundavdragsförändring en större
              tyngdpunkt på pensionärer med de riktigt låga inkomsterna. För
              upp till 13 000 kronor i månaden skulle man då få en skattesänkning
              med 70 kronor. Därefter trappas det ned.
            </seg>
            <seg n="d7eff7c2">
              Vi har också en del andra reformer för pensionärer, men de är
              inte på skattesidan. Det handlar till exempel om reglerna för
              bostadstillägg. Dessa ska jag inte gå in på nu. Jag ska bara yrka
              bifall till reservation 3, helt enkelt.
            </seg>
          </u>
          <note type="speaker" n="bf5a965c">
            Anf. 112 ULF BERG (m):
          </note>
          <u who="ulf_berg_cf3d93" xml:id="i-53131c136c3e7ca2-0" n="5188dc3b">
            <seg n="3bb10bde">
              Fru talman! Jag ska börja med att hälsa Marie Engström åter efter
              frånvaro och önska den sjuka vänstern ett snabbt tillfrisknande.
              Du får glädjas åt att du fortfarande har en stark höger.
            </seg>
            <seg n="ad6adad7">
              Fru talman! Det är med en viss förvåning jag tar del av det rödgröna
              förslaget eller, rätteligen, de tre förslagen. De kan inte ens
              enas när de, förmodligen av populistiska skäl, lägger fram sina
              förslag.
            </seg>
            <seg n="767db079">
              Det är få som har undgått den debatt som pensionärsorganisationerna
              för. Låt oss börja med att konstatera att om fler arbetar och
              har en god löneutveckling leder det också till höjningar av pensionen,
              om vi bortser från garantipensionen som är indexuppräknad.
            </seg>
            <seg n="f26a5827">
              När sysselsättningen ökar har det en direkt påverkan på pensionärernas
              ekonomi. Det beror på att den faktor som påverkar inkomstpensionerna
              mest är Sveriges samlade inkomstutveckling.
            </seg>
            <seg n="a8866442">
              Tack vare den goda sysselsättningsutvecklingen höjdes till exempel
              inkomstpensionerna med 4,5 procent år 2009, vilket kan jämföras
              med 0,8 procent år 2005, mitt under brinnande högkonjunktur.
            </seg>
            <seg n="fd46f861">
              På grund av den internationella finanskrisen kommer resultatet
              framöver att bli svagare, men läget hade varit ännu värre utan
              de genomförda reformerna. Fler som arbetar ger oss dessutom mer
              resurser till välfärden. Men till skillnad från när Socialdemokraterna
              sparade på pensionärerna på 1990-talet kommer pensionerna nu att
              återställas när konjunkturen vänder och antalet sysselsatta ökar
              igen.
            </seg>
            <seg n="191af600">
              Fru talman! Även om jobbskatterna har prioriterats har pensionärerna
              inte varit lottlösa. Förra året sänktes skatten för 90 procent
              av landets pensionärer.
            </seg>
            <seg n="b98cfeba">
              I detta betänkande föreslås ytterligare sänkningar. Totalt innebär
              detta en sänkt skatt för en garantipensionär på mellan 3 500 kronor
              och 4 400 kronor per år.
            </seg>
            <seg n="cef80cc7">
              Det är också värt att notera att den som är över 65 år och väljer
              att jobba får ett extra högt jobbskatteavdrag. Att den förra borgerliga
              regeringen liksom alliansen sänker skatterna för pensionärer kan
              ställas mot att Socialdemokraterna traditionellt alltid har varit
              emot sådana lättnader.
            </seg>
            <seg n="b6fdab33">
              Alliansens jobbpolitik har gett resultat. Trots att vi befinner
              oss mitt i en kris vi får gå tillbaka till 1930-talet för att
              hitta motsvarande inbromsning utförs fler arbetade timmar än vid
              motsvarande tid 2006, då högkonjunkturen rådde.
            </seg>
            <seg n="3f687bca">
              Vi moderater vill gärna fortsätta sänka skatten för pensionärer
              och förbättra äldres levnadsvillkor. För att det ska vara möjligt
              är det viktigt att vi fortsätter på den inslagna arbetslinjen.
            </seg>
            <seg n="a07bb286">
              Det är bra att exempelvis Pensionärernas Riksorganisation, PRO,
              och Sveriges Pensionärsförbund, SPF, talar om vikten av sänkta
              skatter. Men det är också viktigt att framhålla jobbskatteavdraget,
              för ett borttagande av jobbskatteavdraget kommer att vara direkt
              skadligt när det gäller utvecklingen av nivån på inkomstpensionerna.
            </seg>
            <seg n="1a1b1fb6">
              Fru talman! Är Sverige unikt när det gäller att ha ett jobbskatteavdrag?
              Nej, ingalunda. Det finns skäl att påminna om vad Carl B Hamilton
              sade i finansdebatten, gällande utgifter och beräknade inkomster
              för staten, den 18 november i år. Han räknade då upp följande
              länder: Belgien, Danmark, Finland, Frankrike, Irland, Japan, Kanada,
              Nederländerna, Nya Zeeland, Storbritannien, Spanien, Tyskland,
              Ungern, USA och Österrike.
            </seg>
            <seg n="751a128a">
              Gemensamt för de uppräknade länderna är att de har ett jobbskatteavdrag.
            </seg>
            <seg n="b98031ea">
              Den som jobbar har oftast kostnader för att kunna arbeta, exempelvis
              resekostnader till en viss nivå som ej är avdragsgilla. Den som
              arbetar har även högre kostnader för mathållning och liknande.
            </seg>
            <seg n="6a031cea">
              Det är bra att vi har genomfört vissa förenklingar när det gäller
              rätten att dra av. Det underlättar för den enskilde skattebetalaren
              men även för Skatteverket.
            </seg>
            <seg n="6869979d">
              Det är svårt med regelförenklingar, men här finns ett tydligt
              exempel på lyckade sådana. Därför kommer Socialdemokraternas beslut
              från deras kongress, att alla ska betala samma skatt, att vara
              skadligt för ekonomin.
            </seg>
            <seg n="35ca83f2">
              OECD och forskning inom området visar tydligt att jobbskatteavdraget
              har goda effekter som leder till fler i arbete och fler arbetade
              timmar.
            </seg>
            <seg n="82e0e96c">
              Nu vill vänsterpartierna sänka skatterna något mer än alliansen.
            </seg>
            <seg n="fc82a6ad">
              Det är naturligtvis glädjande att de plötsligt vill sänka skatterna
              mer än alliansen. Ett visst intryck har tydligen alliansens politik
              haft på de rödgröna.
            </seg>
            <seg n="93bb028d">
              Ett stort problem med deras förslag är att det är barn och barnbarn
              som ska betala denna extra sänkning. Det är nämligen jobbskatteavdrag
              fyra som ska betala sänkningen. Det är något som vi moderater
              och alliansen kraftigt motsätter oss.
            </seg>
            <seg n="aba01995">
              Genomförs de rödgrönas förslag får vi tillbaka högkonjunkturer
              där sysselsättningen inte ökar eller bara gör det marginellt.
              Vi behöver bara gå tillbaka till 2005 för att hitta tydliga exempel
              på hur förödande den politiken var för pensionärerna. Det var
              endast marginella uppräkningar som kan jämföras med 2009 då inkomstpensionen,
              som sagt, höjdes med hela 4,5 procent.
            </seg>
            <seg n="2b2c2512">
              Fru talman! Varför vill de rödgröna höja skatten för undersköterskan
              som tack vare alliansen fått en hel månadslön till att leva på?
              Varför ska Stina som kämpar med att lämna barnen på dagis och
              arbetar inom äldreomsorgen inte få mer pengar att bestämma över
              själv? Hon sliter hårt med att ge en hjälpande hand till dem som
              behöver extra hjälp på ålderns höst. Stina ska hämta på dagis,
              handla och fixa till kvällsmaten innan något äldre syskon ska
              ha skjuts till någon idrottsaktivitet.
            </seg>
            <seg n="81fadddc">
              Varför är inte Stina värd drygt en månadslön till? Hon, ett barn
              eller barnbarn ska betala vänsterkartellens förslag. Det finns
              skäl att påminna om Internationalens text som vänstern verkar
              ha glömt: Båd stat och lagar oss förtrycka, vi under skatter digna
              ner.
            </seg>
            <seg n="47f52307">
              Vi kommer att arbeta vidare med att sänka skatten för pensionärer
              men inte så att deras barn och barnbarn får betala kalaset. Det
              ska en smart politik leda oss fram till, och det kan endast ske
              genom att fler arbetar.
            </seg>
            <seg n="c6d8941e">
              Det har sagts många gånger men tål att upprepas: Det är fler
              i arbete som ger en högre välfärd. Det har vi i alliansen bevisat.
            </seg>
            <seg n="b64ee1a5">
              Fru talman! Med dessa ord vill jag yrka bifall till förslaget
              i skatteutskottets förnämliga betänkande nr 24 gällande ytterligare
              sänkt skatt för pensionärer.
            </seg>
          </u>
          <note type="speaker" n="45ed40e1">
            Anf. 113 LAILA BJURLING (s) replik:
          </note>
          <u who="laila_bjurling_2620af" xml:id="i-702bf51aa3f4a483-8" n="da70a5d0">
            <seg n="0d9be96b">
              Fru talman! I utskottets betänkande, det förnämliga betänkande
              som Ulf Berg kallade det för, skriver den borgerliga majoriteten
              lite fritt tolkat av mig att pensionärerna gott kan betala lite
              mer skatt än löntagarna eftersom de inte har några utgifter för
              a-kassa och fackavgift och inga resor till och från jobbet. Det
              tog också Ulf Berg upp i sitt anförande.
            </seg>
            <seg n="2c202812">
              Jag undrar om det är seriöst menat. Pensionärernas inkomster
              sjunker. Det är visserligen lite olika, men det är ingen djärv
              gissning att säga att en pension är ungefär 6065 procent av tidigare
              inkomst. Skulle inte den sänkningen räcka för att kompensera för
              a-kassa och resor till och från jobbet?
            </seg>
            <seg n="641d3e73">
              Dessutom måste ofta en gammal människa åka färdtjänst när hon
              ska någonstans, och hon har ofta höga utgifter för vård och vårdresor.
              Tandvården blir sannolikt mer omfattande när vi blir äldre.
            </seg>
            <seg n="266ac06e">
              Allt detta sammantaget kan mycket väl uppgå till belopp som är
              mycket högre än det för resor till och från jobbet. Vad menar
              egentligen den borgerliga majoriteten med detta? Räcker inte den
              sänkning som blir från inkomst till 6065 procent när man går i
              pension?
            </seg>
          </u>
          <note type="speaker" n="ce0c4d4c">
            Anf. 114 ULF BERG (m) replik:
          </note>
          <u who="ulf_berg_cf3d93" xml:id="i-53131c136c3e7ca2-1" n="5188dc3b">
            <seg n="ee739343">
              Fru talman! Det är det vi inte tycker. Vi sänker skatterna för
              pensionärer. Det har ni inte gjort. Det är det andra steget som
              vi går in med och använder tekniken med ett förhöjt grundavdrag.
              Vi tycker att pensionärerna ska ha en lägre skatt.
            </seg>
            <seg n="2fd3ad1b">
              Men låt mig ta ett exempel. Är det bra med Socialdemokraternas
              politik där sysselsättningen inte ökar och man kanske får 80 kronor
              i höjd pension om man har 10 000? Jämför det med 450 kronor 2009
              på 10 000 tack vare att inkomsterna ligger till grund för pensionsnivån.
            </seg>
            <seg n="92e56a38">
              Det är viktigt att man talar om båda delarna. Hur kan en pensionär
              få en högre pension? Jo, genom att det är fler som arbetar och
              att löneutvecklingen är positiv.
            </seg>
            <seg n="3aad6e07">
              Vi ska inte glömma bort att det finns en problematik. Många pensionärer
              har inte tjänat in så att de klarar sig på sin pension. Vi hoppas
              att det är ett övergående problem. Närmare 40 procent får ett
              tillägg via garantipensionssystemet. Visst är det ett bekymmer.
              Det är därför vi sänker skatterna.
            </seg>
            <seg n="58e0d76a">
              Ni försöker nu av populistiska skäl tillgodose pensionärsorganisationer
              och pensionärer. Det är bara att titta historiskt hur det ser
              ut. Vi sänker skatterna. Ni höjer.
            </seg>
          </u>
          <note type="speaker" n="56334d2b">
            Anf. 115 LAILA BJURLING (s) replik:
          </note>
          <u who="laila_bjurling_2620af" xml:id="i-702bf51aa3f4a483-9" n="da70a5d0">
            <seg n="985019a7">
              Fru talman! Ni ökar klyftorna, och vi försöker minska dem. Så
              ser det ut, Ulf Berg.
            </seg>
            <seg n="e4cfb56e">
              Ni säger att ni sänker skatten för pensionärerna. Det gör ni
              visserligen, fast vi sänker ännu mer. Men ni sänker ännu mer för
              löntagarna. Klyftan mellan en löntagare och en pensionär ökar
              för varje gång ni kommer med ett nytt förslag till inkomstskattesänkningar.
            </seg>
            <seg n="952567d3">
              Ni har nu fått kalla fötter inför valåret. Det nya pensionssystemet
              gör att bromsen slår till så att pensionerna sänks nästa år. Därför
              går ni in och kompenserar med ytterligare skattesänkningar för
              pensionärerna.
            </seg>
            <seg n="c49bc9dd">
              Men ni har i ärendet som vi har debatterat tidigare sänkt skatterna
              ännu mer för en löntagare. Med er politik ökar klyftorna hela
              tiden i Sverige mellan löntagare och pensionärer. Det vill vi
              socialdemokrater och det rödgröna samarbetet ta bort.
            </seg>
            <seg n="090e1c36">
              Vi säger att pension är uppskjuten lön och ska beskattas som
              sådan. Vi kan inte göra allt i ett enda svep, men vi vill göra
              det på sikt. Klyftan mellan löntagare och pensionärer ska bort.
            </seg>
          </u>
          <note type="speaker" n="a6137cff">
            Anf. 116 ULF BERG (m) replik:
          </note>
          <u who="ulf_berg_cf3d93" xml:id="i-53131c136c3e7ca2-2" n="5188dc3b">
            <seg n="7e17e04f">
              Fru talman! Ökar man klyftorna om man får 80 kronor i höjd pension
              under Socialdemokraternas tid i högkonjunktur? Eller minskar de
              med att man får 450 kronor i höjd pension vid 10 000? Det är ett
              mycket enkelt svar plus att vi sänker skatterna.
            </seg>
            <seg n="047265ca">
              Man måste se jobbskatteavdraget tillsammans med de här skatterna.
              Det är så otroligt viktigt att vi får fler människor som jobbar.
              Då ökar också pensionerna.
            </seg>
            <seg n="c75d5198">
              Det glömmer man gärna bort, tycker jag. Det är kanske inte så
              hälsosamt. Man vill dra det här med klyftor och liknande. Men
              det är lite intressant att se om klyftorna verkligen ökar. Tyvärr
              kan jag inte vara med. Vi har en votering här. Men jag vet att
              Svenskt Näringsliv har skrivit en bok om det här, där man hävdar
              att det inte är fallet.
            </seg>
            <seg n="425e31c8">
              Det bästa för att vi ska få en gynnsam utveckling för pensionärer
              är fler som jobbar. Om man tar det tidigare betänkandet och Norbergsparet
              jobbar kanske frun i Norbergs kommun. Hennes största risk att
              bli arbetslös är nog att Norbergs kommun är s-ledd. Däremot kanske
              mannen jobbar på Outokumpu i Avesta där jag råkar bo granne till
              Norberg. Vi hoppas att det vänder där också.
            </seg>
            <seg n="43e68108">
              Men jag tycker att det är fantastiskt bra att de kan få 40 000
              till att leva av. Det säkerställer också att Norbergs kommun kommer
              att kunna behålla sina anställda. I Avesta ökade budgeten från
              juni till november med 35 miljoner tack vare alliansregeringen.
            </seg>
          </u>
          <note type="speaker" n="3db6d214">
            Anf. 117 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-7ea5b9e11d4575c2-7" n="66e7a609">
            <seg n="eaeae4b0">
              Fru talman! Jag tackar för välkomnandet. Jag är inte fullständigt
              justerad, bara lite.
            </seg>
            <seg n="28c5d75b">
              Ulf Berg pratade om att vi var populistiska. Vi har lagt fram
              ett skatteförslag där vi har arbetat med grundavdraget. Vi ser
              ingen anledning till att olika typer av inkomster ska beskattas
              på olika sätt.
            </seg>
            <seg n="f7ab3251">
              Man kan välja olika metoder. De andra i den rödgröna oppositionen
              menar att det kan fasas in. Javisst, så kan man göra. Man kanske
              inte behöver göra hela operationen på en gång. Men idén är den
              att det inte finns något skäl till att olika inkomster ska beskattas
              på olika sätt.
            </seg>
            <seg n="3c37d3fe">
              Jag ser inte detta som populism. Jag ser det som ett slags likformig
              beskattning.
            </seg>
            <seg n="d09a6e7b">
              Ulf Berg pratade liksom jag om olika generationer i anförandena.
            </seg>
            <seg n="f775f23c">
              Jag visade på hur regeringen har ökat skillnaderna mellan olika
              generationer med sin ekonomiska politik. Ulf Berg menade på att
              vi ville lyfta över en stor del av ansvaret på en yngre generation.
              Det var något slags felaktig skattepolitik som vi gjorde på det
              sättet.
            </seg>
            <seg n="f6705973">
              Jag vill då fråga: Tänker ni fortsätta att öka skillnaderna mellan
              olika generationer och mellan människor som är i arbete och människor
              som går i pension? Det tycker jag i så fall är ganska anmärkningsvärt.
              Är det vad stora grupper av äldre har att vänta sig av en eventuellt
              kommande alliansregering att man ökar den skillnaden?
            </seg>
            <seg n="68c9eadd">
              Jag har en fråga till, men den tar jag i nästa replikskifte.
            </seg>
          </u>
          <note type="speaker" n="c8d8fea8">
            Anf. 118 ULF BERG (m) replik:
          </note>
          <u who="ulf_berg_cf3d93" xml:id="i-53131c136c3e7ca2-3" n="5188dc3b">
            <seg n="62fac465">
              Fru talman! Jag tror inte att vi har ambitionen att öka några
              klyftor. Däremot har vi en mycket tydlig ambition att vi ska betala
              lägre skatter i det här landet. Där har vi varit väldigt framgångsrika.
            </seg>
            <seg n="f1a5579c">
              Det gäller att sänka rätt skatter först, det vill säga få fart
              på tillväxt och en större kaka att fördela. Det är den största
              kritik som man kan rikta mot vänsteralliansen. Där känns det ibland
              som att det bara finns en storlek på kakan, och så ska vi dela
              upp den.
            </seg>
            <seg n="695ff2bf">
              Gör man rätt saker får alla människor det bättre. Det kallas
              för tillväxt. Sedan är det vi som ska fördela den med politiska
              beslut. Om vi sänker skatten för pensionärer och fortsätter med
              det och det är i varje fall min och Moderaternas ambition att
              det ska finnas utrymme för det är det bra för alla.
            </seg>
            <seg n="d61e642e">
              Här vet jag att det skiljer mellan Vänstern och alliansen. När
              man hör socialdemokratiska företrädare och andra beskriva detta
              säger de att vi våldför oss på skatterna och att det är ett slöseri
              att sänka.
            </seg>
            <seg n="5d146f6e">
              Det tål än en gång att upprepas det som sades om vårdbiträdet
              och metallarbetaren i Norberg. Det är deras pengar som vi bestämmer
              nivån på när vi bestämmer hur mycket de ska betala i skatt.
            </seg>
            <seg n="98b6931f">
              Ju mer pengar som människor får bestämma över själva, desto bättre
              är det. Här tror jag att vi har olika syn. Vänstern är för systemen,
              och vi litar på att den enskilda människan kan fatta fler enskilda
              beslut. Då skräms människor av att man ska öka klyftorna.
            </seg>
            <seg n="e40037e3">
              Än en gång: Är det bättre att få 80 kronor eller 450 kronor i
              höjd pension?
            </seg>
          </u>
          <note type="speaker" n="b94b94af">
            Anf. 119 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-7ea5b9e11d4575c2-8" n="66e7a609">
            <seg n="d11cb03d">
              Fru talman! Om det är så att ni till exempel skulle införa jobbskatteavdrag
              nr 5, Ulf Berg, vilket inte vore omöjligt, ökar ni skillnaderna
              mellan generationerna. Det gäller såvida ni inte sänker skatten
              lika mycket eller mer för pensionärskollektivet. Ni säger att
              ni talar om enskilda individer och att jag talar om system. Men
              det är så ert system ser ut.
            </seg>
            <seg n="d6914997">
              Det är en sak till som har förvånat mig. Helt plötsligt har vi
              börjat tala om vilka privata levnadsomkostnader de har som vi
              beskattar. Vi har aldrig fört den typen av debatter förut i skattehänseende.
              Nu jämför vi dem som har ett arbete och dem som har pension. Hur
              långt ska vi gå i den diskussionen?
            </seg>
            <seg n="18302c17">
              Det finns andra grupper i samhället som har olika typer av levnadsomkostnader
              och så vidare. Vi har aldrig menat att vilken typ av levnadsomkostnader
              man har skulle vara en grund för beskattning. Det är inkomstens
              storlek som ligger till grund för beskattning.
            </seg>
            <seg n="6455f2fb">
              Det är något slags nyorientering som jag ser att ni använder
              som ett argument taget ur luften för att på något sätt hitta en
              förklaring till varför ni ska beskatta pensionärer hårdare än
              löntagare.
            </seg>
          </u>
          <note type="speaker" n="37925247">
            Anf. 120 ULF BERG (m) replik:
          </note>
          <u who="ulf_berg_cf3d93" xml:id="i-53131c136c3e7ca2-4" n="5188dc3b">
            <seg n="d529f318">
              Fru talman! Det tål att påminnas om att detta är den andra sänkningen
              av pensionärers skatter. Det hördes ingenting i valrörelsen om
              att s, v och mp tänkte sänka skatten för pensionärer. Däremot
              var det väldigt tydligt med jobbskatteavdrag. Det var också tydligt
              i debatten, och det var väl förra statsministern som döpte det
              till en pensionärsskatt, att det var samma skattenivå som man
              har haft. Nu kanske man ska börja kalla den för en pensionärsskatt
              när vi har sänkt den två gånger. Nu börjar det verkligen gå åt
              rätt håll.
            </seg>
            <seg n="a037cc76">
              Vad gäller jobbskatteavdrag är det intressant att man året efter
              det att man fyllt 65 år får ett förhöjt jobbskatteavdrag. Det
              är också otroligt positivt. Vi lever tack och lov längre, och
              vi blir friskare. Jag tror att många vill jobba något år till.
              Då är det väldigt bra att använda det som en morot.
            </seg>
            <seg n="297e0494">
              Det gör att man om man vill kanske kan ta ut pension lite senare.
              Tar man ut pension vid 61 år får man ut ungefär 70 procent, om
              man nu får 100 procent vid 65 år, och man får 120 procent vid
              67 år. Det är väldigt positivt för levnadsomkostnaden.
            </seg>
            <seg n="a213260b">
              Det är också väldigt positivt eftersom vi vet att vi om några
              få år kommer att ha brist på arbetskraft. Eftersom vi nu befinner
              oss mitt under brinnande lågkonjunktur är det svårt att se det.
              Men går allting som vi tror och hoppas och har vidtagit åtgärder
              för kommer detta att vända. Då behöver vi alla dessa krafter.
            </seg>
            <seg n="98191e7d">
              Jag är fullständigt lugn och trygg med den politik vi för i alliansen.
              Här kommer man att få ökade resurser i sina plånböcker. Men grunden
              är arbetslinjen. Arbetar vi inte kommer vi alla att få det sämre.
            </seg>
          </u>
          <note type="speaker" n="0d300b57">
            Anf. 121 KARIN NILSSON (c):
          </note>
          <u who="unknown" xml:id="i-b8af11274bbb6e05-0" n="4deea249">
            <seg n="fab7de1c">
              Fru talman! Centerpartiet och alliansregeringen har som målsättning
              att inte ständigt vara världsledande vad gäller beskattning av
              invånare eller företag. Just nu växlar topplaceringen mellan Sverige
              och Danmark. Även om vi nu har intagit toppen är det inte en topplacering
              på en tio-i-topp-lista som vi till varje pris strävar efter att
              ha kvar. Men vi kommer troligen även i fortsättningen att behöva
              befinna oss någonstans i toppskiktet.
            </seg>
            <seg n="62d92f47">
              Vi vill föra en skattepolitik som är effektiv och rättvis och
              som inbringar skatter så att hela Sverige även fortsättningsvis
              kan erbjudas en bra offentligfinansierad trygghet för landets
              invånare.
            </seg>
            <seg n="66cb15d4">
              Sedan alliansregeringen fick regeringsmakten har vi infört fler
              jobbskatteavdrag för yrkesverksamma för att stimulera till fler
              arbetade timmar. Vi har infört ett förhöjt jobbskatteavdrag för
              personer över 65 år för att också stimulera till fler arbetade
              timmar.
            </seg>
            <seg n="02ccae7a">
              Vi har sänkt arbetsgivaravgiften både generellt och specifikt
              riktat till småföretagen för att det ska vara lättare för dem
              att anställa. Vi har sänkt arbetsgivaravgiften för nystartsjobb,
              nyfriskjobb, instegsjobb och för ungdomar upp till 25 år för att
              de ska bli attraktivare att anställa.
            </seg>
            <seg n="9fb11d56">
              Vi har slopat den särskilda löneskatten för äldre för att göra
              det mer attraktivt för företagen att behålla eller rent av nyanställa
              äldre arbetskraft. Vi har infört ROT- och RUT-avdragen för att
              skapa fler jobb och för att göra svarta jobb till vita. Vi har
              genom alla dessa åtgärder lyft människor från att vara bidragsberoende
              arbetslösa till att bli skatteinbetalare.
            </seg>
            <seg n="0803f38d">
              Alla dessa skattesänkningar har till syfte att skapa fler beskattningsbara
              arbetstimmar och därmed fler skattekronor till välfärdssystemet.
              Vi såg tydligt resultatet av denna politik före lågkonjunkturen,
              och vi ser resultatet även i den situation vi har nu.
            </seg>
            <seg n="a7e01db8">
              Vi har under mandatperioden fått in många på arbetsmarknaden.
              Lågkonjunkturen har dess värre varit ordentligt kännbar och ställt
              andra grupper av människor utan arbete. Det handlar i huvudsak
              om arbeten inom tillverkningsindustrin som till stor del kan förväntas
              komma tillbaka då konjunkturen vänder uppåt igen och då exportmarknaden
              tar fart.
            </seg>
            <seg n="475b9f10">
              Varför då denna långa inledning om jobbskatteavdrag och andra
              skattelättnader när vi ska debattera sänkt skatt för pensionärer,
              undrar ni nog? Jo, utrymmet för nya skattefinansierade åtgärder
              är beroende av tillväxt och inkommande skatter. Alla de uppräknade
              exemplen på skattesänkningar bygger på internationell erfarenhet
              om att de på sikt leder till större skatteintäkter än vad de kostar
              i skattebortfall.
            </seg>
            <seg n="59793c48">
              Herr talman! Alliansregeringen tog med budgeten för 2009 beslut
              om sänkt skatt för pensionärer. Det är inte ett påhitt vi har
              kommit fram till just nu och i dag. Men nu, i budget för 2010,
              tar vi ytterligare ett steg i samma riktning när vi föreslår en
              ytterligare förstärkning av det höjda grundavdraget.
            </seg>
            <seg n="0d95a81f">
              Denna skattesänkning är en åtgärd i linje med målsättningen att
              lätta på skattetrycket för landets invånare, men det är ett helt
              annorlunda beslut än dem jag räknade upp inledningsvis. Beslutet
              bidrar inte till jobblinjen eller en förstärkning av skatteintäkterna,
              vare sig nu eller på lång sikt.
            </seg>
            <seg n="fced3c83">
              Herr talman! Pensionärerna i Sverige är ingen homogen grupp.
              Det finns de som enbart har grundpension och de som har slitit
              för en låg lön och som av det skälet också tvingas vända på slantarna.
              Andra däremot har en riktigt bra pension. Det är pensionärer som
              har betalat sina boendelån och har en stark ekonomi som tillåter
              dem att leva det liv de önskar sig på ålderns höst, som inte längre
              har försörjningskrav men som kanske har råd att skämma bort sina
              barn och barnbarn därför att det är roligt. Det är klart att vi
              kan gratulera dem till det. För dessa är skattesänkningen inte
              lika akut.
            </seg>
            <seg n="061406dc">
              Alliansregeringen är mån om att värna den blocköverskridande
              pensionsöverenskommelsen och vill vara försiktig med förändringar
              i pensionssystemet. Men för att göra livet något enklare för framför
              allt dem med de lägsta pensionerna införde vi ett förhöjt grundavdrag
              från den 1 januari 2009. Det gav en pensionär med garantipension
              eller låg inkomstpension mellan 2 300 och 3 500 kronor årligen
              i skattelättnader.
            </seg>
            <seg n="5af77119">
              Nu föreslår vi ett ytterligare förhöjt grundavdrag som omfattar
              alla pensionärer i åldersgruppen över 65 år. Efter förstärkningen
              uppgår det förhöjda grundavdraget till 39 600 kronor för pensionärer
              med de lägsta pensionerna. För pensionsinkomster över 388 000
              per år uppgår det förhöjda grundavdraget till 18 400, alltså betydligt
              lägre, och överstiger något grundavdraget på 12 500 kronor för
              dem som inte har fyllt 65 år. Det innebär att en pensionär med
              full garantipension får en skattesänkning på mellan 1 000 och
              1 200 kronor per år, lite skiftande beroende på vilken nivå kommunalskatten
              ligger på i hemkommunen.
            </seg>
            <seg n="8d23aae7">
              Pensionärerna med de allra lägsta inkomsterna har sedan alliansregeringen
              tog över regeringsmakten fått sin skatt sänkt med någonstans mellan
              3 500 och 4 500 kronor per år när man nu lägger samman de båda
              skattebesluten från budgeten 2009 och förslaget för 2010.
            </seg>
            <seg n="15833ef4">
              Jag inser mycket väl att detta ändå kan anses vara små pengar
              för den enskilde, och jag blir inte förvånad om skattesänkningar
              för pensionärer kommer upp igen. Jag tror inte att det här är
              ett avslutat kapitel i och med denna debatt.
            </seg>
            <seg n="5995668b">
              Herr talman! Vi kunde under den tidigare högkonjunkturen och
              de skattereformer som genomfördes i början av mandatperioden se
              att det ökade arbetsutbudet lyfte inkomstutvecklingen och därmed
              gav skjuts uppåt för de inkomstrelaterade pensionerna. Nu ser
              vi de första tecknen på att en konjunkturuppgång är på väg, även
              om det går långsamt och trevande. Ju fortare vi kan komma tillbaka
              till en fungerande arbetsmarknad och en fungerande exportmarknad,
              desto fortare får vi också se resultat i pensionsutvecklingen.
              Men jag är som sagt inte främmande för att vi får återkomma med
              flera insatser framöver för de pensionärer som har de allra lägsta
              pensionerna.
            </seg>
            <seg n="eb1343b7">
              Herr talman! Utöver dessa inkomstrelaterade skattereformer har
              alliansregeringen också genomfört en rad reformer som underlättar
              för pensionärsgruppen.
            </seg>
            <seg n="8f18503a">
              Förmögenhetsskatten avskaffades den 1 januari 2007. Den slog
              hårt mot pensionärer med låga inkomster som bodde i villa. Det
              kunde innebära att pensionärer fick lämna sina hem därför att
              de inte hade råd med skatten. Det var en högst godtycklig skatt
              som påverkades mer av fastighetens taxeringsvärde eller inflationen
              än av den boendes inkomst.
            </seg>
            <seg n="b4064c6e">
              Fastighetsskatten, som ändrades i januari 2008, hade samma godtyckliga
              effekt som förmögenhetsskatten för många äldre.
            </seg>
            <seg n="596bbda9">
              En begränsad fastighetsavgift för pensionärer har införts med
              maximering till 4 procent av pensionärens inkomst.
            </seg>
            <seg n="08b3a9ef">
              Höjt förbehållsbelopp infördes 2009 vid fastställande av avgifter
              enligt socialtjänstlagen. Det innebär att pensionären ska försäkras
              att få behålla den skattelättnad som tillkommit genom det förhöjda
              grundavdraget så att det inte leder till motsvarande höjning som
              äter upp inkomstförstärkningen.
            </seg>
            <seg n="4fd83248">
              Bostadskostnadsgränsen för bostadstillägg och äldreförsörjningsstöd
              har höjts.
            </seg>
            <seg n="929201ed">
              En tandvårdsreform har kommit till stånd med tandvårdscheck och
              högkostnadsskydd.
            </seg>
            <seg n="bb5bac70">
              Dessutom har det genomförts andra reformer inom vård och omsorg
              som inte direkt påverkar äldres ekonomi, men som påverkar äldres
              vardag. Vi har fritt val inom äldreomsorgen. Vi har investeringsstöd
              för trygghetsboende, fritt val av hjälpmedel, förbättrat anhörigstöd,
              överenskommelse med den ideella sektorn, stimulanspengar till
              äldreomsorgen för utveckling av kvaliteten och förbättrad tillgänglighet.
              Vi har också infört vårdval i hela Sverige.
            </seg>
            <seg n="ca4961f9">
              Nu, i budget för 2010, tillkommer ytterligare åtgärder med trygghetsbostäder,
              kommunalisering av hemsjukvård, värdighetsgaranti, prestationsbaserat
              statsbidrag till äldreomsorg, vård- och omsorgsprogram för multisjuka,
              förstärkt tillsyn, program för god äldreomsorg och psykiatri för
              äldre. Listan är som ni hör lång.
            </seg>
            <seg n="8d0a3790">
              Herr talman! Jag anser att mycket har gjorts på detta område.
              Med ytterligare en mandatperiod vid makten kommer alliansregeringen
              att kunna göra ännu mer för att få ned skattetrycket för alla
              Sveriges invånare och ändå få pengar över till viktiga reformer
              inom välfärden.
            </seg>
            <seg n="167eb664">
              Med detta vill jag yrka bifall till förslagen i skatteutskottets
              betänkande SkU24 och avslag på motionerna.
            </seg>
            <seg n="7cd9ddae">
              Herr talman! Jag ber om ursäkt, men jag vill dra över min talartid
              något eftersom jag noterat att ingen har begärt replik. Det finns
              saker som det bara är oundvikligt att kommentera.
            </seg>
            <seg n="86642f42">
              Laila Bjurling och Marie Engström påstår att pensionen är uppskjuten
              lön. Jag vet att landets pensionärsorganisationer har samma argumentering.
              Men varför har det synsättet aldrig någonsin funnits med i resonemanget
              tidigare då Socialdemokraterna som regeringsparti var med och
              utformade pensionsuppgörelsen? Ingenstans i tidigare texter fanns
              benämningen.
            </seg>
            <seg n="06fcd618">
              Dagens pensionssystem är en form av fördelningssystem mellan
              generationer, där de som arbetar betalar till dagens pensionärer.
            </seg>
            <seg n="e5571c9e">
              Pensionssystemet består av flera olika delar: inkomstpension,
              premiepension, tjänstepension, garantipension och eventuellt eget
              pensionssparande.
            </seg>
            <seg n="7e60009a">
              Pensionerna är också kopplade till sysselsättningsgraden, som
              ni har hört flera argumentera för här.
            </seg>
            <seg n="68e2a61d">
              Sedan tillkommer flera faktorer som på ett eller annat sätt påverkar
              den enskildes pension. Det handlar om arbetsmarknadens utveckling,
              löneutvecklingen, när du väljer att ta ut din pension och medellivslängden
              i landet.
            </seg>
            <seg n="d25f5edd">
              Systemet är inte rakt, det vill säga att det du avsätter kan
              du inte ta ut krona för krona. Arbetsgivaren betalar en del av
              arbetsgivaravgiften till systemet. Allt det går in i en gemensam
              pott i AP-fonderna som förvaltas för varje åldersgrupp. De pengar
              som har sparats av personer som avlider tillfaller dem som lever
              vidare i årskullen. Det gör att det är möjligt att få pension
              oavsett om du blir 75 år eller 105 år.
            </seg>
            <seg n="1e21cd47">
              Pensionen består av en mängd sammanflätade system. Skulle det
              ha varit en uppskjuten lön skulle vi var och en ha ett eget bankkonto
              där vars och ens pengar sattes in. Då skulle pensionen vara enskild
              egendom och våra efterlevande skulle få ta del av det som fanns
              kvar, om det fanns något kvar, eller kanske rentav behöva pytsa
              in lite om pensionären blev lite äldre än vad som förväntades.
            </seg>
            <seg n="5a032db0">
              Vi sparar alltså gemensamt till våra pensioner, och pensionen
              kan betraktas som en försäkring på ålderdomen. Det är svårt att
              betrakta den som en lön som då är knuten till en individ.
            </seg>
          </u>
          <note n="e694b10c">
            Anf. 122 GUNNAR ANDRÉN (fp):
          </note>
          <u who="unknown" xml:id="i-45e3d70c7f49bcd2-0" n="4deea249">
            <seg n="440a4e46">
              Herr talman! Vi diskuterar ytterligare sänkt skatt för pensionärer.
              Det regeringen har föreslagit och som vi ska ta ställning till
              är ett förhöjt grundavdrag som gäller för den som vid beskattningsåret
              har fyllt 65 år.
            </seg>
            <seg n="1010b8c7">
              Efter förstärkningen uppgår det förhöjda grundavdraget till 39
              600 kronor, reducerat med 95 kronor per tusental kronor i inkomst
              mellan 165 000 och 388 300 kronor i taxerad inkomst. Över denna
              nivå blir det förhöjda grundavdraget 18 400 kronor.
            </seg>
            <seg n="f89df808">
              Detta innebär en förstärkning för i stort sett alla från den
              1 januari utom för dem som tjänar mycket pengar. Det här kostar
              ungefär 3 ½ miljard, och detta innevarande år har det förstärkts
              med ungefär 5 miljarder kronor.
            </seg>
            <seg n="8881c85e">
              Herr talman! En del löften är för bra för att vara sanna. Dit
              hör löftet att beskatta lön och pension på samma sätt. Varför?
              Svaret är helt enkelt att det är omöjligt.
            </seg>
            <seg n="d43f6c75">
              Karl Staaff införde folkpensionen 1913. Den var helt finansierad
              av skattebetalarna. Tage Erlander införde den allmänna tjänstepensionen
              1959. Det finns en lång historia om detta. Göran Perssons regering
              tog bort båda systemen och gjorde ett nytt system av alltihop
              på grundval av den fempartiöverenskommelse som fanns.
            </seg>
            <seg n="b397add1">
              Vad beslutades 1957 i folkomröstningen? Jo, att man skulle ha
              en allmän tjänstepension som var oberoende av folkpensionen. Vad
              ni vill göra nu är att riva upp hela fempartiöverenskommelsen
              och säga att 1957 års folkomröstningsbeslut inte gäller. Det ska
              inte vara någon tjänstepension längre. Nu ska allting betraktas
              som lön.
            </seg>
            <seg n="18e857d6">
              Jag vill gärna instämma med Ulf Berg som diskuterade det här
              som heter garantipension. År 2005 fick hälften av Sveriges pensionärer
              garantipension. Ulf sade att det nu är 40 procent. Jag tror att
              det kan vara något mindre, men i storleksordningen någonstans
              mellan 30 och 40 procent får garantipension i dag.
            </seg>
            <seg n="bc40b089">
              Ärade åhörare på läktaren, socialdemokrater, vänsterpartister
              och miljöpartister! Om ni vill betrakta all pension som lön kommer
              pensionerna att sänkas radikalt, för då kommer man inte att ha
              den här garantipensionen. Förstår ni vad ni själva säger? Det
              är ju två olika saker. Detta löfte är ett sådant löfte som helt
              enkelt är omöjligt att uppfylla. Ni kommer att få äta upp detta
              om ni tror att man kan göra på det här sättet. Det går inte.
            </seg>
            <seg n="e4d35499">
              Jag skulle vilja ställa en kompletterande fråga, för jag inser
              också att pensionärerna tycker att det skulle vara väldigt bra
              om det beskattades på samma sätt. Men ni har i årets motioner
              också föreslagit att man ska få göra ett avdrag på 2 000 kronor
              för avgift till fackföreningar. Det kostar ungefär 4 miljarder
              kronor.
            </seg>
            <seg n="82125293">
              Min fråga till er är: Om ni nu vill beskatta pension som lön,
              hur har ni tänkt kompensera alla pensionärer för detta avdrag
              som ni vill införa för 4 miljarder kronor? Ska alla få göra avdrag
              också för fackföreningsavgift? Hur tänkte ni annars kompensera
              pensionärerna för detta, om ni vill behandla dem lika?
            </seg>
            <seg n="b697b98b">
              Det är en intressant fråga, och jag väntar samma klargörande
              svar som på min gamla Volvofråga. Välkommen att svara på den svåra
              frågan om hur ni ska kompensera pensionärerna för det avdrag för
              fackföreningsavgift som ni vill införa! 2 000 kronor det är uppriktigt
              sagt mer pengar än ni vill kompensera pensionärerna för i hela
              denna uppgörelse.
            </seg>
            <seg n="c0d7896b">
              Marian Radetzki skrev 1998 en fråga på Dagens Nyheters debattsida
              som var väldigt fräck, men jag upprepar den gärna: Kan vi lita
              på att Socialdemokraterna ljuger? Ja när det gäller den här frågan
              kan man det.
            </seg>
            <seg n="927937c7">
              Vid Socialdemokraternas partikongress i Älvsjö nyligen träffades
              ett beslut om att man skulle beskatta alla former av inkomster,
              alltså pensioner, sjukförsäkringspengar och så vidare, på samma
              sätt. Några dagar senare var jag i Göteborg och debatterade tillsammans
              med Fredrik Olovsson, som också tillhör skatteutskottet, och Kjell-Olof
              Feldt på den här punkten. Då sade Feldt ungefär som jag säger
              nu: Det går inte. Den förre finansministern säger att det är omöjligt.
              Man kan ha höga målsättningar att sänka skatterna för pensionärer,
              men man kan inte beskatta pensioner på samma sätt som andra inkomster.
            </seg>
            <seg n="3ca65f80">
              Det var detta som var det centrala i hela ATP-debatten 195758,
              att man får ha två olika saker. Man gick ifrån det Karl Staaffska
              systemet från 1913 och införde allmän tjänstepension. Det tror
              ni att ni ska kunna riva upp genom ett beslut här, men det kommer
              inte att gå. Ni kommer att svika alla de pensionärer som ni nu
              ger föreställningen att man kan göra så här.
            </seg>
            <seg n="4da0fe50">
              Herr talman! Jag vill till slut diskutera något annat, nämligen
              hur pensionsutvecklingen har varit de senaste åren mot bakgrund
              av Göran Persson-reformen från 1999. Låt oss ändå konstatera att
              pensionerna, tack vare den följsamhetsindexering som Folkpartiet,
              Socialdemokraterna, Moderaterna, Centerpartiet och Kristdemokraterna
              var eniga om, på ett knappt decennium åtta år har stigit med ungefär
              21 procent.
            </seg>
            <seg n="eac3450c">
              Det är viktigt att komma ihåg den här siffran, för det är ungefär
              45 procent mer än om man hade haft kvar det gamla systemet. Jag
              är glad över att vi har en så stor enighet om detta, men jag är
              bekymrad över att ni vill riva upp det här systemet och ta bort
              grunderna för pensionsuppgörelsen.
            </seg>
            <seg n="87c8eac6">
              Herr talman! Allra sist vill jag fråga vem som ska betala de
              löften som Socialdemokraterna, Vänsterpartiet och Miljöpartiet
              ställer ut och som vi vet att de inte kan uppfylla. Kommer något
              annat land att betala? Nej. Vem kommer då att betala?
            </seg>
            <seg n="bda6837d">
              Vad ni i själva verket säger är att den kommande generationen
              ska betala detta. Vi lånar av er. Det är vad ni säger till dagens
              ungdomar. Vi lånar även av ofödda.
            </seg>
            <seg n="a9a928f1">
              Herr talman! Jag tror att pensionssystemet kommer att debatteras
              mycket framöver, och jag är rädd för att i den meningen att man
              vill ha goda pensioner kommer vi som fortfarande är under 65 år,
              och många kommer att vara det under lång tid, att få avsätta mer
              pengar för att klara pensionerna.
            </seg>
            <seg n="a82fb480">
              Men jag tror inte att det någonsin kommer att finnas en regering
              som kommer att uppfylla det löfte ni har gett, nämligen att man
              ska kunna beskatta pensioner och arbetsinkomster lika. Varför?
              Jo, därför att det är ett omöjligt löfte att uppfylla.
            </seg>
          </u>
          <note type="speaker" n="81325192">
            Anf. 123 HELENA LEANDER (mp) replik:
          </note>
          <u who="helena_leander_3aadf2" xml:id="i-52668256edeef3e2-0" n="7c2e25e5" next="i-7733c000b5b45acf-0">
            <seg n="99a4dc55">
              Herr talman! Jag funderade länge på om jag skulle begära replik,
              för jag kände inte riktigt att det här var kritik som gällde mig.
              Men eftersom Gunnar Andrén ändå framförde den är det kanske bra
              att bemöta den.
            </seg>
            <seg n="60de6b82">
              Jag använde aldrig uttrycket uppskjuten lön i mitt anförande,
              så vi kanske kan lämna den diskussionen. Miljöpartiet har heller
              inte föreslagit någon skattereduktion för fackavgiftskostnader,
              men om jag ska ta mina röda vänner i försvar så är det väl så
              att om någon pensionär skulle ha kostnader för att vara med i
              ett fackförbund antar jag att de också skulle få skattereduktion
              vad vet jag. Det blir liksom lite löjligt när man för debatten
              på den nivån.
            </seg>
            <seg n="bad88c30">
              Så har vi frågan om det är omöjligt att beskatta lön och pension
              likvärdigt. Uppenbarligen gick det innan ni kom till makten. Då
              var det ingen skillnad på varifrån man hade sina inkomster, om
              det var från lön, pension, a-kassa eller från sjukförsäkringen.
              Det är möjligt att vi var som humlorna som flög fast vi inte kunde,
              men uppenbarligen gick det.
            </seg>
            <seg n="1053f482">
              Gunnar Andrén påstår slutligen att vi lånar för att finansiera
              den här skattesänkningen för pensionärerna och att vi låter kommande
              generationer betala för det. Jag tycker att det är ett väldigt
              oärligt påstående.
            </seg>
            <seg n="4feb9063">
              Regeringen har en ofinansierad budget. Vi har också en ofinansierad
              budget. Vi har samma saldo helt enkelt för att det är lågkonjunktur.
              Man har en ofinansierad budget för att ge stimulans till ekonomin
              i en lågkonjunktur. Jag utgår från att vi alla har ambitionen
              att i en högkonjunktur återkomma till överskott. När det var bättre
              tider hade vi till och med ett starkare saldo än vad regeringen
              hade. Kom därför inte och säg att vi låter kommande generationer
              betala för skattesänkningen för pensionärer!
            </seg>
          </u>
          <note n="16d3f11f">
            Anf. 124 GUNNAR ANDRÉN (fp) replik:
          </note>
          <u who="helena_leander_3aadf2" xml:id="i-7733c000b5b45acf-0" n="7c2e25e5" prev="i-52668256edeef3e2-0">
            <seg n="626e5795">
              Herr talman! Jag tackar Helena Leander så mycket för att hon
              begärde replik och berättade att Miljöpartiet inte är positivt
              till fackföreningsavgiftsavdraget. Jag förstår varför det var
              Helena Leander som gjorde det och inte någon från de andra två
              partierna som ju vill ha avdraget. Det är en svår fråga att svara
              på.
            </seg>
            <seg n="8d73d5e5">
              Det är klokt att ni i Miljöpartiet inte har föreslagit det, och
              jag hoppas att ni, om olyckan skulle vara framme och ni får bilda
              regering, kan hålla emot på den punkten så att det inte återinförs.
              Det blir i så fall, som Helena Leander är inne på, svårt att kompensera
              för pensionärerna.
            </seg>
            <seg n="113fc167">
              Låt mig sedan säga att det inte heller tidigare var så att man
              beskattade pensioner och inkomster på exakt samma sätt. Det är
              en alldeles felaktig uppgift. Det finns många olika inslag i detta
              grundavdrag, olika skattesatser för arbete och så vidare och så
              har det varit under alla år.
            </seg>
            <seg n="7c10c304">
              Den väsentliga skillnad som jag ville peka på är löftet, och
              det står tydligen även Helena Leander bakom, att man åter ska
              beskatta lön på samma sätt som pension. År 1957 avgjordes den
              frågan, nämligen att det är fråga om olika saker. Man kan inte
              komma ifrån att lön och pension är olika saker. Om det skulle
              vara fråga om lön vet vi, som jag sade, att alla inte når upp
              till garantipensionen, och därför ges en stor utfyllnad. Den betalas
              inte av några andra än skattebetalarna. Det är ren skatt som bekostar
              detta. Helena Leander, jag, Raimo Pärssinen, Lars Johansson, Laila
              Bjurling och alla andra betalar till det. Det är endast de få
              pensionärerna i riksdagen och annorstädes som inte betalar, Barbro
              Westerholm och några till. De betalar inte till detta, men det
              gör vi andra.
            </seg>
          </u>
          <note type="speaker" n="639c885c">
            Anf. 125 HELENA LEANDER (mp) replik:
          </note>
          <u who="helena_leander_3aadf2" xml:id="i-52668256edeef3e2-1" n="7c2e25e5" next="i-7733c000b5b45acf-1">
            <seg n="eb13926b">
              Herr talman! Det känns som om Gunnar Andrén gör det hela krångligare
              än det är. Förvisso finns det vissa avdrag som förvärvsarbetande
              har, såsom avdrag för resor till och från arbetet och avdrag för
              inkomstens förvärvande. Det är själva principen, och den finns
              inte för pensionärer. Det är dock en mindre del. Den stora skillnaden,
              som alliansen genom jobbskatteavdraget gjort, är de olika skatteskalorna,
              beroende på om inkomsten är från arbete eller från sociala ersättningar
              av olika slag a-kassa, sjukförsäkring, pension eller vad det kan
              vara.
            </seg>
            <seg n="d3fa71e1">
              Det kan man tycka olika saker om, och jag får respektera att
              ni, Gunnar Andrén, inte tycker att det ska vara samma beskattning.
              Jag tycker dock att det är att ta i att säga att det vore omöjligt
              att ha det såsom tidigare, för det gick ju uppenbarligen.
            </seg>
          </u>
          <note n="63d090af">
            Anf. 126 GUNNAR ANDRÉN (fp) replik:
          </note>
          <u who="helena_leander_3aadf2" xml:id="i-7733c000b5b45acf-1" n="7c2e25e5" prev="i-52668256edeef3e2-1">
            <seg n="4e92c259">
              Herr talman! Om det är på det sättet ska man även beskatta exempelvis
              hyrestillägg. Också det är en intäkt. Jag är absolut inte någon
              förespråkare för det, men om man ska vara konsekvent kanske man
              ska göra det.
            </seg>
            <seg n="e806ac11">
              Det är fråga om olika saker. Pensionärer har till exempel hyresbidrag.
              Ska de beskattas? Om ni ställer ut det löftet, Helena Leander,
              måste ni tänka igenom det ordentligt. Det är fråga om olika saker.
              Jag tror inte för ett ögonblick att ni tycker att det ska vara
              så, men om det ska vara exakt samma skatt för alla för de intäkter
              man har blir det konsekvensen. Det finns olika sorters intäkter.
            </seg>
            <seg n="fa45b305">
              Låt mig slutligen svara på ifall det var fråga om lånade pengar
              eller inte; jag hade inte tid att svara på det i min förra replik.
              Det är helt riktigt att den nuvarande regeringen har en underbalanserad
              budget av just den anledning som Helena Leander nämnde; där är
              vi goda keynesianer. Men om man lånar till pensionerna, höjer
              pensionerna genom att låna av framtida generationer, är det en
              annan sak. Om man däremot lånar till produktiva investeringar
              är det skillnad.
            </seg>
            <seg n="90ebad10">
              Uppenbarligen finns det olika åsikter i riksdagen om jobbskatteavdraget,
              eller förvärvsavdraget, dess utseende och dess funktion. Man kan
              konstatera att en löntagare har kostnader för inkomsts förvärvande
              som personen i fråga inte längre har när han eller hon har uppnått
              pensionsålder.
            </seg>
            <seg n="f2110c62">
              Jobbskatteavdraget, förvärvsavdraget, finns för att det, när
              man är löntagare, existerar faktiska kostnader som man inte har
              längre fram. Den typen av perspektiv tycker jag att Socialdemokraterna,
              Miljöpartiet och Vänsterpartiet borde väga in, alltså om kostnaderna,
              utgifterna, är desamma när man är löntagare som när man uppbär
              pension.
            </seg>
            <seg n="ffd2417d">
              Herr talman! Inom ramen för alliansen har vi kristdemokrater
              arbetat för att förbättra ekonomin för pensionärerna. När vi i
              alliansen den 1 januari införde ett förhöjt grundavdrag för pensionärer
              som fyllt 65 år och har en inkomst på upp till 363 000 kronor
              innebar det en påtaglig förbättring. Dessutom höjde vi brytpunkten
              för statlig inkomstskatt. Det innebar sammantaget att samtliga
              över 65 år fick en faktisk skattelättnad. För första gången sedan
              garantipensionen infördes sänktes skatten för dem med lägst pension.
              Under 2010 kommer skatten för pensionärer att sänkas ytterligare
              med 3 ½ miljard kronor.
            </seg>
            <seg n="3f367f17">
              Tyngdpunkten ligger sammantaget på de pensionärer som har de
              lägsta inkomsterna. De får behålla mest. Det gynnar i hög grad
              kvinnor som ofta har många år med oavlönat arbete i hemmet bakom
              sig för maken, barnen, hemmet och familjen. För en garantipensionär
              innebär alliansregeringens totala skattesänkningar under dessa
              två år en förbättring på mellan 3 500 och 4 400 kronor per år.
              Huvudsyftet med skattesänkningarna är att de sämst ställda pensionärernas
              marginaler ska förbättras. Samtidigt ger skattesänkningen lättnader
              för dem med inkomst- och tilläggspension när bromsen slår till.
            </seg>
            <seg n="92a7e78a">
              Valet att öka grundavdraget är en genomtänkt åtgärd. Det görs
              i stället för att bara höja pensionerna. Fördelen med ett ökat
              grundavdrag är att det är relativt enkelt att välja fördelningsprofil,
              till skillnad från direkta ändringar i pensionssystemet som lagtekniskt
              vore mycket mer komplicerade. Allians för Sverige har valt att
              i första hand ge mer till dem som har minst. Ju lägre inkomster
              man har desto mer får man i förhöjt grundavdrag.
            </seg>
            <seg n="78aff41b">
              Herr talman! Som nämnts tidigare har kvinnor i större utsträckning
              än män låg pension, bland annat till följd av att kvinnor oftare
              arbetat deltid, prioriterat hemmet och familjen, och därmed förvärvsarbetat
              färre antal år. Grundavdraget kommer därför att gynna kvinnor
              i större utsträckning än män. Våra skattesänkningar utgör därför
              även en rättvise- och jämställdhetsreform samt en förbättring.
            </seg>
            <seg n="f66f5d9d">
              Herr talman! Vi för i dag en debatt om sänkt skatt för pensionärer.
              Samtidigt ska vi inte glömma, vilket Karin Nilsson från Centerpartiet
              tog upp, alla andra åtgärder som regeringen under denna mandatperiod
              genomfört till gagn för de äldre. Regeringen har för det första
              höjt äldreförsörjningsstödet och det särskilda bostadstillägget
              till pensionärerna, för det andra höjt förbehållsbeloppet vid
              fastställande av avgift enligt socialtjänstlagen, för det tredje
              infört extra stort jobbskatteavdrag för personer över 65 år, för
              det fjärde slopat särskild löneskatt, vilket ökar äldres möjlighet
              att få arbete, för det femte höjt bostadskostnadsgränsen för bostadstillägg
              och äldreförsörjningsstöd för den som är 65 år eller äldre, för
              det sjätte infört fritt val inom äldreomsorgen, för det sjunde
              infört nationell värdegrund inom äldreomsorgen, för det åttonde
              infört förbättrat anhörigstöd, för det nionde gjort en tandvårdsreform,
              för det tionde slopat statlig fastighetsskatt, för det elfte behållit
              begränsningsregeln i fastighetsavgiften för pensionärer och för
              det tolften slopat förmögenhetsskatten.
            </seg>
            <seg n="1231463b">
              Herr talman! Allians för Sverige ser inte pensionärerna som en
              homogen grupp. De som orkar och vill arbeta efter 65 år ska gärna
              uppmuntras att göra det. De bidrar med enormt mycket kunskap och
              livserfarenhet som företagen behöver.
            </seg>
            <seg n="88b97951">
              Oppositionen vill ta bort detta dubbla jobbskatteavdrag för arbetare
              och övriga löntagare över 65 år. Det, herr talman, leder fel för
              såväl den enskilde pensionären som företagen, landet och statskassan
              som helhet.
            </seg>
          </u>
          <note n="f3e86e72">
            Anf. 127 LENNART SACRÉDEUS (kd):
          </note>
          <note n="777bef5b">
            Herr talman! Jag ber att å Kristdemokraternas vägnar få yrka
            bifall till skatteutskottets förslag i betänkandet och avslag
            på oppositionspartiernas tre reservationer.
          </note>
          <note type="speaker" n="b2024859">
            Anf. 128 LAILA BJURLING (s) replik:
          </note>
          <u who="laila_bjurling_2620af" xml:id="i-2c6851831dcaaca8-0" n="da70a5d0" next="i-2b6259c1782240ca-0">
            <seg n="9295a854">
              Herr talman! Det lät på Lennart Sacrédeus här i inledningen som
              om jobbskatteavdraget var en kompensation för försämrade avdrag
              för resor. Och i en paneldebatt som jag deltog i för ett tag sedan
              menade Moderaternas representant att jobbskatteavdraget är till
              för att förenkla deklarationsgranskningen för Skatteverket. Det
              är väl ändå att fara med osanning.
            </seg>
            <seg n="729666f7">
              Sanningen är väl ändå den att den moderatledda regeringens mål
              är att svenska löntagare ska betala skatt på en genomsnittlig
              europeisk nivå. Jag har hört vår statsminister, moderaten Fredrik
              Reinfeldt, uttrycka förhoppningen att hans ålder och det procentuella
              skatteuttaget i Sverige ska mötas, och jag tror inte att han menade
              efter att han har fyllt 50 år.
            </seg>
          </u>
          <note n="a6842fe6">
            Anf. 129 LENNART SACRÉDEUS (kd) replik:
          </note>
          <u who="laila_bjurling_2620af" xml:id="i-2b6259c1782240ca-0" n="da70a5d0" prev="i-2c6851831dcaaca8-0">
            <seg n="c0f76233">
              Herr talman! Tack, Laila Bjurling, för inlägget. Jag tror att
              vi behöver ägna en del tid fram till valet och säkert under valrörelsen
              åt denna fråga.
            </seg>
            <seg n="c1c0b36d">
              Vad jag förstår är det tolv av er drygt hundra personer starka
              riksdagsgrupp som kommer att vara aktiva i en interpellationsdebatt,
              inte med statsministern utan med finansministern, på fredag om
              jobbskatteavdraget kontra den princip som ni menar inte efterlevs
              om att pension är uppskjuten lön och att det är en orättvisa i
              beskattningen. Men, Laila Bjurling, är det inte så att som löntagare
              har man kostnader för inkomsts förvärvande som man inte har som
              pensionär? Är inte jobbskatteavdraget i praktiken ett schabloniserat,
              generellt, förenklat avdrag för just detta faktum att man har
              kostnader för att ta sig till och från jobbet, till skillnad från
              den som får en pension utbetald med en löneavi?
            </seg>
            <seg n="a2ae009a">
              Jag känner att ert parti kommer att elda otroligt mycket under
              valrörelsen. Ni ställde ju upp alla de tidigare socialdemokratiska
              hjältar som nu har inträtt i pensionärernas ålderskategori med
              förre statsministern Ingvar Carlsson och förre LO-ordföranden
              Stig Malm i spetsen på er kongress. Nu inställer sig dessa som
              frivilliga valarbetare.
            </seg>
            <seg n="7110aa3c">
              Jobbskatteavdraget och pensionärerna kommer att bli en av valrörelsens
              största fråga. Då är min fråga till er: Är det så att man som
              löntagare inte har några kostnader alls för att ta sig till arbetet?
              Är det samma kostnadssituation för en pensionär som får pensionen
              utbetald med en löneavi som för den som varje dag och morgon och
              ibland på natten och kvällen ska ta sig till och från ett arbete?
            </seg>
          </u>
          <note type="speaker" n="2fb7fef9">
            Anf. 130 LAILA BJURLING (s) replik:
          </note>
          <u who="laila_bjurling_2620af" xml:id="i-2c6851831dcaaca8-1" n="da70a5d0" next="i-2b6259c1782240ca-1">
            <seg n="68e7f321">
              Herr talman! Det är väl inte jag som ska behöva svara på frågorna,
              eftersom det är Lennart Sacrédeus som representerar regeringsalternativet
              här, när jag opponerar mig mot ert förslag. Men jag kan ändå göra
              det, precis på samma sätt som jag gjorde i mitt inledningsanförande.
            </seg>
            <seg n="12baa3c2">
              Pensionen är ungefär 6065 procent av lönen. Jag tycker att de
              eventuella avdrag för resor och liknande som den som jobbar 3540
              procent behöver göra räcker mycket väl som kompensation. Det är
              ju en väldig skillnad på vilken inkomst man får som pensionär
              och som löntagare.
            </seg>
            <seg n="e7a976d4">
              Dessutom, som jag också sade i mitt inledningsanförande, har
              pensionärer ofta mycket andra utgifter som inte en löntagare har.
              Till exempel kan man behöva ta färdtjänst om man ska åka någonstans,
              och det är betydligt dyrare än en vanlig bussresa på många orter.
              Man har oftast mycket dyrare mediciner, större vårdbehov och kostnader
              för vårdresor. Man kanske behöver byta glasögon oftare, behöver
              mer omfattande tandvård och vad vet jag. Det finns massor av utgifter
              som en pensionär har som inte en löntagare har. Och jag vill upprepa
              det som Marie Engström sade tidigare, att vi väl hittills inte
              har haft ett skattesystem i Sverige som utgår från vilka utgifter
              människor har för sin privata konsumtion, utan det är inkomsten
              vi vill beskatta. Vi vill ta in skatt för att vi ska kunna ha
              en allmän och generell välfärd i detta land. Då är det inkomstens
              storlek som ska avgöra vilken skatt man ska betala och inte alls
              vilken konsumtion man har.
            </seg>
          </u>
          <note n="eadf2d0d">
            Anf. 131 LENNART SACRÉDEUS (kd) replik:
          </note>
          <u who="laila_bjurling_2620af" xml:id="i-2b6259c1782240ca-1" n="da70a5d0" prev="i-2c6851831dcaaca8-1">
            <seg n="dbc7ec64">
              Herr talman! Det kanske är så att talmannen också uppskattar
              att det är en slutreplik i hela denna långa skatterunda som vi
              har hållit på med sedan lunchtid.
            </seg>
            <seg n="70a4529c">
              Tack, Laila Bjurling, för dina frågor. Jag måste ändå säga att
              vi äger all rätt i världen som företrädare för alliansen och för
              majoriteten att ifrågasätta era argument. När ni påstår något
              om oss måste vi kunna kritisera detta och komma med motargument.
              Den friheten både äger vi och tar vi oss.
            </seg>
            <seg n="1ffde6a8">
              Ni påstår, och ni kommer att fortsätta göra det fram till valdagen
              i september, att det är en orättvisa att beskattningen inte är
              identisk. Då kommer vi också att hävda att kostnadssituationen
              inte är densamma för den som ska ta sig till och från ett arbete
              som för den som får pensionen utbetald direkt med en löneavi.
            </seg>
            <seg n="8fb97c12">
              Laila Bjurling talar om färdtjänst, glasögon och tandvård. De
              sakerna är inte relaterade till om man är löntagare eller inte.
              Glasögon kan man bevisligen behöva innan man blir 65 år, tandvård
              likaså, och ingen under 65 år är heller befriad från ohälsa.
            </seg>
            <seg n="c2e77f9f">
              Laila Bjurling talar också om pensionernas nivå, om 66 procents
              kompensation. Det är en helt annan debatt vilken nivå pensionerna
              ska ligga på, vad pensionssystemet över huvud taget orkar med
              och hur mycket vi ska sätta av. Den debatten kan vi naturligtvis
              också föra, men den har ingenting med dagens betänkande och jobbskatteavdraget
              att göra.
            </seg>
            <seg n="93a76a19">
              Jag tycker att ni ska rannsaka er en aning när ni så kategoriskt
              och så stenhårt talar om en orättvisa. Det finns väldigt många
              människor ute i landet som förstår att den som ska ta sig till
              ett arbete varje dag också har kostnader för detta. Jobbskatteavdraget
              är ett enkelt förvärvsavdrag för dessa.
            </seg>
          </u>
          <note type="speaker" n="77730293">
            Anf. 132 KURT KVARNSTRÖM (s):
          </note>
          <u who="kurt_kvarnstrom_9454d6" xml:id="i-a2203b806c49b8ef-0" n="8d3e351b">
            <seg n="eedc49d2">
              Herr talman! Jag hade inte tänkt gå upp i den här debatten, men
              jag tycker att det finns en del saker i debatten som behöver klargöras.
              Framför allt gäller det hur man för statistik och hur man för
              den här diskussionen.
            </seg>
            <seg n="d478f763">
              Det pensionssystem som vi borde diskutera mer och ha större kunskap
              om handlar om att läsa av underlaget för de pensioner som ska
              betalas ut under en treårsperiod. Här tycker jag nog att Ulf Berg
              borde ha lite mer i bagaget än de siffror han plockar fram.
            </seg>
            <seg n="855ebc30">
              Vi har alldeles nyligen, för någon vecka sedan, tillsammans i
              pensionsgruppen någorlunda räddat pensionerna för kommande år,
              beroende delvis på den politik som har förts under de senaste
              åren. Vi har en ordentlig dipp i pensionerna, och den hade varit
              ännu större om vi inte hade kommit överens om att förändra i beräkningsunderlaget
              så att värdet av pensionerna i AP-fonderna mäts på tre år. Det
              är tydligen så att alliansens företrädare har tagit sig en roll
              att ha tolkningsföreträde i de här delarna i pensionsuppgörelsen.
            </seg>
            <seg n="16d1ae68">
              Jag skulle vilja ställa frågan till Ulf Berg: Vad är det som
              gör att man inte kan leva upp till pensionsuppgörelsen just när
              det gäller beskattningen, som vi faktiskt är överens om i det
              dokument som vi har tillsammans när det gäller pensionerna? Det
              står att om det är möjligt ska pensioner och löner beskattas lika.
              Vad är det som gör att det inte är möjligt i dagsläget?
            </seg>
            <seg n="fa0760ce">
              Det har påståtts i debatten att vi aldrig förändrade beskattningen
              för pensionärerna under de senaste tolv åren som vi regerade.
              Det är också en grav felaktighet. Under 90-talet, när vi fick
              ta över efter den förra borgerliga regeringen och den situation
              som landet befann sig i då, tvingades alla grupper att spara.
              Men när vi återställde pensionerna sänkte vi skatten för pensionärerna
              för att de skulle komma i en med löntagare likartad situation
              genom det grundavdrag som då genomfördes.
            </seg>
            <seg n="f7319294">
              Jag tycker att det finns en hel del att önska när det gäller
              den debatt som förs i fråga om pensionssystemet. Jag hoppas få
              frågan besvarad. Påståendet används flitigt, och det är fel. Lev
              upp till den pensionsuppgörelse vi har! Då tror jag att debatten
              skulle bli mer saklig. Det finns all anledning att återkomma till
              den debatten.
            </seg>
          </u>
          <note n="cb5d9e64">
            Överläggningen var härmed avslutad.
          </note>
          <note n="95ce8040">
            10 § Ändringar i premiepensionssystemet
          </note>
          <note n="6210fa86">
            Föredrogs
          </note>
          <note type="speaker" n="bb04fcfb">
            Anf. 133 KALLE LARSSON (v):
          </note>
          <u who="kalle_larsson_7fdd7a" xml:id="i-bd11060615063a05-0" n="27e8afba" next="i-a90f007dcbee6b11-0">
            <seg n="e7c76886">
              Herr talman! Det är nästan så att jag skulle vilja be ledamöterna
              i skatteutskottet stanna kvar en stund. De två debatterna den
              som har varit och den som nu stundar är onekligen förknippade
              med varandra.
            </seg>
            <seg n="5a9bb21d">
              Låt det vara sagt att pension är uppskjuten lön. Vad skulle det
              annars vara? Låt det vara sagt att det är en orättvisa att man
              i dag beskattar inkomst av lön och pension olika. Låt det vara
              uttalat också här i kammaren i denna debatt att de partier som
              tänker ta över regeringsmakten efter nästa val är överens om att
              beskatta pension och lön lika. Vi är ännu inte framme vid vilken
              modell som ska användas för det.
            </seg>
            <seg n="0e369db8">
              Från Vänsterpartiets sida har vi lagt fram ett förslag på skattesidan,
              mycket snabbare än vad våra samarbetspartier har gjort, som faktiskt
              innebär en lika beskattning. Vi ser fram emot att de noggrant
              läser det förslag vi har lämnat och att de så snabbt det någonsin
              är möjligt ska sätta sig ned med oss och skapa den rättvisa i
              skattesystemet som är nödvändig.
            </seg>
            <seg n="7c6f13be">
              Låt det inom parentes också vara sagt att de fem partier som
              står bakom pensionsöverenskommelsen gemensamt inför valåret har
              åtagit sig ansvaret att försöka rätta till de brister som finns
              i systemet. Det är inget man bara kan skylla de borgerliga för
              när det gäller skattesänkningarna. På likartat sätt fungerar den
              nya beräkningsgrund på tre år i stället för ett år som hela Pensionsarbetsgruppen
              gemensamt har tagit fram, att så att säga mildra effekterna och
              bristerna i det egna systemet. Det här är i ett läge där vi från
              Vänsterns sida snarare skulle vilja se att man gör om systemet
              så att det fungerar. I stället för automatik behövs det politiskt
              medvetna beslut för att åstadkomma det pensionssystem som vi skulle
              vilja se. Där faller nog skulden inte bara på de borgerliga partierna
              utan på samtliga partier som står bakom pensionsöverenskommelsen.
            </seg>
            <seg n="1e3e0ea6">
              Herr talman! Det är ingen hemlighet att vi i grunden är kritiska
              till hur pensionssystemet fungerar. Vi tycker inte att intjänandereglerna
              är rimliga när de missgynnar kvinnor därför att de är borta från
              arbetsmarknaden på grund av barnafödande. De missar karriärmöjligheter.
              Till den dag det finns en individualiserad föräldraförsäkring
              ett annat krav vi är ensamma om att driva i denna kammare måste
              det också finnas ett pensionssystem som tar hänsyn till de ojämlikheter
              som uppstår på arbetsmarknaden till följd av att kvinnor i större
              utsträckning än män är hemma med barn.
            </seg>
            <seg n="bfe462b4">
              Vi är inte så nöjda med bromsen i pensionssystemet. Vi tycker,
              som jag sade alldeles nyss, att det borde vara aktiva politiska
              beslut som bestämmer hur man ska göra i de lägen då inkomsterna
              är lägre än utgifterna. Det betyder inte att det är en enkel sak
              att lösa. Vi har inga mirakelkurer heller från vårt partis sida
              som gör att allt blir lätt och enkelt. Nej, inte alls. Men vi
              vill att man ska ta politiskt ansvar för de beslut man demokratiskt
              fattar. Det är ett annat skäl till att vi också är kritiska till
              det demokratiska underskott som råder beträffande hela frågan
              om pensionssystemets hantering att överlämna så stora delar av
              processen runt pensionssystemet till en grupp som träffas på hemliga
              tider utan allmän insyn. Det är inte rimligt ur ett demokratiskt
              perspektiv.
            </seg>
            <seg n="14352cac">
              Vi har sagt det några gånger förut, och jag tänker säga det igen:
              En ny kommande regering måste kunna ta ansvar för, och därmed
              också påverka, samtliga politiska områden. Det gäller också för
              pensionssystemet.
            </seg>
            <seg n="61d3459c">
              Herr talman! Det som vi framför allt i dag har att diskutera
              är PPM, det vill säga premiepensionen. Det är den märkliga modell
              som handlar om att placera delar av pensionärernas pengar på börsen
              och riskera att de spekuleras bort, det vill säga garantera att
              de som äger olika börsbolag och andra intressenter på penningmarknaden
              tjänar pengar på att människor är där tvungna att placera sina
              pengar.
            </seg>
            <seg n="d75f8d0d">
              Vi kan notera fakta. Premiepensionen har gått back sedan den
              infördes förra året med 34 ½ procent. Det var visserligen ett
              unikt år, kan man säga, eftersom det var en så pass allvarlig
              ekonomisk kris vid det tillfället. Men ändock; premiepensionen
              har gått back sedan den infördes. Det har ändå skett samtidigt
              som de som förvaltar premiepensionen har tagit ut sisådär 8 miljarder
              kronor i vinst. Det är så mycket de har tjänat på förvaltningen.
              Det här är förstås fullkomligt orimligt.
            </seg>
            <seg n="0472aae7">
              Det finns stora saker som behöver göras, och det finns små. En
              liten sak man enkelt borde kunna införa är förstås ett avgiftstak
              som gör att det inte går att tjäna fullt så mycket pengar på att
              förvalta premiepensioner. Det är en stor vinstaffär för företag
              och en förlustaffär för pensionärer. Det är enligt vår uppfattning
              helt orimligt att det förhåller sig på det sättet.
            </seg>
            <seg n="f9ec4207">
              Sedan är det faktiskt också ett systemfel. Det finns ett slags
              grundläggande feltänk i att pensionärers pengar ska placeras på
              börsen och spekuleras bort. Själva grundtanken är att vi alla
              ska bli börsspekulanter ett slags fostran i att förstå att du
              måste placera dina pengar rätt på banken för att du ska få ut
              det du hoppas på att du behöver. Det är förstås ett slags nyliberal
              tankegång där pengar kan växa bara för att de placeras på olika
              ställen. Det är måhända en logisk tanke. Jag vet inte. Jag har
              svårt att se in i tankegångarna hos nyliberaler. Men ärligt talat
              är det långt borta från den grundläggande marxistiska tankegång
              som ändå är grunden för arbetarrörelsens syn på välfärd, nämligen
              att arbete skapar välfärd, inte placeringar i sig.
            </seg>
            <seg n="dfff19c4">
              Inte minst av den anledningen är det för vårt partis räkning
              en självklarhet att premiepensionen borde avskaffas. De pengar
              som man själv avsätter till sin pension borde i stället gå in
              i den vanliga pensionen. Vi lägger därför i dag fram förslag om
              hur en utfasning av premiepensionssystemet bör ske och hur inkomstpensionssystemet
              i stället bör stärkas.
            </seg>
          </u>
          <note n="d3fc0839">
            Jag yrkar av den anledningen bifall till reservation 1 under
            punkt 1.
          </note>
          <u who="kalle_larsson_7fdd7a" xml:id="i-a90f007dcbee6b11-0" n="27e8afba" prev="i-bd11060615063a05-0">
            <seg n="acae733b">
              Herr talman! Jag tror att vi kommer att ha en hel del debatter
              om hur pensionssystemet är utformat och vad det ger för effekter
              för människor i deras egen vardag under denna kommande valrörelse.
              Jag hoppas att vi kommer att ha en debatt där de allra mest väsentliga
              frågorna är de som diskuteras, nämligen hur vi kan sätta människor
              i arbete, ge rätten till arbete åt alla, för att stärka de välfärdssystem
              som är beroende av arbete och för att den enskilde ska få en möjlighet
              att vara med, bidra och delta i bygget av det välfärdssamhälle
              vi vill se. Vi ska få ett samhälle där vi har lika beskattning
              av lön och pension. Det här är huvudfrågor. Jag skulle gärna vilja
              se att vi får en huvuddebatt om dem i valrörelsen. I dessa frågor
              står, som så ofta annars, höger mot vänster. Det gäller i synen
              på rätten till arbete inte bara piska arbetslösa så att de själva
              ska känna sig skyldiga för sin situation. De ska ges möjligheter
              till både företagande och anställning i offentlig sektor. Det
              är nödvändigt för att skapa arbetstillfällen.
            </seg>
            <seg n="bfcb1e74">
              Höger står också mot vänster när det gäller att ha rimlig och
              likvärdig beskattning mellan inkomst och pension. Om det ska bli
              möjligt, om den huvudmotsättningen ska diskuteras i valrörelsen,
              är det dags att Socialdemokraterna sätter pensionärernas bästa
              före gamla avtal med högerpartierna.
            </seg>
            <seg n="3fc32286">
              Vår uppfattning är klar och tydlig: Premiepensionen hör inte
              hemma i ett modernt pensionssystem. Den har gått back sedan den
              infördes. Vill vi inte bara göda dem som förvaltar premiepensionen
              utan använda den uppskjutna lön som pensionen är för pensionärernas
              bästa borde premiepensionen avskaffas.
            </seg>
            <seg n="d4198167">
              Återupptagna förhandlingar
            </seg>
          </u>
          <note n="69116218">
            Ajournering
          </note>
          <note n="ed0dbf8b">
            Kammaren beslutade kl. 15.50 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note n="0c5da615">
            Förhandlingarna återupptogs kl. 16.00.
          </note>
          <note n="54f02f53">
            Meddelande om inställd votering
          </note>
          <note n="4ea172eb">
            Talmannen meddelade att voteringen torsdagen den 3 december kl.
            12.00 skulle utgå.
          </note>
          <note n="bcd72585">
            Voteringen kl. 16.00 skulle äga rum enligt tidigare planering.
          </note>
          <note n="a4540038">
            11 § Beslut om ärende som slutdebatterats den 26 november
          </note>
          <note n="97e8e9ee">
            12 § Beslut om ärenden som slutdebatterats vid dagens sammanträde
          </note>
          <note n="d238c48a">
            Punkt 4
          </note>
          <note n="61ce0740">
            Punkt 5
          </note>
          <note n="c8f2c20e">
            Punkt 6
          </note>
          <note n="48051b55">
            Punkt 8
          </note>
          <note n="f0940692">
            Punkt 10
          </note>
          <note n="5f21e3e1">
            Övriga punkter
          </note>
          <note n="f9338d26">
            13 § (forts. från 10 §) Ändringar i premiepensionssystemet (forts.
            SfU9)
          </note>
          <note type="speaker" n="7cc70c3c">
            Anf. 134 GUNVOR G ERICSON (mp):
          </note>
          <u who="unknown" xml:id="i-d2bf863df680f999-0" n="4deea249">
            <seg n="0df9c04b">
              Fru talman! Premiepensionssystemet är egentligen bara en liten
              del av vår pension. Men i debatten låter det ofta som att det
              är det stora och det viktigaste för vår framtida pension. Premiepensionen
              är 2,5 procent av vår pensionsrätt medan 16 procent utgör pensionsrätt
              för inkomstpensionen. Låter det krångligt? Ja, jag tror faktiskt
              att många med mig tycker att det låter krångligt.
            </seg>
            <seg n="1010f2dc">
              Men så krångligt är det egentligen inte. Pensionen från staten
              är 18,5 procent av den pensionsgrundande inkomsten. Det som vi
              ska debattera i dag är alltså egentligen en liten del av pensionssystemet.
              Miljöpartiet ville inte ha premiepensionssystemet, men nu finns
              det och då får man också ta ställning till de förslag som finns
              här i dag.
            </seg>
            <seg n="5327b151">
              Man kan se det som en förbättring att man nu också kan välja
              den premiepensionsdel som förut har varit Sjunde AP-fonden. Men
              det viktigaste saknas i propositionen, nämligen hur våra pengar
              ska förvaltas och användas. Det finns inte med över huvud taget.
              Miljöpartiet har valt att motionera om förslaget utifrån att även
              den lilla del som premiepensionen utgör är mycket pengar. I slutet
              av 2008 uppgick Premiesparfondens förvaltade medel till drygt
              62 miljarder kronor. En del av det fanns då i Sjunde AP-fonden.
            </seg>
            <seg n="b1db153d">
              Hur de här pengarna placeras, det vill säga vilka aktier eller
              värdepapper som köps in, påverkar vår värld. Tänk om detta var
              pengar som användes klimatsmart i de finansiella systemen! Men
              sådana krav finns inte nu. I stället är det största möjliga avkastning
              som gäller, även om vi i längden biter oss i svansen genom ökade
              kostnader för samhället totalt sett.
            </seg>
            <seg n="39a16b11">
              Det är bra att placeringar av icke-väljarnas alternativ görs
              tryggare och att man också ska kunna välja det statliga alternativet.
              Men de fem partier som står bakom pensionsreformen där val av
              premiepensionsfonder ingår kan samtidigt dra en lättnadens suck
              när det inte längre blir tydligt hur många som av olika skäl har
              struntat i att välja. När antalet är så stort som det är visar
              det en misstro mot, ett missnöje med eller möjligtvis en likgiltighet
              för konstruktionen.
            </seg>
            <seg n="ef40d148">
              Miljöpartiets inställning är att människor i allmänhet vill ha
              en trygg pension och att den gärna får vara förutsägbar. Att ägna
              tid åt att försöka förbättra den framtida pensionen genom att
              placera och omplacera i fonder eller aktier är det inte många
              som vill eller kan. Vi har förståelse för att så många av olika
              skäl har valt att inte välja.
            </seg>
            <seg n="a5e41bcd">
              Dessutom har det varit svårt att aktivt kunna välja utifrån hur
              placeringar påverkar miljö och sociala förhållanden. Den som har
              sökt en miljöfond eller vill investera i verksamhet som har rättvisa
              villkor för arbetarna har inte haft det lätt.
            </seg>
            <seg n="f39371ed">
              Miljöpartiet menar att man bör kunna ställa hållbarhetskrav även
              på de fonder som väljer att finnas i premiepensionsfonder inom
              ramen för det svenska pensionssystemet. I England införde regeringen
              i juli 2000 ett krav på alla engelska pensionsfonder att deklarera
              social, ethical and environmental policies, det vill säga sociala,
              etiska och miljömässiga policyer. Vi bör kunna göra detsamma.
            </seg>
            <seg n="85a6c57e">
              Man kan tycka att premiepensionsfonder inte har någonting att
              göra med klimatfrågan. Men det har de faktiskt. Om en fond uppfyller
              compliance, det vill säga efterlevnad av lagar och konventioner,
              är det en viktig nivå. Men det finns fonder som vill gå längre.
              De medverkar därmed både direkt och indirekt till en förändring.
              Som konsumenter ska vi kunna veta vilka ställningstaganden en
              fond gör.
            </seg>
            <seg n="235e7a87">
              Klimatfrågan är vår tids stora fråga. De fossila bränslenas påverkan
              på klimatet ställer mänskligheten inför en av de största utmaningarna
              någonsin att minska sin energianvändning och ställa om till förnybara
              och hållbara energikällor. Det investeringsbehov som nu ligger
              framför oss i förnybar teknik och infrastruktur är ofattbart stort,
              och tiden för handling är nu.
            </seg>
            <seg n="a9191877">
              De saker man vill investera i har oftast höga kostnader och långa
              livslängder. Det gör det viktigt att alla nya investeringar går
              till rätt saker. Varje krona som investeras i fossila bränslen
              i dag kommer att bidra till klimatförändringar de närmaste 5060
              åren. Ur detta perspektiv är alla investeringar i fossil energi
              problematiska. De bidrar till klimatförändringar och till att
              skapa strukturer som upprätthåller samhällets beroende av fossila
              bränslen i framtiden. För att åskådliggöra detta har Miljöpartiet
              kartlagt FörstaFjärde AP-fondens investeringar i den internationella
              energisektorn och hur mycket av fondernas kapital som satsas på
              fossila energikällor och teknik jämfört med teknik i förnybar
              energi. Det visade sig att 98 procent av AP-fondernas energiinvesteringar
              gjordes i fossil energi. Ett betydande belopp används därmed till
              att stödja klimatstörande verksamhet samtidigt som investeringarna
              i förnybar energi är små.
            </seg>
            <seg n="0d47529b">
              I en motion i våras om AP-fonderna föreslog Miljöpartiet att
              AP-fondernas möjlighet att investera i bolag med fossil energi
              som huvudsaklig inriktning borde regleras. Ett steg på vägen är
              att fonderna tydligt deklarerar vilken typ av energi, fossil eller
              förnybar, man investerar i. Andelen kärnkraft är också en särskild
              upplysning som människor kan vilja ha.
            </seg>
            <seg n="3b7aacef">
              Miljöpartiet anser att den nya pensionsmyndigheten bör få i uppdrag
              att utveckla ett instrument för hur en sådan kartläggning kan
              gå till och hur detta på ett mycket tydligt sätt kan redovisas
              för konsumenterna, det vill säga pensionsspararna. Det borde vi
              i riksdagen besluta att ge i uppdrag till regeringen.
            </seg>
            <seg n="5fb659ab">
              I det förslag som vi nu debatterar får Sjunde AP-fonden i uppdrag
              att utöver förvalsalternativet också tillhandahålla olika placeringsalternativ
              med skilda riskprofiler. Dessa ska hållas åtskilda från de övriga
              på fondtorget för att tydliggöra att det är statliga placeringsalternativ.
              Vi anser att detta är ett väldigt bra tillfälle att skapa ett
              statligt placeringsalternativ som tar miljöhänsyn, social och
              etisk hänsyn och som är fullt inriktat på förnybar energi. Detta
              syfte och den profilen ska vara överordnat avkastningskravet i
              stället för som alltid annars, tvärtom.
            </seg>
            <seg n="bfd07903">
              På så vis skulle det äntligen finnas ett alternativ för dem som
              önskar ta hållbar utveckling på allvar och samtidigt är villiga
              att ta de risker det kan innebära. Den samhälleliga och globala
              risken med för få investeringar i förnybar energi i förhållande
              till fossila energikällor med stora koldioxidutsläpp kan den enskilde
              bedöma vara betydligt större för framtiden än risken för en någon
              sämre pension när det gäller dessa 2 ½ procent.
            </seg>
            <seg n="026512c5">
              De som hittills velat hitta fonder med en sådan inriktning har
              haft det väldigt svårt. Jag är en av dem, och det har varit helt
              hopplöst att hitta någonting som man vill ha. Även om Sjunde AP-fonden
              har haft en viss miljöinriktning har det inte varit ett överordnat
              mål. Man har varit hänvisad till att försöka välja mellan fonder
              med miljöprofil eller etisk profil, men det har ofta upptäckts
              att det finns andra miljöetiska nackdelar som överväger.
            </seg>
            <seg n="cc03a4d7">
              Kommittén om AP-fondernas etik- och miljöansvar överlämnade år
              2008 ett förslag till regeringen som inte har lett till några
              konkreta åtgärder. De anser att målsättningen att ta hänsyn till
              miljö, etik och andra hållbarhetsaspekter bör tas in i lagen.
              Den uppfattningen delar jag och Miljöpartiet till skillnad från
              utskottsmajoriteten.
            </seg>
            <seg n="278505c0">
              Kommittén nämner grundvärden i regeringsformen som en naturlig
              utgångspunkt och talar om att säkerställa en god miljö för nuvarande
              och kommande generationer. Också internationella konventioner
              som Sverige undertecknat bygger på detta och bör kunna ses som
              ytterligare en utgångspunkt för fondernas värdegrundsarbete.
            </seg>
            <seg n="23c2b0bc">
              Miljöpartiet menar att vi självfallet också ska ställa krav på
              fonderna i premiepensionssystemet, och vi har lagt fram fyra förslag.
            </seg>
            <seg n="dec50a54">
              För det första är ett steg på vägen att fonderna tydligt deklarerar
              vilken typ av energi, fossil eller förnybar, som man investerar
              i.
            </seg>
            <seg n="b7c695ff">
              För det andra bör Pensionsmyndigheten få i uppdrag att utveckla
              ett instrument för hur en sådan kartläggning kan gå till och hur
              detta på ett tydligt sätt kan redovisas för pensionsspararna.
            </seg>
            <seg n="f3b95ffd">
              För det tredje bör det skapas ett statligt placeringsalternativ
              som tar miljöhänsyn samt sociala och etiska hänsyn och som är
              fullt inriktat på förnybar energi.
            </seg>
            <seg n="eae9e9a5">
              För det fjärde ska regeringen återkomma till riksdagen med ett
              förslag på hur man skulle kunna ha ett statligt placeringsalternativ
              som verkligen tar detta på allvar fullt ut.
            </seg>
          </u>
          <note n="2a92b9d5">
            Jag yrkar bifall till reservation 2.
          </note>
          <note type="speaker" n="a60e387f">
            Anf. 135 KURT KVARNSTRÖM (s):
          </note>
          <u who="kurt_kvarnstrom_9454d6" xml:id="i-a2203b806c49b8ef-1" n="8d3e351b">
            <seg n="86f4609b">
              Fru talman! Jag börjar med att yrka bifall till förslaget i betänkandet.
              Det förslag till förändringar i premiepensionssystemet som vi
              debatterar i dag är i grunden en anpassning till hur vi i huvudsak
              tillämpar premiepensionssystemet. Det är inte så allvarliga och
              stora förändringar som vi genomför.
            </seg>
            <seg n="7e74d504">
              De föreslagna förändringar som jag kommer att beröra är införande
              av generationsfonder inom Sjunde AP-fonden, möjligheter att ta
              ut fondbytesavgifter, inget förslag om begränsning av fonder på
              fondtorget och att bestämmelser om ett efterlevandeskydd före
              pensionstiden tas bort. Det är vad detta konkret handlar om.
            </seg>
            <seg n="60a5edbc">
              Vårt pensionssystem är komplicerat för många i dag. I dag består
              pensionsrätten till 16 procent av inkomstpension och till 2 ½
              procent av premiepension av det pensionsunderlag som vi har som
              grund. I dag debatterar vi premiepensionerna som alltså är 2 ½
              procent och som finns inom det vi kallar PPM.
            </seg>
            <seg n="9cf890f0">
              Den största förändringen som vi gör nu är att vi inför generationsfonder
              inom Sjunde AP-fonden. Den som i dag väljer att inte aktivt placera
              pengarna i någon av de 800 fonderna på fondtorget får sina pengar
              placerade i Premiesparfonden. Den administreras av Sjunde AP-fonden.
              Fonden förvaltar 62 miljarder kronor. Här kommer verkligheten
              in. I dag är det knappt 2 procent av de nya spararna som väljer
              aktivt. 98 procent av de nya sparare som kommer in i systemet
              får sina pengar placerade i Premiesparfonden. I dag har alla i
              Premiesparfonden samma riskprofil. Oavsett om man är 25 år eller
              om man är 60 år har man precis samma riskprofil på de placeringarna.
            </seg>
            <seg n="b2226810">
              Nu föreslås det att Premiesparfonden läggs ned och ersätts med
              de här generationsfonderna som ska vara minst tre och högst tio
              för att det inte ska finnas alltför många val. Generationsfonderna
              ska bestå av dels en aktiefond, dels en obligationsfond. De här
              ska viktas ihop för att man, beroende på ålder, ska få en sammansättning
              som speglar åldern. Den här modellen är tänkt att minska risken
              ju högre upp i ålder man kommer. Den ska helt enkelt göra det
              tryggare för spararna.
            </seg>
            <seg n="0dcb901c">
              Det ges också möjlighet för den enskilde att själv välja risk
              i någon av de här tre till tio fonderna, vilket det nu blir i
              slutändan. Det är viktigt. Det finns alltså en möjlighet att aktivt
              välja de här premiesparfonderna redan från början. Jag tycker
              att det här är en anpassning till den utveckling vi ser när det
              gäller just premiesparfonderna.
            </seg>
            <seg n="ddd32fc8">
              Den här förändringen innebär också att det blir klara stordriftsfördelar
              som innebär att de administrativa kostnaderna kan pressas ned.
              I dag är Sjunde AP-fondens administrativa kostnader 0,15 procent.
              Bedömningen är att det ska gå att sänka kostnaderna ytterligare
              genom att göra på det här sättet. Möjligen kan man sänka dem ända
              ned mot en tiondel. Därför bedömer jag att det inte behöver sättas
              något tak i det här läget när det gäller administrationskostnadernas
              utveckling. Här gäller det verkligen att följa utvecklingen och
              att fortsätta att ha en press på detta. Låga administrativa avgifter
              är mycket viktiga för det långsiktiga pensionssparandet. Det tycker
              jag att det här handlar om.
            </seg>
            <seg n="be23b3ca">
              Medlen från Premiesparfonden, som läggs ned, bör senast den 31
              maj 2010 föras över till de nya generationsfonderna. Det kommer
              att ske en förändring för rätt många människor under våren.
            </seg>
            <seg n="b1e566f8">
              Sedan gäller det fondbytesavgifterna. I dag finns det nästan
              800 fonder på fondtorget. Antalet byten av fonder har ökat väldigt
              kraftigt under de senare åren. Det beror mycket på att det har
              blivit en marknad för olika förvaltnings- och rådgivningsföretag.
              Under 2008 genomfördes 3,2 miljoner fondbyten inom PPM. Många
              som anlitar de här rådgivningsföretagen betalar ca 500 kronor
              per år för detta.
            </seg>
            <seg n="fae112e5">
              Tittar man på det konstaterar man att ett PPM-konto i genomsnitt
              är 42 000 kronor. Alltså betalar man utöver alla andra avgifter
              1,2 procent extra för den här rådgivningen. I dag finns det ingenting
              som visar att den här rådgivningen ger ett bättre resultat än
              till exempel Sjunde AP-fonden. Det har heller aldrig varit meningen,
              vill jag påstå, att pensionsbesparingarna ska användas för kortsiktiga
              spekulationer. Sparandet till pension ska vara långsiktigt.
            </seg>
            <seg n="a34095d1">
              Det är dessutom så i dag att de fondbyten som sker fördelas lika
              mellan alla oss som finns i systemet. Då tycker jag att det är
              rimligt att föra diskussionen att kanske två till fyra fondbyten
              ska vara avgiftsfria, men sedan kanske det ska vara avgift om
              man byter väldigt ofta så att kostnaderna fördelas när de faktiskt
              också uppstår.
            </seg>
            <seg n="5d5fbc8c">
              Dagens förslag med det nya systemet innebär just det. Det blir
              möjligt för Premiepensionsmyndigheten att ta ut avgifter på väldigt
              frekventa fondbyten.
            </seg>
            <seg n="86eb7e29">
              Fru talman! Vi har fört en diskussion i pensionsgruppen, och
              rätt brett med många fler också, om möjligheten att begränsa antalet
              fonder på fondtorget som i dag är ungefär 800, som jag sade. Man
              kan konstatera att fram till i dag har vi inte kunnat hitta några
              regler som har varit möjliga att genomföra för att begränsa antalet.
              Därför föreslår vi att det inte införs några regler för den fondbegränsning
              som vi har haft i uppdrag att göra.
            </seg>
            <seg n="c82ceab8">
              Vi förutsätter också naturligtvis att Premiepensionsmyndigheten
              fortsätter att utveckla det här rabattsystemet som man har, för
              det är väldigt framgångsrikt, vill jag påstå.
            </seg>
            <seg n="8dc66723">
              Slutligen föreslås att efterlevandeskyddet före pensionstid inte
              införs. Det här är en fråga som har funnits med ända sedan pensionssystemet
              kom till. I flera omgångar har man inte kunnat hitta någon lösning
              på det här bekymret, och frågan har skjutits på framtiden i flera
              omgångar tidigare i genomförandegruppen och i olika sammanhang.
            </seg>
            <seg n="75eb6c4d">
              Det finns ingen i dag som kan komma fram med ett förslag som
              är realistiskt att genomföra. Därför är nu förslaget som ligger
              på bordet att de bestämmelser som finns om efterlevandeskydd före
              pensionstid tas bort.
            </seg>
          </u>
          <note type="speaker" n="950d394b">
            Anf. 136 MATS G NILSSON (m):
          </note>
          <u who="unknown" xml:id="i-e97c5d3c08412b4b-3" n="4deea249">
            <seg n="631784f3">
              Fru talman! Premiepensionen infördes hösten år 2000 i det statliga
              svenska pensionssystemet som en del av det blivande reformerade
              pensionssystemet. Den innebär ett obligatoriskt fonderat pensionssparande
              och valfrihet för den enskilde att själv välja hur pensionssparandet
              ska placeras. I och med premiepensionens fondering i personliga
              konton fick vi så att säga någorlunda raka rör mellan det vi betalar
              in i pensionsavgift och det som betalas ut som pension.
            </seg>
            <seg n="c4667791">
              Sedan starten har det inte varit möjligt att gå från fondtorgets
              nära 800 fonder till den så kallade ickeväljarfonden som administreras
              av Sjunde AP-fonden. Detta har inneburit att en del sparare har
              avhållit sig från att välja själva eftersom möjligheten att återvända
              då skulle vara stängd.
            </seg>
            <seg n="283d93f1">
              Det har också inneburit att den som har varit aktiv men som skulle
              vilja bli mer passiv inte har kunnat välja Sjunde AP-fondens basalternativ.
              Denna låsning har förstås varit olycklig. Nu ändras detta, och
              det blir möjligt att välja och möjligt att gå tillbaka.
            </seg>
            <seg n="8d86569c">
              Ett annat betydelsefullt förslag som Kurt Kvarnström har talat
              om är införandet av de så kallade generationsfonderna. Dessa innebär
              att andelen aktier är högre ju längre från pensionen man befinner
              sig. Det är alltså en högre risknivå när man är yngre, och sedan
              är det en successivt avtagande risk när pensionsåldern närmar
              sig.
            </seg>
            <seg n="5972e023">
              Detta innebär att man blir mindre känslig för en konjunkturnedgång
              som inträffar samtidigt eller i närheten av den tid som man själv
              avser att gå i pension.
            </seg>
            <seg n="7f2e838f">
              I dag har, som Kurt nämnde, en 30-åring och en 65-åring samma
              risknivå. Efter regelförändringen kan en 30-åring och 65-åring
              fortfarande ha samma riskprofil, men då krävs det att de väljer
              det själva.
            </seg>
            <seg n="d1f5ac9c">
              Förslaget i propositionen innebär även att den som inte väljer
              egna fonder ändå ges möjlighet att förändra sin egen riskprofil.
              Om man anser att den generationsfond som man tillhör innebär en
              för hög eller en för låg risk införs nu möjligheten att själv
              förändra denna risknivå. Detta höjer valfriheten för den enskilde
              spararen som kan välja risknivå utan att för den sakens skull
              behöva administrera en egen fondportfölj.
            </seg>
            <seg n="aa962e68">
              Fru talman! De fem partierna bakom pensionsöverenskommelsen är
              överens om förslagen i betänkandet. Vi tar därmed ansvar för ett
              starkt pensionssystem och genomför förändringar som stärker pensionsspararna
              utan att riskera vårt sunda system.
            </seg>
          </u>
          <note n="f52244ec">
            Jag yrkar härmed bifall till förslaget i betänkandet i sin helhet
            och avslag på motionerna.
          </note>
          <note type="speaker" n="028083bf">
            Anf. 137 SOLVEIG ZANDER (c):
          </note>
          <u who="solveig_zander_bb1f11" xml:id="i-673272363946828b-0" n="a9d8d7ac">
            <seg n="0dcff34c">
              Fru talman! Våra pensioner är sannerligen ett hett ämne i dessa
              dagar. Jag skulle nästan vilja påstå att det ligger i var mans
              mun. Men det som det handlar om då är främst att pensionärerna
              vill ha mer pengar eller ha ett lika stort jobbskatteavdrag som
              de som yrkesarbetar har.
            </seg>
            <seg n="251344a6">
              Jag vill göra klart direkt innan jag går in på betänkandet att
              från Centerns sida prioriterar vi allra högst de pensionärer som
              har de lägsta pensionerna, alltså garantipensionerna. Det är de
              som måste få en högre pension.
            </seg>
            <seg n="6c5e088d">
              Det är precis det som betänkandet i dag handlar om, nämligen
              att man ska få en högre pension och att man ska få möjligheter
              själv att planera för att man ska få en högre pension. Vi vet
              i dag att man inte är speciellt aktiv i sitt sätt att se över
              sitt sparande i premiepensionen. Kurt Kvarnström från Socialdemokraterna
              redogjorde för att det har gått upp så att det är fler som nu
              placerar själva, men vi behöver ha ännu fler som gör det. Därför
              är det viktigt att vi ändrar på detta så att risktagandet väger
              emot både ålder och marknadens utveckling. Det är det som nu blir
              möjligt.
            </seg>
            <seg n="d35619e2">
              Förslaget i betänkandet är genialt på det sättet att det finns
              en paketlösning, en portföljsammansättning, som dels kan användas
              av dem som inte gör egna val, dels kan användas av dem som inom
              den här portföljen lägger ihop sina egna delar och på det sättet
              får ett större risktagande. Självklart finns förutom det här statliga
              alternativet även de helt privata möjligheterna kvar.
            </seg>
            <seg n="67399a75">
              I och med det här nya systemet blir det både mer effektivt och
              mer kostnadseffektivt, och det är oerhört bra.
            </seg>
            <seg n="83a0d53a">
              Pensionssystemet, som det är i dag, innebär att valet ska vara
              personligt. Vi ska få möjlighet att välja på många olika alternativ.
              Där har vi nu Kalle Larsson och Vänsterpartiet som vill inskränka
              den möjligheten. Dessutom vill ju Vänsterpartiet att pensionssystemet
              i sin helhet ska rivas upp. Socialdemokraterna och vänsterfalangen
              vill få detta att gå ihop, men jag tror inte att det går när man
              har så kapitalt olika åsikter om det pensionssystem som vi fem
              partier värnar om.
            </seg>
            <seg n="cc26ccb9">
              Men som vanligt tycker Vänsterpartiet att de är bäst på att bestämma
              över människors liv och leverne. Därför tycker de också att de
              kan bestämma hur pensionerna ska se ut när man blir äldre och
              hur de ska förvaltas.
            </seg>
            <seg n="09d1d0ea">
              För mig och Centerpartiet är det helt och hållet ofattbart. Individens
              egna valmöjligheter och självbestämmande är oerhört viktiga, framför
              allt när det gäller att kunna påverka hur ekonomin ska se ut när
              man blir äldre.
            </seg>
            <seg n="c796f0e0">
              Vi har i dag, som Kurt Kvarnström från Socialdemokraterna nämnde,
              närmare 800 olika fonder. Jag och Centerpartiet tycker att det
              är bra att det finns så mycket att välja på.
            </seg>
            <seg n="836d4c73">
              Från årsskiftet när vi får en ny pensionsmyndighet får vi helt
              andra möjligheter. Den myndigheten ska behandla allt och handha
              allt som har med pensioner att göra. Myndigheten ska få bestämma
              över fondbytena och kostnaden för dessa. Man har sagt att det
              är fyra olika kriterier som ska gälla. Det första är att det naturligtvis
              ska vara så låg kostnad som möjligt. Det andra är att det ska
              uppmuntra till att byta fond regelbundet. Det tredje är att man
              ska ha en skälig fördelning mellan de olika alternativen. Det
              fjärde är att de administrativa kostnaderna inte ska vara så höga.
              Med det regelverket ska myndigheten själv få bestämma hur detta
              ska se ut.
            </seg>
            <seg n="83f0518b">
              Sist men inte minst tog Miljöpartiets Gunvor G Ericson upp miljö-
              och etikhänsynen. Det är en viktig fråga. Så väl som frågan från
              Miljöpartiet behandlas i betänkandet måste det med all tydlighet
              framgå att man tycker att det ska beaktas. Man skriver i betänkandet
              att Etikrådet, som har hand om de här frågorna, kan inkludera
              Sjunde AP-fonden. Med det har regeringen förtydligat att de tycker
              att det är viktigt med miljö och etik. Jag kan lova Gunvor G Ericson
              och Miljöpartiet att jag i allra högsta grad ska följa denna utveckling.
              Miljöfrågorna är viktiga för Centerpartiet, och de ligger mig
              också varmt om hjärtat.
            </seg>
            <seg n="252c3479">
              Fru talman! Med detta vill jag tillstyrka förslaget i betänkandet
              och avstyrka samtliga reservationer.
            </seg>
          </u>
          <note type="speaker" n="a46339bd">
            Anf. 138 KALLE LARSSON (v) replik:
          </note>
          <u who="kalle_larsson_7fdd7a" xml:id="i-4928e6132d4398fb-0" n="27e8afba">
            <seg n="df68f67a">
              Fru talman! Jag har två frågor till Solveig Zander. Vi från Vänsterpartiet
              blev anklagade för att vi tycker att vi vet bättre. Ja, vi kanske
              är sådana ibland att vi tycker att vi vet ganska bra. Därför driver
              vi våra åsikter och vår politik på det sätt som vi gör. Men man
              kan alltid ställa en motfråga: Hur mycket vet Solveig Zander och
              partierna bakom pensionsöverenskommelsen? Jag ska ta ett par exempel.
            </seg>
            <seg n="ec8bd1fa">
              Premiepensionerna har gått back sedan de infördes, 34 ½ procent
              förra året, samtidigt som de som förvaltar premiepensionerna har
              tjänat 8 miljarder kronor på att förvalta dem. Det är vad Solveig
              Zanders alternativ står för. Solveig Zander tycker att det är
              bättre än vårt alternativ. Det tarvar nog en förklaring. Varför
              skulle det vara bättre? Varför ska vi spekulera bort pengar på
              börsen och förvaltarna tjäna pengar?
            </seg>
            <seg n="203083e9">
              Det är riktigt att vi vill göra stora förändringar i premiepensionssystemet.
              Det är det vi diskuterar här i dag, pensionssystemet i stort.
              Förändring kan gå till på två olika sätt. Det ena är att det blir
              som vi vill, och det röstas igenom i kammaren. I det här fallet
              kommer det nog att dröja några år innan det sker. Det finns ett
              annat sätt, och det är det som pågår just nu steg för steg, inte
              så stora steg ännu, men det görs ändå saker som Vänsterpartiet
              länge har föreslagit. Vi var först att tala om generationsfonder.
              Vi var först att tala om att man skulle ta avgifter vid fondbyte.
              Vilka andra förslag som Vänsterpartiet driver tycker Solveig Zander
              att Genomförandegruppen ska genomföra?
            </seg>
          </u>
          <note type="speaker" n="937062bc">
            Anf. 139 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-673272363946828b-1" n="a9d8d7ac">
            <seg n="b5bfdaa3">
              Fru talman! Det pensionssystem vi har är väl genomarbetat under
              många år. Vi har en överenskommelse mellan fem partier som har
              kommit fram till att det system vi har är oslagbart i dag. En
              av anledningarna till att det är oslagbart är att vi vill möjliggöra
              för människor att själva välja hur, var och när i fråga om pension.
              Utgående från hela livets arbetsinsats lägger man pengar i ett
              pensionssystem. Det är fritt från hur vi här i kammaren tycker
              att pensionärer ska ha det. Systemet lever sitt eget liv, för
              att inte kunna påverkas av vem som har regeringsmakten.
            </seg>
            <seg n="1a13ff49">
              Det som Vänsterpartiet vill är att människor inte ska kunna bestämma
              själva, utan det ska vara färre fonder, helst inga fonder alls.
              Det ska inte vara ett sådant här system över huvud taget, utan
              Vänsterpartiet tycker att det är riksdagsledamöterna som ska bestämma
              över hur människor ska få sin pension. Det om någonting är för
              mig totalt främmande, för jag tycker inte att jag som centerpartist
              och riksdagsledamot ska bestämma över hur 9 miljoner människor
              i detta land ska få sin pension.
            </seg>
            <seg n="b444780e">
              Jag undrar hur Vänsterpartiet har tänkt sig att man ska förvalta
              de pengar som folk ska få i pension.
            </seg>
          </u>
          <note type="speaker" n="307c81f9">
            Anf. 140 KALLE LARSSON (v) replik:
          </note>
          <u who="kalle_larsson_7fdd7a" xml:id="i-4928e6132d4398fb-1" n="27e8afba">
            <seg n="5e8fc7b1">
              Fru talman! Solveig Zander ägnade sina två minuter åt att i allmänhet
              prata om pensionssystemet, och sedan ställer hon en fråga. Faktum
              är att jag ställde ett par frågor till Solveig Zander som hon
              inte besvarade. En av dem var: Vilka andra förändringar tänker
              ni komma med så småningom som vi har varit först att föreslå?
            </seg>
            <seg n="d1e6c755">
              Kanske är det som Solveig Zander och Gunvor G Ericson ska prata
              om här om en liten stund, nämligen att man ska ha regler för hur
              man ska placera och var. Det finns miljöhänsyn att ta. Vi placerar
              i dag i vissa sammanhang i vapenindustri. Det har vi och Miljöpartiet
              länge kritiserat. Är det nästa förslag som kommer på bordet? Är
              det nästa förändring som görs där i vart fall initiativet är taget
              från de partier som inte ingår?
            </seg>
            <seg n="0bff1002">
              Jag ska möjligen vara trevlig och snäll och säga att det är bra
              att ni lyssnar. Ännu bättre vore det förstås om vi demokratiskt
              beslutade om de saker som pensionssystemet handlar om.
            </seg>
            <seg n="1effdeb0">
              Frågan gällde hur man ska placera. Det är väl ingen hemlighet
              för någon att det finns säkra och osäkra placeringar, spekulation
              och säkra placeringar. Det här är inga konstigheter, det vet alla
              som har någon kunskap om hur placeringar går till. Vi föredrar
              säkra placeringar framför det som är ren spekulation.
            </seg>
            <seg n="4a66d1e3">
              Den andra fråga som jag ställde handlade om att premiepensionerna
              har gått med 34 ½ procent back förra året. Sedan de startade har
              de också gått back. Det har kostat pensionärerna 8 miljarder kronor
              i förvaltningskostnader. Tycker Solveig Zander verkligen att det
              är ett fungerande system som vi talar om?
            </seg>
          </u>
          <note type="speaker" n="9be7469b">
            Anf. 141 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-673272363946828b-2" n="a9d8d7ac">
            <seg n="97307edf">
              Fru talman! Jag tycker att det är ett fungerande system, och
              jag beklagar att vi har en lågkonjunktur och hade förra året i
              allra högsta grad. Alliansregeringen har dock på alla sätt medverkat
              till att den har drabbat Sverige betydligt mindre än vad den drabbat
              övriga länder i Europa till exempel.
            </seg>
            <seg n="df5e3f7a">
              Därför beklagar jag att det har blivit lägre värden i pensionssystemet.
              Det var på grund av lågkonjunkturen. Det är det som är meningen,
              höll jag på att säga, att pensionssystemet ska följa den samhällsekonomiska
              utvecklingen precis som alla andra. Men det viktiga är att man
              ser till att så fort som högkonjunkturen igen blir verklighet
              får pensionärerna får del av det. Det är viktigt.
            </seg>
            <seg n="1233e0f5">
              Kalle Larsson säger att man spekulerar på ett negativt sätt.
              Några negativa spekulationer finns inte. Givetvis placeras pengarna
              i fonder på det sätt som man finner är bäst. Om Kalle Larsson
              tycker att det är ett negativt sätt får det stå för honom. De
              personer som placerar våra pengar som vi sedan ska få i pension
              gör det utifrån det sätt som är det absolut bästa.
            </seg>
            <seg n="82e6499d">
              Kalle Larsson frågade vilka andra förslag som skulle komma från
              pensionsgruppen. Om Kalle Larsson bara visste hur lång agenda
              vi har i pensionsgruppen som vi ska jobba med! Det skulle ta mig
              ganska lång tid att räkna upp alla punkter, men vi förvaltar frågan
              på bästa sätt. Det kan jag lova.
            </seg>
          </u>
          <note type="speaker" n="4745c7f3">
            Anf. 142 GUNVOR G ERICSON (mp) replik:
          </note>
          <u who="unknown" xml:id="i-d2bf863df680f999-1" n="4deea249">
            <seg n="ba4052c2">
              Fru talman! Solveig Zander sade i sitt anförande att fler unga
              väljer. Men att döma av vad jag har läst och fått fram är det
              färre unga av dem som ska göra sitt aktiva val som väljer någon
              annan fond. De allra flesta hamnar i Sjunde AP-fonden i premiepensionssystemet.
              98 procent av alla pensionssparare hamnar i Sjunde AP-fonden.
            </seg>
            <seg n="e5d236b2">
              Jag begärde ordet med tanke på att Solveig Zander pratade om
              miljö-, klimat- och etikfrågorna, som jag tog upp. Talet om miljö
              klingar falskt när Centerpartiet går i ledband hos Moderaterna.
              Jag vill ställa det som står i betänkandet mot det som Solveig
              Zander sade. Det står på s. 13 i utskottets betänkande: Utskottet
              konstaterar att Sjunde AP-fondens placeringshänsyn till miljö
              och etik redan är föremål för granskning och olika överväganden.
              Det betyder inte att de har det. Något uttalande från riksdagens
              sida är därför inte påkallat, skriver ni i riksdagsmajoriteten.
              Utskottet finner inte heller skäl att föreslå någon förändring
              av placeringsreglerna för övriga fonder inom premiepensionssystemet.
              Med det anförda avstyrker utskottet motion Sf7. Är det verkligen
              att vilja ta miljöhänsyn?
            </seg>
          </u>
          <note type="speaker" n="260dfc03">
            Anf. 143 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-673272363946828b-3" n="a9d8d7ac">
            <seg n="6f1d94ca">
              Fru talman! Gunvor G Ericson påstod att jag hade sagt att det
              var fler unga som valde. Jag tror inte att jag nämnde unga. Jag
              sade att jag höll med Kurt Kvarnström, som sade att det är betydligt
              fler som väljer nu. Men de unga gör det inte. Det är ett problem.
              Det är därför som det vi diskuterar i dag är så oerhört viktigt,
              för det möjliggör för de unga som inte väljer att få högre pension.
              Därför är det betänkande vi nu diskuterar väldigt viktigt. De
              som väljer är de som har kommit en bit på väg. De unga väljer
              inte. Sade jag det sade jag fel, eller också uppfattade Gunvor
              G Ericson inte mig på rätt sätt.
            </seg>
            <seg n="76a900cd">
              Gunvor G Ericson ställde en fråga om miljöhänsyn. Nu har jag
              inte betänkandet här, men det står där att regeringen har tittat
              på dessa frågor, precis som Gunvor sade. Jag, Centerpartiet och
              alliansen tycker att det är viktigt att man möjliggör för fonderna
              att på egen hand via Etikrådet det nämndes, men nu kommer jag
              inte ihåg den exakta ordalydelsen titta på hur detta ska utföras.
              Jag tror att det är väldigt viktigt att vi möjliggör att de med
              det nya systemet kan titta över miljöhänsynen innan vi kommer
              med pekpinnar, möjliggör för dem att själva hitta vägar för detta
              med miljöhänsyn och etik, för det är väldigt viktigt.
            </seg>
          </u>
          <note type="speaker" n="4dfca0c3">
            Anf. 144 GUNVOR G ERICSON (mp) replik:
          </note>
          <u who="unknown" xml:id="i-d2bf863df680f999-2" n="4deea249">
            <seg n="5229073f">
              Fru talman! Jag tror att det är viktigt att fonderna har spelregler.
              Att ni drev igenom att det skulle vara 2,5 procent i stället för
              2 procent, som också diskuterades i pensionssystemet, var för
              att ni ville att det skulle finnas mer pengar i det finansiella
              systemet.
            </seg>
            <seg n="541acdf4">
              Fonderna investerar på egen hand, och vi har sett hur det går.
              Fonderna investerar i fossil energi till allra största del, som
              jag nämnde i mitt inledningsanförande. Det tror jag hänger ihop
              med att unga som bryr sig om miljö- och etikfrågor inte känner
              att de har något reellt val att göra. Skulle man bifalla Miljöpartiets
              förslag om att införa en fond som sätter miljö- och etikkrav före
              högsta möjliga avkastningskapital, även om det investeras i vapenindustri
              och porr, tror jag att fler unga skulle kunna göra ett aktivt
              val, något som man inte har reell möjlighet till i dag.
            </seg>
            <seg n="7ff9d26c">
              Jag vill egentligen ställa frågan till Solveig Zander mer konkret
              en gång till. Är Solveig Zander och Centerpartiet beredda att
              driva på kommitténs förslag inom regeringen att målsättningarna
              om att ta hänsyn till miljö, etik och andra hållbarhetsaspekter
              ska föras in i lagen? Kan Solveig Zander svara ja eller nej på
              den frågan?
            </seg>
          </u>
          <note type="speaker" n="b8a9605a">
            Anf. 145 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-673272363946828b-4" n="a9d8d7ac">
            <seg n="8735392d">
              Fru talman! Om det vore så enkelt att alltid svara ja eller nej
              på frågor skulle jag naturligtvis göra det, men så enkelt är det
              inte. Det är väl ingen händelse att alliansregeringen driver miljöfrågorna
              så otroligt mycket och med den emfas man gör just nu.
            </seg>
            <seg n="f49df2ce">
              Det finns ett parti som har bidragit i allra högsta grad till
              att alliansregeringen sätter miljöfrågorna högt upp på agendan.
              Jag behöver väl inte säga vilket parti det är, för jag förmodar
              att Gunvor G Ericson förstår att det är ett grönt parti även i
              alliansen. Det viktiga med alliansen är att vi kompletterar varandra,
              och det gör vi i allra högsta grad.
            </seg>
            <seg n="7869c51a">
              Nu ska jag läsa innantill, för det var en vänlig själ som gav
              mig betänkandet. Där står det att FörstaFjärde AP-fondernas och
              Sjunde AP-fondens arbete med fondernas riktlinjer för miljö genomförts
              på ett bra sätt. Regeringen drar den slutsatsen, står det här.
              Då kan jag säga till Gunvor G Ericson, fru talman, att om detta
              nu inte fullföljs, om de inte utvecklar detta och ser till att
              ta mer miljöhänsyn i sina placeringar, då och det sade jag precis
              kommer jag att medverka till att man får en starkare skrivning
              på det området. Men jag tycker fortfarande, fru talman, att det
              är viktigt att möjliggöra för fonderna att på egen hand jobba
              fram detta förslag, och det står också här att detta ska utvecklas
              inom ramen för fondernas arbete i det s.k. Etikrådet.
            </seg>
          </u>
          <note type="speaker" n="e5a6ffaa">
            Anf. 146 ULF NILSSON (fp):
          </note>
          <u who="ulf_nilsson_b08371" xml:id="i-e97c5d3c08412b4b-4" n="070d2e49">
            <seg n="3b5a4d48">
              Fru talman! Bland de allra första och viktigaste välfärdsreformerna
              när det växer fram moderna demokratiska samhällen är som vi vet
              införandet av ett fungerande pensionssystem.
            </seg>
            <seg n="410cb41c">
              Detta växte fram i slutet av 1800-talet och i början av 1900-talet.
              Det var blygsamma summor i början. Men allt fler människor slapp
              i alla fall att lita på välgörenhet när de blev gamla. I Sverige
              genomfördes den första folkpensionen av Karl Staaff 1913.
            </seg>
            <seg n="025ce395">
              Vi har genom åren insett att det är viktigt att ha ett pensionssystem
              som människor kan lita på och som ekonomiskt håller i bra och
              dåliga tider. Människor ska naturligtvis inte behöva gå och oroa
              sig för att de ska bli fattiga när de blir gamla. Det var därför
              en stor majoritet i riksdagen på 1990-talet fattade ett antal
              beslut om riktlinjerna för ett nytt pensionssystem. Då höll det
              gamla på att falla sönder och riskerade att inte klara utbetalningarna
              på sikt. Framtida generationer kunde inte lita på att få ett tryggt
              pensionssystem.
            </seg>
            <seg n="0c4b8a2e">
              Det finns några viktiga inslag i det nya pensionssystemet, som
              vi nu har haft ett antal år. Det skulle vara långsiktigt hållbart
              och pålitligt. Det skulle ligga utanför statsbudgeten utan risk
              för ogenomtänkta beslut. Det skulle finnas inbyggda balanssystem,
              så att förhållandet mellan tillgångar och skulder blev hållbart.
            </seg>
            <seg n="342ea14c">
              Det här pensionssystemet har på många håll i världen uppmärksammats
              som ett väldigt välgenomtänkt och säkert system. Från vår sida
              i Folkpartiet känner vi väldigt stor tilltro till systemet. Det
              har också fungerat bra. Som helhet har de inbetalade avgifterna
              och buffertfondernas tillgångar täckt en successiv uppräkning.
              Det har lett till att pensionerna i Sverige sedan detta system
              infördes har skrivits upp mer än vad som skulle ha varit fallet
              i det tidigare pensionssystemet, detta trots en nedgång på grund
              av det exceptionella börsåret 2008/09, när den inbyggda balansen
              slår till.
            </seg>
            <seg n="06c5353b">
              Hittills, brukar man säga, hade det nya pensionssystemet räknats
              upp med 21,2 procent, i motsats till det gamla som hade räknats
              upp med 16 procent.
            </seg>
            <seg n="d8633a52">
              Här finns också möjligheten att välja fonder. Som vi har hört
              är det bara en liten del av pensionspengarna som får användas
              till det, men egentligen är det rimligt. Det är å ena sidan rimligt
              att vi har ett obligatoriskt system, eftersom vi inte kan hamna
              i den situationen att en del människor inte alls tänker på sin
              ålderdom och inte har någon försörjning när de blir gamla. Men
              vi vill å andra sidan ta hänsyn till att människor vill ha inflytande
              över hur de placerar en del av sina pensionspengar. Det är den
              kombinationen, blandningen av obligatorium och valfrihet, som
              är det fina med premiepensionen som finns som ett komplement i
              det obligatoriska pensionssystemet.
            </seg>
            <seg n="eee981ea">
              I dag har systemet fördelen att man kan strunta i att höra av
              sig och låta staten placera pengarna. Nackdelen är att man inte
              kan gå tillbaka till detta om man en gång har valt bort det. Även
              om många tycker att det är roligt att välja tycker jag att man
              ska respektera att det finns många människor som inte vill tvingas
              grubbla över hur de ska placera sina pensionspengar. Den möjligheten
              finns verkligen kvar med det nya förslag som regeringen har i
              denna proposition. Om jag inte väljer så väljer pensionsmyndigheten
              åt mig. Så enkelt är det.
            </seg>
            <seg n="b7807c40">
              Det har talats om vad det finns för säkra placeringar. Verkligheten
              är att det om till exempel en kommun ska placera pengar inte finns
              några säkra placeringar. Det är omöjligt att i förväg helt räkna
              ut var det är bäst att ha pangarna på bank, i en fond eller någon
              form av lån. Den verkligheten lever vi i. Men enskilda människor
              som inte vill ska inte behöva grubbla så mycket på det.
            </seg>
            <seg n="c766e15c">
              Regeringen föreslår alltså att den som inte vill arbeta aktivt
              med fondplaceringar ska få pengarna placerade i en generationsfond
              med så liten risk som tänkas kan. Samma person ska fortfarande
              kunna välja det enklare alternativet, men genom att göra ett litet
              val mellan att ta lite större eller lite mindre risk ska han kunna
              placera det i en fond som är lite utanför hans egen generation.
              I båda fallen slipper dock den som väljer detta alternativ att
              över huvud taget fundera på att bygga upp fondpappersportföljer
              och så vidare, som man gör på fondtorget.
            </seg>
            <seg n="bef34532">
              Det handlar alltså huvudsakligen om två förändringar för pensionssparare:
              för det första att man även om man inte vill aktivt välja på fondtorget
              kan välja lite grann och för det andra att man faktiskt kan gå
              tillbaka och välja det mer passiva alternativet. Det kan nämligen
              komma perioder i ens liv då man tycker att man inte har tid eller
              för den delen lust att hålla på att titta på fondkurser och annat.
              Det är egentligen inte, fru talman, några dramatiska förändringar
              som föreslås. Som sagt finns möjligheten att påverka placeringen
              i den lilla premiepensionsdelen kvar, och vill man över huvud
              taget inte bekymra sig om att skriva ett papper till Pensionsmyndigheten
              eller gå in på datorn kommer Pensionsmyndigheten att välja åt
              en.
            </seg>
            <seg n="4092e412">
              De reservationer vi har fått handlar dels om att ta miljöhänsyn
              och etiska hänsyn, och vi har redan hört i debatten att det står
              en del i betänkandet om detta. Vänsterpartiet vill avskaffa hela
              premiepensionssystemet men har inte gett något klart besked om
              var pengarna ska placeras. Även om det inte står i reservationen
              står ju Vänsterpartiet i verkligheten inte bakom pensionsreformen,
              utan de vill helt enkelt ha ett system som kan ändras med tillfälliga
              politiska beslut, där det inte finns någon garanti för att tillgångarna
              motsvarar utbetalningen och där det inte heller finns någon garanti
              för att framtidens pensionärer får en trygg pension som räcker.
            </seg>
            <seg n="3782ad47">
              Avslutningsvis, fru talman, kan vi ha många politiska motsättningar
              inom många områden, men det är bra att vi har en bred majoritet
              i de fyra allianspartierna och Socialdemokraterna om pensionssystemet.
              Det är också bra att det ligger utanför statsbudgeten. Det gör
              att det finns väldigt goda förutsättningar för att pensionerna
              kommer att klara även kommande generationer av pensionärer. Vi
              ska vårda pensionssystemet med små förändringar och inte ta risker
              med stora, plötsliga och ogenomtänkta förändringar.
            </seg>
          </u>
          <note n="8ca7db85">
            Med detta yrkar jag bifall till utskottets förslag i betänkandet
            och avslag på motionerna.
          </note>
          <note type="speaker" n="b580710a">
            Anf. 147 LARS GUSTAFSSON (kd):
          </note>
          <u who="lars_gustafsson_079038" xml:id="i-0d10cced6221da8b-0" n="72f32b75">
            <seg n="6e004230">
              Fru talman! I går eftermiddag vaccinerade jag mig här i riksdagen.
              Jag trodde att det skulle vara en injektion för denna debatt,
              men jag ser att det är svårt att ladda upp igen så här sent på
              kvällen. Jag tror faktiskt att det beror på att vi pratar om 1,55
              procent av pensionssystemet. Det är klart att det kan vara exalterande
              att prata om 62 miljarder kronor när det handlar om 4 000 miljarder
              jag vet inte riktigt.
            </seg>
            <seg n="39855485">
              Hur som helst: Om vi har ett obligatoriskt system dit alla är
              skyldiga att betala in pensionsmedel är det rimligt att man har
              möjlighet att styra över en viss del utan att riskera sin stora
              grundpension. Jag tror ändå att det är rätt så klokt. När det
              gäller vem som ska förvalta pengarna tror jag inte att regeringen
              är den bästa att göra det, utan de måste placeras på ett sätt
              som ger avkastning. Vi har slutat med guldmyntfot, vilket jag
              tror att Kalle Larsson också känner till. Vi lägger inte pengarna
              i en hög eller värdesäkrar dem på det viset, för så enkelt är
              det inte.
            </seg>
            <seg n="62068c0f">
              Som kristdemokrat tycker jag att det är viktigt att vi har en
              premiepensionsdel i pensionssystemet som gör det möjligt för enskilda
              sparare att placera en mindre del av sitt sparande i en självstyrd
              del av pensionen. Detta riskerar inte heller spararens grundpension
              om det egna sparandet skulle gå dåligt. Dessutom är jag övertygad
              om att framtida generationer kommer att utnyttja detta mer när
              de väl har etablerat sig i sin inkomst på arbetsmarknaden eller
              som företagare.
            </seg>
            <seg n="476e7be6">
              Som vi har hört i tidigare inlägg handlar betänkandet om en förändring
              av premiepensionssystemet, där vi nu inför så kallade generationsfonder
              i förvalsalternativet. Detta återspeglar bättre risktagande relaterat
              till ålder hos pensionsspararen, dock med möjligheten att göra
              ett eget val om man så önskar. Sannolikt kommer detta att innebära
              en mer positiv utveckling av premiepensionerna för den enskilde
              spararen, särskilt för dem som inte förväljer. Det kommer också
              att innebära en större kostnadseffektivitet, och jag tror att
              det är viktigt att vi håller nere kostnaderna för spararna. Att
              inte erodera deras kapital genom uttag av för stora avgifter eller
              genom att ha en för dyr administration är nämligen också en skyldighet.
              Det tror jag att vi är överens om.
            </seg>
            <seg n="fcc4ec86">
              En annan förändring är att vi för fondbyten vill införa en viss
              avgift för den enskilde i stället för som tidigare att kostnaderna
              för fondbyte debiteras alla sparare. I utskottets betänkande lyfts
              också fram att placeringen av fondmedlen ska göras utifrån vissa
              grundläggande etiska principer och därmed tillgodose önskemål
              om placeringar i miljörelaterade fonder, som Gunvor G Ericson
              tog upp. Det är fullt rimligt.
            </seg>
            <seg n="4af63110">
              Fru talman! Det svenska pensionssystemet är en viktig ekonomisk
              trygghet för i stort sett alla svenska medborgare. Därför är det
              viktigt att vi som värnar systemet kontinuerligt utvecklar och
              förbättrar detsamma över tid, även om Kalle Larsson kan se in
              i framtiden hur det skulle vara. Det är också en trygghet för
              medborgarna att det är en bred politisk majoritet som står bakom
              pensionssystemet. Det är också fristående från den årliga budgetprocessen
              och förhindrar politisk klåfingrighet när konjunkturerna svänger.
            </seg>
            <seg n="ce1ef4d1">
              Jag tänkte inte tala längre än så här, utan med detta yrkar jag
              bifall till utskottets förslag i betänkandet och avslag på motionerna.
            </seg>
          </u>
          <note n="cb5d9e64">
            Överläggningen var härmed avslutad.
          </note>
          <note n="5080f8f5">
            14 § Ändrad verksamhetsform för flygplatsverksamheten vid Luftfartsverket
            samt vissa luftfartsfrågor
          </note>
          <note n="6210fa86">
            Föredrogs
          </note>
          <note type="speaker" n="13ac852b">
            Anf. 148 SVEN BERGSTRÖM (c):
          </note>
          <u who="sven_bergstrom_b4b613" xml:id="i-ef49fcd04b252c46-0" n="2ea10bea" next="i-f5cd560de8560045-0">
            <seg n="672f9e5e">
              Fru talman! I propositionen från regeringen som ligger till grund
              för det betänkande vi nu ska debattera, Ändrad verksamhetsform
              för flygplatsverksamheten vid Luftfartsverket samt vissa luftfartsfrågor
              , föreslås att flygplatsverksamheten vid Luftfartsverket överförs
              till ett eller flera av staten direkt eller indirekt helägda aktiebolag.
            </seg>
            <seg n="dc528ffb">
              Förslaget innebär att bolaget eller bolagen ska ansvara för drift,
              utveckling och finansiering av sina flygplatser, vilka på sikt
              utgörs av det av regeringen tidigare fastställda nationella basutbudet
              av flygplatser. Bolaget eller bolagen ska, inom ramen för affärsmässighet,
              aktivt medverka till en utveckling av transportsektorn och bidra
              till att de transportpolitiska målen uppnås. De flygplatser som
              inte ingår i det nationella basutbudet bör på sikt kunna övertas
              av regionala och lokala intressen, till exempel kommuner, landsting
              eller näringslivet. Flygtrafiktjänsten vid Luftfartsverket kommer
              även fortsättningsvis att bedrivas i myndighetsform.
            </seg>
          </u>
          <note n="bb980f87">
            Bolagiseringen beräknas kunna genomföras tidigast den 1 april
            2010.
          </note>
          <u who="sven_bergstrom_b4b613" xml:id="i-f5cd560de8560045-0" n="2ea10bea" prev="i-ef49fcd04b252c46-0">
            <seg n="031a6a00">
              Med detta, fru talman, har jag gett en kort introduktion till
              det som dagens ärende handlar om. Jag överlämnar nu till resterande
              delen av trafikutskottet att ge sig i kast med detta betänkande.
            </seg>
          </u>
          <note type="speaker" n="71e2ada5">
            Anf. 149 LARS MEJERN LARSSON (s):
          </note>
          <u who="lars_mejern_larsson_36fc01" xml:id="i-5f1db9dd67aef4fb-0" n="8853f9d2">
            <seg n="34466d5a">
              Fru talman! Nu är det snart jul, och kanske kommer tomten på
              besök. Sedan blir det vår och sommar. Det är underbara tider,
              och jag kommer att njuta av dem alla. Men det jag längtar mest
              efter, fru talman, är nästa höst, september. Det gör jag inte
              främst för de vackra höstfärgernas skull och för att äpplet faller
              moget, utan därför att vi efter nästa september har en ny regering.
            </seg>
            <seg n="3a7ba601">
              Vi kommer att ha en rödgrön regering, som tror på de statliga
              bolagen och inte omvandlar våra statliga egendomar till bolag
              av ideologiska skäl, för att på sikt sälja ut dem till marknaden.
              Vi har hört det förut: Vägverket Produktion och Banverket Produktion.
              Och nu är det dags för flyget.
            </seg>
            <seg n="c9fdc990">
              Fru talman! Sverige är fantastiskt, men vi lever i ett avlångt
              och glesbefolkat land, och det har sina begränsningar. Vi behöver
              kompensera våra konkurrensnackdelar med bra vägar, snabba järnvägar,
              täta hamnar men även flygplatser för att kunna mötas. För många
              är flyget en nödvändig livlina och en del av svenskarnas internationella
              och nationella kollektivtrafiksystem. Därför bör målet vara att
              kunna komma till huvudstaden, Helsingfors, på ett möte under dagen
              för att sedan åka hem på kvällen. Då räcker det inte med effektiva,
              moderna landtransporter. Vi behöver flyg som krymper avstånd och
              som möjliggör att vi kan ta oss snabbt fram till olika avlägsna
              orter i vårt land. Som jag ser det måste det vara en angelägenhet
              för alla i Sverige, för staten, fru talman.
            </seg>
            <seg n="6f480ab2">
              Fru talman! Varje arbetad timme behövs. Dagens arbetslöshet är
              ett slöseri med människors kraft och ambitioner. Klarar vi inte
              jobben klarar vi inte ekonomin. Klarar vi inte ekonomin klarar
              vi inte heller välfärden.
            </seg>
            <seg n="8a0348d3">
              Den höga arbetslösheten, särskilt bland ungdomar, de underfinansierade
              sektorerna inom offentlig verksamhet, de ökade klyftorna mellan
              dem som har avslutat sitt arbetsliv med pension och dem som fortfarande
              har ett arbete, går att åtgärda med rätt politik. Med politik
              går det att välja vilken väg man vill gå. Jag vill välja en väg
              som ger oss möjligheter, för det behövs satsningar på infrastruktur
              som ger jobb och fungerande kommunikationer i hela landet.
            </seg>
            <seg n="378525aa">
              Vi måste bli fler som reser kollektivt, och transportslagen måste
              samverka ännu bättre för att vi ska klara miljöutmaningarna. Det
              behövs även bättre styrning för att motverka flygets miljöeffekter.
            </seg>
            <seg n="784a4b96">
              Vi anser att statliga flygplatser ska uppmanas till insatser
              som minskar koldioxidutsläppen samt att staten ska följa upp och
              uppmärksamma gjorda förbättringar. Här kan Sverige ligga i framkant,
              och flyget kan fortsatt vara en dragningskraft för nya, gröna
              jobb. Arlanda ses av många internationella bedömare som ett föredöme.
              Som första flygplats har Helsingfors Arlanda Airport blivit ackrediterad
              i den högsta nivån i ett europeiskt program som graderar flygplatsers
              klimatpåverkan.
            </seg>
            <seg n="5f8d556e">
              Flyget, fru talman, har skapat möjligheter, och grunden för det
              har varit ett pärlband av flygplatser. Men nu ändras kartan, skulle
              man kunna säga, genom regeringens förslag att överföra flygplatsverksamheten
              vid Luftfartsverket till ett eller flera aktiebolag som ska ansvara
              för drift, utveckling och finansiering av flygplatser.
            </seg>
            <seg n="a0ed792b">
              Regeringen säger med bistånd från de borgerliga kollegerna här
              i kammaren att bolaget eller bolagen kommer inom ramen för affärsmässighet
              att aktivt medverka till en utveckling av transportsektorn och
              bidra till att de transportpolitiska målen uppnås. De flygplatser
              som inte ingår i det nationella basutbudet föreslås på sikt övertas
              av regionala och lokala intressen, till exempel kommuner, landsting
              eller näringslivet.
            </seg>
            <seg n="85e44a90">
              Statens skyldigheter att upprätthålla en livskraftig infrastruktur
              blir allt svårare när man släpper kontrollen. Det betyder att
              där det inte lönar sig att starta och landa ska det lokala samhället
              stå för notan. Flyget kommer alltså att konkurrera med vård, skola
              och omsorg för inte kommer näringslivet att betala för det som
              inte lönar sig.
            </seg>
            <seg n="48b0e3d0">
              De flygplatser som i dag drivs av Luftfartsverket men inte kommer
              att ingå i basutbudet överlämnas i stället till hugade regionalintressenter.
              Om det saknas köpare ges Luftfartsverket exklusiv rätt att besluta
              om flygplatsen ska få finnas kvar eller inte.
            </seg>
            <seg n="4791342e">
              Jag ser att det finns andra möjligheter. Vi socialdemokrater
              anser att verksamheten även framgent ska styras utifrån de transportpolitiska
              målen. Vi anser att det är fortsatt viktigt att se till hela flygplatssystemet,
              inte bara till den enskilda flygplatsen, och att det statliga
              driftsbidraget säkerställer ett flygplatssystem i hela landet.
            </seg>
            <seg n="b83bd646">
              Fru talman! Nästa år firar flyget 100 år. Det är alltså 100 år
              sedan Carl Cederström tog det första pilotcertifikatet och flög
              med det första svenska flygplanet. Sedan dess har svenska regioner
              kunnat utvecklas i takt med att de har varit möjliga att nå snabbt.
              Industrier har byggts upp för att bygga och utveckla flygplan.
            </seg>
            <seg n="dc832e10">
              Flyget har varit en innovationskraft i detta avlånga och glest
              befolkade Sverige. Därför är det jätteviktigt med en nationell
              helhetssyn på flygverksamheten. Flygets utveckling är oerhört
              viktig för vårt land, för svenska folket.
            </seg>
            <seg n="d562e714">
              Avslutningsvis, fru talman, ställer jag mig bakom alla socialdemokratiska
              reservationer men väljer för tids vinnande att yrka bifall till
              reservation 1.
            </seg>
          </u>
          <note n="9be4eeef">
            I detta anförande instämde Claes-Göran Brandin (s).
          </note>
          <note type="speaker" n="1bc56da1">
            Anf. 150 MALIN LÖFSJÖGÅRD (m):
          </note>
          <u who="unknown" xml:id="i-b2c889fd74c27d54-0" n="4deea249"/>
          <note n="628bb4ab">
            Fru talman! Vi debatterar nu trafikutskottets betänkande nr 7,
            som dels behandlar regeringens proposition om ändrad verksamhetsform
            för flygplatsverksamheten vid Luftfartsverket, dels 13 motioner
            från den allmänna motionstiden. Jag kommer att uppehålla mig ganska
            mycket vid just regeringens proposition och förslaget till bolagisering,
            medan min efterföljare på talarlistan kommer att prata lite mer
            om de motioner från den allmänna motionstiden som behandlas i
            betänkandet och reservationerna.
          </note>
          <u who="unknown" xml:id="i-b0b34a255e359e25-0" n="4deea249">
            <seg n="c657c632">
              Fru talman! Vänsteroppositionen har här framfört sina åsikter.
              Mycket känner vi igen från tidigare debatter, inte minst från
              den vi hade för bara någon vecka sedan om bolagisering av Banverket
              Produktion. Men låt mig först berätta lite om Luftfartsverket.
            </seg>
            <seg n="07be6321">
              Luftfartsverket har under åren genomgått flera förändringar.
              Det blev en självständig myndighet 1995 för att två år senare
              bli ett affärsverk. Den 1 januari 2005 övergick myndighetsuppgifterna
              till den nybildade Luftfartsstyrelsen, numera en del av Transportstyrelsen.
              Detta var viktigt för att skilja mellan myndighetsroll och produktionsroll
              och för att anpassa den svenska strukturen till organisationen
              i övriga EU-länder. Det tyckte den dåvarande socialdemokratiska
              regeringen, som genomförde det här beslutet. Luftfarten är, till
              skillnad från övriga trafikslag, mer styrd av internationella
              regler, lagar och överenskommelser.
            </seg>
            <seg n="45d06f25">
              I dag består Luftfartsverket av två huvuddelar: flygtrafiktjänsten
              och flygplatsverksamheten. Flygtrafiktjänsten omfattar trafikledningen
              för flygningar utanför flygplatsområdena och självklart också
              för flygningar på och i närheten av flygplatserna. Den verksamheten
              styrs till stora delar av regler på EU-nivå. Flygplatsverksamheten
              ansvarar för driften, utvecklingen och finansieringen av Luftfartsverkets
              flygplatser, i dag totalt 16 stycken.
            </seg>
            <seg n="3c1b2011">
              Intäkterna består av två huvuddelar: avgifterna för flygtrafiken,
              som utgör ca 60 procent, och den resterande delen är kommersiella
              intäkter, som utgör en allt större del av verksamheten. Totalt
              omsatte Luftfartsverket nästan 7 miljarder kronor 2008, där flygplatsverksamheten
              var den största delen på drygt 4,6 miljarder.
            </seg>
            <seg n="1a4fe7cb">
              Nu är det dags att ta nästa steg i utvecklingen av Luftfartsverket.
              För oss i alliansen är det viktigt med effektiva myndigheter och
              att staten koncentrerar sig på kärnuppgifterna. I betänkandet
              betonar vi i utskottsmajoriteten behovet av gränsdragningen mellan
              förvaltning, politik och marknad. Driften av flygplatser anser
              vi inte tillhöra statens kärnuppgifter. Det finns nu förutsättningar
              och fördelar med bolagisering av flygplatsverksamheten.
            </seg>
            <seg n="76772a6d">
              Vi i utskottsmajoriteten ställer oss alltså bakom regeringens
              förslag om att föra över flygplatsverksamheten till ett eller
              flera av staten helägda aktiebolag, medan flygtrafiktjänsten även
              fortsättningsvis föreslås vara kvar i myndighetsform. Det är lämpligt
              med en delning i två fristående former då förutsättningarna för
              dessa båda verksamheter är olika. På detta sätt kan de utvecklas
              var och en på bästa sätt.
            </seg>
            <seg n="2e35a984">
              I Västeuropa drivs allt fler flygplatser i aktiebolagsform, och
              man har också avskilt flygtrafiktjänsten från flygplatsverksamheten.
              Regeringens förslag grundar sig på den utredning som presenteras
              i betänkandet Framtidens flygplatser utveckling av det svenska
              flygplatssystemet , men redan 1999 konstaterades det i en utredning
              utförd på uppdrag av den dåvarande socialdemokratiska regeringen
              att en bolagisering av Luftfartsverkets produktionsverksamhet
              skulle ge flera fördelar, till exempel ökad internationell konkurrensförmåga
              och ökad kundnytta.
            </seg>
            <seg n="a02a32ae">
              Flyget är viktigt för att tillgodose behovet av långväga resande
              både inrikes och utrikes. Flyget är väldigt viktigt för den regionala
              tillväxtpolitiken i Sverige, och statens ansvar är att säkerställa
              den interregionala tillgängligheten i hela landet. Riksdagen har
              redan tidigare ställt sig bakom regeringens förslag om ett nationellt
              basutbud av tio flygplatser som ska utgöra stommen i det svenska
              flygplatssystemet. I dag ansvarar Luftfartsverket som sagt för
              totalt 16 flygplatser. De flygplatser som inte ingår i det redan
              beslutade nationella basutbudet bör på sikt kunna tas över av
              regionala och lokala intressen om man regionalt och lokalt bedömer
              att flygplatsen fyller ett viktigt behov. Flera flygplatser ägs
              och drivs redan i dag av andra än Luftfartsverket.
            </seg>
            <seg n="ee8140c9">
              Vi i alliansen i utskottet konstaterar i betänkandet att det
              finns flera övervägande skäl som talar för en bolagisering. I
              huvudsak uppfylls de kriterier som riksdag och regering tidigare
              har ställt sig bakom när det gäller bolagisering av affärsverksamheter
              inom myndigheter. Förutsättningarna för konkurrensneutralitet
              kommer att öka genom att risken för underprissättning och korssubventionering
              elimineras. Det är grundläggande saker för att riktig konkurrens
              ska råda på en marknad.
            </seg>
            <seg n="334c8e0c">
              Vår uppfattning är också att marknadsmässiga avkastnings- och
              soliditetskrav inte behöver stå i konflikt med konkurrenskraftiga
              och låga flygplatsavgifter.
            </seg>
            <seg n="eadce77d">
              Flygplatsverksamhetens kommersiella intäkter påverkar resultatet
              alltmer och utgör nu 40 procent av de totala intäkterna. En förstärkning
              av denna utveckling och en förutsättning för att den ska fortsätta
              är att verksamheten bedrivs i bolagsform.
            </seg>
            <seg n="cb00f355">
              Fru talman! Att flygplatsverksamheten bedrivs i bolagsform behöver
              inte stå i konflikt med uppgiften att bidra till att de transportpolitiska
              målen uppfylls, som oppositionen hävdar i sin reservation. Genom
              lagstiftning kan politiken reglera en rad olika frågor rörande
              flygplatserna och verksamheterna. Vi i alliansen anser att en
              bolagisering i stället ger möjlighet att skapa en effektiv och
              lönsam verksamhet som aktivt kommer att medverka till utveckling
              av hela transportsektorn. Konkurrensutsatt verksamhet bör bedrivas
              i bolagsform för att undvika snedvriden konkurrens och för att
              ge ökade incitament för kostnadseffektivitet.
            </seg>
            <seg n="23f01802">
              De ekonomiska konsekvenserna vid en bolagisering brukar också
              diskuteras. Här kan konstateras att det i detta fall inte behövs
              något kapitaltillskott för att genomföra bolagiseringen.
            </seg>
            <seg n="6d8ce31f">
              Fru talman! Med föreslagna förändringar får nu både flygplatsverksamheten
              och flygtrafiktjänsten bättre möjlighet att utveckla sina respektive
              verksamheter på bästa sätt. Staten koncentrerar sina kärnuppgifter.
              Vi kan också med detta få fram ett arbete som leder till effektivare
              myndigheter. Vänsteroppositionen har reserverat sig. I stället
              reserverar man sig även här mot bolagisering, mot utveckling och
              mot konkurrens på transportområdet.
            </seg>
            <seg n="7ecbab5a">
              Jag har här anfört de argument och skäl som finns för en bolagisering.
              Jag kan också konstatera att reservationen ger tydligt besked
              om att Socialdemokraterna nu alltmer svänger vänsterut. Ni är
              emot bolagisering. Ni är emot konkurrens, och ni är emot förändringar.
              Men tidigare, när ni själva hade makten, lät ni och agerade ni
              annorlunda.
            </seg>
            <seg n="620d243a">
              Ni socialdemokrater genomförde när ni hade makten flera viktiga
              och betydelsefulla bolagiseringar, till exempel av Statens järnvägar.
              Det var också ni socialdemokrater som i budgetpropositionen för
              2004, då för övrigt Lena Hallengren, ordföranden i trafikutskottet,
              satt med i den regering som lade fram förslaget, tyckte att det
              var viktigt att skilja på myndighetsrollen och produktionsrollen
              för Luftfartsverket, vilket jag tog upp tidigare i mitt anförande.
            </seg>
            <seg n="0abab440">
              Fru talman! I betänkandet behandlas också 13 motioner från den
              allmänna motionstiden som rör en rad olika frågor, bland annat
              miljö, jämställdhet och flygplatssystemet. Jag tänkte bara lite
              kort kommentera dem, för Christer Winbäck kommer som sagt att
              gå in lite djupare på dessa delar.
            </seg>
            <seg n="d52f9f43">
              Miljö och jämställdhet är viktiga frågeställningar också för
              luftfarten, liksom för övriga trafikslag. Det behövs ett ständigt
              pågående miljö- och jämställdhetsarbete även inom flyget. Dessa
              frågor finns väl integrerade i den nya målstruktur för transportpolitiken
              som riksdagen beslutade om före sommaren.
            </seg>
            <seg n="6738e411">
              Oppositionen har lämnat in sju reservationer som rör de 13 motionerna,
              och det spretar en hel del mellan partierna i åsikterna om flygets
              framtid i Sverige. Miljöpartiets åsikt är att inrikesflyg söder
              om Sundsvall är att betrakta som onödigt. Som jag uppfattar det
              är väl egentligen Miljöpartiets vision att vi inte behöver något
              flyg alls inom Sveriges gränser.
            </seg>
            <seg n="29788343">
              Vidare framför Miljöpartiet att driftsbidrag inte bör utgå till
              flygplatser som ligger närmare än tre timmars restid från centrala
              Helsingfors tvärtemot vad Socialdemokraterna anför. Socialdemokraterna
              menar i stället att fler flygplatser än de som har beslutats ingå
              i det nationella basutbudet borde säkras finansiellt stöd och
              statligt ansvarstagande. Jag får faktiskt inte detta att gå ihop.
            </seg>
            <seg n="617c9b97">
              Fru talman! Det vore verkligen intressant, inte bara för mig
              och andra här i kammaren utan framför allt för alla väljare därute,
              att få veta vad som är den samlade vänsteroppositionens politik
              när det gäller flyget och dess framtid i Sverige. Vi i alliansen
              arbetar för ett långsiktigt hållbart transportsystem som omfattar
              alla fyra trafikslagen. Vi anser att flyget fyller en viktig funktion
              för att hela Sverige ska leva och fungera, och vi ser utvecklingsmöjligheter
              för att på bästa sätt skapa en väl fungerande transportsektor
              också inom luftfartsområdet.
            </seg>
            <seg n="4edcde81">
              Fru talman! Med dessa ord vill jag avslutningsvis yrka bifall
              till utskottets förslag och avslag på samtliga reservationer.
            </seg>
          </u>
          <note type="speaker" n="b23417ad">
            Anf. 151 LARS MEJERN LARSSON (s) replik:
          </note>
          <u who="lars_mejern_larsson_36fc01" xml:id="i-5f1db9dd67aef4fb-1" n="8853f9d2">
            <seg n="105b25df">
              Fru talman! LFV har tydliga politiska uppgifter och mål och bör
              därför inte bolagiseras. Vi menar att LFV har tydliga politiska
              uppgifter och mål och att kriterier för när det är lämpligt att
              bolagisera verksamheten därmed inte är uppfyllda.
            </seg>
            <seg n="0d441051">
              Det nya bolaget kommer i praktiken att få ensamrätt att driva
              flygplatser i Sverige. Och eftersom driftsbidraget fortsatt ska
              betalas ut kommer en monopolstruktur kombinerad med ett statligt
              driftsbidrag att uppstå.
            </seg>
            <seg n="60475c69">
              Ytterligare ett konkurrenshinder är flygplatsverksamheten. Den
              präglas av skalfördelar och systemeffekter, vilket gör att det
              är nödvändigt med korssubventionering, vilket, fru talman, visar
              på en totalt motsatt uppfattning i förhållande till alliansen.
            </seg>
            <seg n="88e03cbc">
              Man ser det som en risk som ska elimineras.
            </seg>
            <seg n="833319e8">
              Fru talman! Jag skulle vilja ställa frågan till Malin: Hur kommer
              detta att skapa fungerande konkurrensvillkor?
            </seg>
          </u>
          <note type="speaker" n="ee640128">
            Anf. 152 MALIN LÖFSJÖGÅRD (m) replik:
          </note>
          <u who="unknown" xml:id="i-94694938f0563269-3" n="4deea249">
            <seg n="e0b0aeb8">
              Fru talman! Ja, det står helt klart att vi har totalt motsatta
              uppfattningar när det gäller den här frågan.
            </seg>
            <seg n="01f72f00">
              Jag skulle gärna vilja blicka tillbaka till 2004 och till den
              budgetproposition som Socialdemokraterna då lade fram: Regeringen
              anser att den grundläggande rollkonflikten ligger i att Luftfartsverket
              bedriver både myndighets- och produktionsverksamhet. Myndighetsverksamheterna
              styrs av samhälls- och transportpolitiska mål medan produktionsverksamheterna
              till stor del styrs av företagsekonomiska mål.
            </seg>
            <seg n="772f4d9c">
              Du får gärna kontrollera. Det står på s. 97 i budgetpropositionen
              2003/04:1.
            </seg>
            <seg n="86de8450">
              Där anförde regeringen vidare att Luftfartsverket som tjänsteproducent
              är part på en marknad med andra aktörer, till exempel flygbolag,
              kommunala och privata flygplatser.
            </seg>
            <seg n="c7e4f880">
              Jag tycker att det låter som att ni socialdemokrater har en syn
              på saken när ni sitter i majoritetsställning eller när ni sitter
              i regeringen och genomför förändringar och en annan när ni sitter
              i opposition.
            </seg>
            <seg n="4e478761">
              Jag tycker att det är ett märkligt agerande från er sida. Frågan
              är om detta är bevis på ett allt större inflytande från Vänsterpartiet
              på den socialdemokratiska politiken.
            </seg>
            <seg n="cbf2305d">
              Ska man ha en väl fungerande konkurrenssituation måste man också
              se till att spelreglerna blir lika för samtliga parter.
            </seg>
            <seg n="96b4f8e0">
              Flyget och luftfarten är inte isolerade till just de svenska
              förhållandena, utan man agerar på en internationell marknad. Ni
              har ju själva konstaterat i era beslut tidigare att en bolagisering
              skulle stärka den internationella konkurrensen och öppna för verksamhetsutveckling
              som skulle kunna gynna luftfarten inom Sverige.
            </seg>
          </u>
          <note type="speaker" n="219067ea">
            Anf. 153 LARS MEJERN LARSSON (s) replik:
          </note>
          <u who="lars_mejern_larsson_36fc01" xml:id="i-5f1db9dd67aef4fb-2" n="8853f9d2">
            <seg n="b5cf9529">
              Fru talman! Regeringen har alltså bekänt färg. Om man så tydligt,
              som regeringen har gjort, reducerar LFV till vilket företag som
              helst undrar jag: Vad finns det för anledning att ha kvar det
              nya bolaget i statlig ägo?
            </seg>
            <seg n="c997d377">
              Det handlar uppenbarligen bara om att generera vinst, 8 procents
              avkastning på eget kapital, som det uttrycks i regleringsbrevet.
              Har man gjort den tolkningen av LFV:s uppdrag kan jag inte se
              att det finns någon anledning att fortsätta att äga. Eller har
              jag fel?
            </seg>
            <seg n="5be00d58">
              Fru talman! Jag skulle vilja fråga Malin Löfsjögård: Är detta
              ett första steg? Och när kommer propositionen om privatisering?
            </seg>
          </u>
          <note type="speaker" n="dd959f7e">
            Anf. 154 MALIN LÖFSJÖGÅRD (m) replik:
          </note>
          <u who="unknown" xml:id="i-94694938f0563269-4" n="4deea249">
            <seg n="a9ee7f4d">
              Fru talman! Nu dök Socialdemokraternas standardfråga upp: När
              kommer privatiseringen?
            </seg>
            <seg n="eea2d01d">
              Det som finns angivet i den här propositionen är att vi nu bolagiserar.
              Det står ingenting om privatisering. Det är ingenting som diskuteras
              över huvud taget.
            </seg>
            <seg n="e96ae428">
              Vi vill se till att föra över själva produktionsverksamheten
              inom Luftfartsverket till ett eller flera statligt ägda aktiebolag
              för att få större fokus på och utveckling av verksamheten. Då
              får vi nämligen större möjlighet att bland annat utveckla när
              det gäller de kommersiella intäkterna, som har visat sig vara
              alltmer viktigt vid driften av flygplatser.
            </seg>
            <seg n="2bae959f">
              Vi vill eliminera korssubventioneringen och få till en bättre
              och konkurrensneutral marknad. Det är otroligt viktigt att vi
              får bort den snedvridna konkurrenssituationen.
            </seg>
            <seg n="2060c543">
              Vi anser inte att drift av flygplatser tillhör statens kärnuppgifter.
              Statens uppgift är att se till att vi har ett flygplatssystem,
              att vi har säkrat att vi har ett nationellt utbud, att vi får
              flyg till hela landet. Men själva driften är någonting som någon
              annan faktiskt kan sköta bättre än staten.
            </seg>
            <seg n="021b4362">
              Detta är också den utveckling som sker i Europa och som sker
              i Norden. Förra veckan, tror jag, gick Finland in med beslut om
              att bolagisera motsvarigheten till Luftfartsverket i Finland.
              Det är alltså den utveckling som sker i Europa och i Norden. Vi
              anpassar oss till detta. Och det kommer att öppna sig en större
              marknad på internationell nivå som kommer att gynna flyget i Sverige
              och Europa.
            </seg>
          </u>
          <note type="speaker" n="340590ad">
            Anf. 155 CHRISTER WINBÄCK (fp):
          </note>
          <u who="christer_winback_491450" xml:id="i-6ed7f5014b300263-0" n="3794cf70">
            <seg n="4c407e58">
              Fru talman! Jag tänkte uppehålla mig lite grann vid miljöfrågorna.
              Jag tycker att de är väldigt viktiga att diskutera när vi pratar
              om flyget.
            </seg>
            <seg n="9b4e0dcc">
              Det är intressant att se hur reservanterna s, v och mp skiljer
              sig åt i sina reservationer när de pratar om flygfrågor. Vissa
              reservanter tycker att flyget endast ska tas när det är oundgängligen
              nödvändigt. Vem protesterar mot det? Men det är upp till resenären
              att avgöra detta.
            </seg>
            <seg n="96f32b36">
              Miljön är viktig. Därför ska vi agera för att minimera alla utsläpp,
              så långt det är rimligt, oaktat vilken sektor det är. Transportsektorn
              är en sektor, och flyget är en del av den. Det finns också andra
              sektorer som behöver se över utsläpp. Här ska vi prata om flygets
              ansvar och det som görs.
            </seg>
            <seg n="a414c980">
              I reservation 2 från Socialdemokraterna pratar man om vikten
              av ett aktivt miljöarbete. Men jag tycker att man har ganska lågt
              ställda förväntningar. Man anser att man ska uppmana statliga
              flygplatser att vidta åtgärder och att staten ska följa upp och
              uppmärksamma gjorda förbättringar. Men, vad då: beordra? Vi äger
              dem ju. Och varför endast statliga? Vi har regionala, kommunala
              och privata flygplatser. Vi kan på olika sätt se till att de följer
              regelverk och framför allt får incitament att göra miljöförbättringar.
            </seg>
            <seg n="e51c9328">
              Själv är jag ordförande för ett kommunalt flygplatsbolag. Vi
              har miljöpunkten på varenda styrelseagenda. Det har vi haft sedan
              ett år tillbaka. Vi pratar mycket om miljöfrågorna.
            </seg>
            <seg n="f3c2b8c5">
              Det handlar inte bara om att se till att flygrörelserna och flygplanen
              blir bättre. Det handlar också om att se hela kretsloppet runt
              flygplatser och annat.
            </seg>
            <seg n="7edeabfa">
              Det kom en branschtidning i dag i era fack. Det finns andra som
              har kommit de senaste dagarna. I vartenda nummer finns i dag miljöfrågan
              som en av de absolut viktigaste på agendan. Jag tycker att det
              är viktigt.
            </seg>
            <seg n="7f5ff513">
              Arlanda har nyligen fått ett miljöomnämnande som den flygplats
              som för närvarande jobbar bäst i världen med klimatfrågor. Det
              finns många andra också.
            </seg>
            <seg n="9b71673a">
              Jag tycker att det är viktigt att konstatera att miljöfrågorna
              på olika sätt ska bejakas. Men det handlar om att vi ska ge incitament
              till branschen på olika sätt. Branschen själv ser det som en överlevnadsfråga.
              Man får kritik. Det är berättigat många gånger. Men man jobbar
              seriöst och strukturerat med frågorna.
            </seg>
            <seg n="00c1af7c">
              Flygbranschen har tagit fram tio punkter för hur man ska förbättra
              sitt miljöarbete. Det handlar om gröna inflygningar, raka flygvägar,
              som vi jobbar med i hela Europa och i världen i övrigt, och effektivare
              motorer. Vi har Volvo Aero som jobbar med att ta fram andra och
              lättare motorer än vi har i dag och bättre komponenter.
            </seg>
            <seg n="3c007957">
              Det innebär att vi med forskning och utveckling, där vi är världsledande
              i Sverige i många delar, också jobbar för att få bättre och lättare
              motorer och lättare komponenter i flygplan. Därmed drar de mindre
              bränsle.
            </seg>
            <seg n="ab70ba59">
              Alternativa bränslen är också en intressant diskussion. Där har
              man rätt långt kvar, men man håller ändå på att jobba med alger
              och annat som gör att man kommer att klara detta på sikt.
            </seg>
            <seg n="38b69ea3">
              Lars Mejern från Socialdemokraterna pratade tidigare här. Jag
              skulle vilja stämma in i delar av det han sade. Men tyvärr kan
              man inte trycka på knappen för att delvis instämma. Du sade att
              flyget är viktigt och att man behöver använda detta. Jag håller
              med om det. Därför är det extra viktigt att konstatera att några
              av era samarbetspartner tycker annorlunda.
            </seg>
            <seg n="b1d5ecca">
              Nu är varken v eller mp här i dag så jag har svårt att angripa
              dem men måste ändå ta upp några saker som jag tycker är viktiga
              i debatten. Miljöpartiet säger genom Karin Svensson Smith att
              all persontrafik söder om Sundsvall kan utföras med tåg senast
              2020. Vad säger Brandin om att göteborgarna ska åka tåg upp till
              Arlanda för att ta flyget ut i världen?
            </seg>
            <seg n="66e80eff">
              Vad säger Lena Hallengren och Krister Örnfjäder om att lägga
              ned Kalmar Airport som förra året 177 734 passagerare flög ifrån?
              Det är en ökning med 2 procent från året innan. Det är mycket
              charter. Allt pekar åt rätt håll där, även om man just nu i finanskrisen
              har haft lite sämre siffror.
            </seg>
            <seg n="476a4203">
              Värmland har, Lars Mejern, som du själv påpekade nyss behov av
              en god flygtrafik, eftersom det på många ställen inte finns alternativ
              som går tillräckligt snabbt för att man ska komma dit man vill.
              Flyget finns och måste utvecklas. Därför ser vi med oro på de
              samarbetspartner som ni har i en rödgrön koalition. Ni får kämpa
              för att få flyget på ett bra sätt för Sverige.
            </seg>
            <seg n="417264d6">
              Väljarna vill ha besked om ni kommer att gå med Miljöpartiet
              och Vänstern och lägga ned flygplatser eller om ni kommer att
              tycka som vi, att vi ska utveckla flygplatssystemet till något
              som är bra och fungerar som en del av infrastrukturen i Sverige.
              Som sagt, väljarna vill ha besked.
            </seg>
            <seg n="59e0ed55">
              Jag ser fram emot, Krister Örnfjäder, ditt kommande inlägg. Ska
              du resonera runt nedläggning av Kalmar flygplats eller ska du
              se till att den blir en fortsatt vital del av flygplatssystemet
              i Sverige?
            </seg>
            <seg n="d288e80f">
              Vi ska använda flyget när det är rimligt. Vi ska bekämpa flygets
              utsläpp med ekonomiska incitament, vid behov med lagstiftning,
              men vi kan inte döda flyget. Vi använder det, inte dagligdags.
              Det är inte det man använder till arbetspendling. Vi använder
              det när vi behöver det. Det handlar om semesterresa, affärsflyg
              eller annat med betydande tidsvinster eller platser som är omöjliga
              eller svåra att nå på annat sätt.
            </seg>
            <seg n="b6c6a2df">
              Låt oss ge flyget en möjlighet att utvecklas till att bli bättre
              och miljövänligare. Jag avslutar med vad vår miljöminister Andreas
              Carlgren sade i en interpellationsdebatt våren 2007 här i kammaren:
              Vi ska inte jaga flyget, men vi ska jaga flygets utsläpp.
            </seg>
            <seg n="1de4d8d6">
              Det är en ganska bra sammanfattning av miljöfrågorna. Där tror
              jag faktiskt att vi är eniga.
            </seg>
          </u>
          <note type="speaker" n="aa96abf3">
            Anf. 156 LARS MEJERN LARSSON (s) replik:
          </note>
          <u who="lars_mejern_larsson_36fc01" xml:id="i-5f1db9dd67aef4fb-3" n="8853f9d2">
            <seg n="7def901e">
              Fru talman! Vad det gäller miljöfrågan håller jag med om en hel
              del av vad Christer Winbäck säger. Men vi socialdemokrater ser
              kraften i att använda det vi äger tillsammans för att göra det
              bättre för alla. Till skillnad från den moderatledda regeringen
              vill vi inte avhända oss möjligheten att styra genom att avhända
              oss vissa verksamheter.
            </seg>
            <seg n="5979c675">
              Vi socialdemokrater tycker att det är oansvarigt att man inte
              tar ansvar för Sveriges luftburna kollektivtrafik. Det nya bolaget
              kommer i praktiken att få ensamrätt att driva flygplatser i Sverige.
              Genom att man fortsättningsvis betalar ett driftsbidrag innebär
              detta en monopolstruktur kombinerat med statligt driftsbidrag.
            </seg>
            <seg n="79f5b6f9">
              Alliansen tycker att vi tjatar om privatiseringen. Det är för
              att vi aldrig får något svar.
            </seg>
            <seg n="fb1de4d8">
              Fru talman! Det skulle vara intressant att höra varför man genomför
              denna bolagisering.
            </seg>
          </u>
          <note type="speaker" n="1833f825">
            Anf. 157 CHRISTER WINBÄCK (fp) replik:
          </note>
          <u who="christer_winback_491450" xml:id="i-6ed7f5014b300263-1" n="3794cf70">
            <seg n="3284ee31">
              Fru talman! Vi är inte på något sätt ensamma i Sverige, Lars
              Mejern, om att bolagisera den här typen av verksamhet. Det är
              vanligt i Europa och andra ställen i världen. Ni lyckades hitta
              några exempel på länder där man inte har gjort detta i er reservation.
            </seg>
            <seg n="a0b8871f">
              Men ska man renodla en verksamhet är bolagisering ett sätt som
              är ganska bra att göra det på. Det innebär inte att vi måste avhända
              oss regelverk och annat som finns om hur det ska fungera.
            </seg>
            <seg n="d5baff04">
              Vi tycker att det här uppfyller de mål som vi sätter på flygverksamhet.
              Bolaget, som Luftfartsverket nu kommer att bli, kommer att sköta
              detta. Vi som ägare ger också instruktioner som gör att vi kan
              följa upp det som vi anser att de ska göra. Vi ser inget motsatsförhållande
              i den delen.
            </seg>
          </u>
          <note type="speaker" n="52fba815">
            Anf. 158 LARS MEJERN LARSSON (s) replik:
          </note>
          <u who="lars_mejern_larsson_36fc01" xml:id="i-5f1db9dd67aef4fb-4" n="8853f9d2">
            <seg n="fb0e74b3">
              Fru talman! Jag skulle vilja kommentera enigheten och samsynen
              i oppositionen som Christer tog upp. Vi har en gemensam reservation
              som säger nej till bolagiseringen. Det är det vi diskuterar.
            </seg>
            <seg n="c4fea560">
              För de långväga transporterna har flyget en jätteuppgift. Därför
              är det helt orimligt att driften av vissa flygplatser ska vara
              ett regionalt ansvar och inte statligt.
            </seg>
            <seg n="301d5275">
              Fru talman! Vad säger vi till de kommuner och kommunalråd som
              redan i dag har tvingats att göra nedskärningar inom skolan, äldrevården,
              socialtjänsten och barnomsorgen på grund av att det är svårt att
              få ekonomin att gå runt? Nu får de ytterligare bördor på sina
              axlar genom att de får ta över kostnaden för flygplatser och infrastruktur.
            </seg>
          </u>
          <note type="speaker" n="2e4787e1">
            Anf. 159 CHRISTER WINBÄCK (fp) replik:
          </note>
          <u who="christer_winback_491450" xml:id="i-6ed7f5014b300263-2" n="3794cf70">
            <seg n="05153ebf">
              Fru talman! Det var många frågor som Lars Mejern ställde. Det
              finns ett antal flygplatser i Sverige som fungerar på ett bra
              sätt och ger ekonomiskt tillskott till staten. De ingår till vissa
              delar i det nya statliga flygplatssystemet med de tio nationella
              flygplatserna.
            </seg>
            <seg n="163ede6e">
              En och annan av de flygplatser som finns i Sverige i dag kommer
              kanske inte att finnas i framtiden av olika skäl. De ligger för
              tätt inpå varandra eller det finns andra förbindelser.
            </seg>
            <seg n="7a8b428a">
              Jag är inte på något sätt motståndare till tåg. Min egen flygplats
              i Skövde är en av dem som har konkurrerats ut delvis av tåget.
              Jag tycker att det är bra att tåget finns.
            </seg>
            <seg n="21fd9690">
              Där man anser, i en kommun eller region, att flygplatsen är viktig
              är det angeläget att man får svara för att den fyller ett syfte
              och kanske betala för att den ska finnas. Det finns alltid undantag.
              Vi har uppköpta flygtjänster till glesbygder. Det får man ta i
              särskild ordning, tycker jag.
            </seg>
            <seg n="c23ec0a0">
              Man får se till de flygplatser som finns. Det är inte säkert
              att alla flygplatser kommer att finnas i framtiden.
            </seg>
            <seg n="4fd1165e">
              Vi vet att Luftfartsverket nu säljer ut sex flygplatser. Där
              diskuterar kommunen eller regionen om de ska ta över. Det ska
              ske, tycker jag, på mer marknadsmässiga villkor, där man ser att
              flygplatsen genererar ett tillskott till kommun och region eller
              att den annars fyller en så pass betydelsefull roll för den regiondel
              den betjänar så att den ska finnas där.
            </seg>
            <seg n="c42409aa">
              Flygplatser gynnar i många delar tillväxten. Gynnas tillväxten
              blir ekonomin bättre. Då får man mer pengar till vård, skola och
              omsorg.
            </seg>
          </u>
          <note type="speaker" n="d2ccae55">
            Anf. 160 KRISTER ÖRNFJÄDER (s):
          </note>
          <u who="krister_ornfjader_87d9d0" xml:id="i-cc482dd5612dac62-0" n="e8ff9802">
            <seg n="960445c5">
              Fru talman! Jag har anmält mig till den här debatten för att
              diskutera bolagiseringen av Luftfartsverket ur ett regionalpolitiskt
              perspektiv. Det är väl tur det, för de borgerliga ledamöterna
              har inte sagt ett ord om regionalpolitik så här långt.
            </seg>
            <seg n="b1d8ba58">
              Jag vill meddela att jag instämmer i Lars Mejern Larssons yrkande.
            </seg>
            <seg n="9db5c1f7">
              Fru talman! Jag är förvånad men inte överraskad att ännu en gång
              få se att alliansregeringen inte tar regionalpolitiska hänsyn
              när de genomför sin politik. Här får vi ännu en gång se en bolagisering
              som görs på ideologiska grunder av den borgerliga regeringen.
            </seg>
            <seg n="f8c6c05f">
              Det är en bolagisering och ett beslut där moderater, folkpartister,
              kristdemokrater och inte minst centerpartister ännu en gång saknar
              förmåga att inse hur ett enskilt beslut det är dubbelsidigt manus,
              jag ber om ursäkt påverkar de regioner som utsätts för den försämring
              som förslaget innebär.
            </seg>
            <seg n="33e102b8">
              Fru talman! Jag hade möjlighet att träffa organisationen Småkoms
              arbetsutskott nu på förmiddagen. Det är en organisation som består
              av små kommuner i samverkan. De kommer till riksdagen med jämna
              mellanrum för att diskutera med oss riksdagsledamöter från alla
              partier om frågor de tycker är angelägna. På sin höstkonferens
              gjorde de ett uttalande med följande överskrift: Säg nej till
              statens reträtt från landsbygden.
            </seg>
            <seg n="3ab06ba3">
              Jag tycker att den rubriken mycket väl beskriver den situation
              som råder och att den kan användas även när det gäller andra beslut
              och inom områden som inte är landsbygd.
            </seg>
            <seg n="88ef77f2">
              Fru talman! Dagens ärende är ett sådant. Det handlar om att staten
              ska dra sig tillbaka. De borgerliga partierna vill flytta över
              ansvaret till regioner, kommuner, landsting och privata utövare,
              ja, det ska bli snart sagt vad som helst utom statligt ansvar
              och engagemang.
            </seg>
            <seg n="9b529538">
              Jag vill därför fråga de borgerliga ledamöterna i trafikutskottet:
              Träffar ni dessa företrädare för Småkom? Hör ni vad de säger?
            </seg>
            <seg n="023da388">
              Om svaret är ja på de här två frågorna, varför fortsätter ni
              då på den här vägen där ni utsätter kommuner och regioner för
              ökade påfrestningar oavsett vilka förutsättningar som råder?
            </seg>
            <seg n="f4ad844a">
              Fru talman! Jag har inför det här mötet även tittat på många
              av de remissvar som kommit in till regeringen med anledning av
              infrastrukturplaneringen. Där kan man se att luftfarten betraktas
              som en viktig del i regioners och kommuners förutsättningar för
              goda kommunikationer och utveckling. Har ni pratat med era partikamrater
              på de här platserna? Har ni hört vad de säger och vilka synpunkter
              de har skickat in i sina remissvar?
            </seg>
            <seg n="ac0332bd">
              Om svaret är ja på de här frågorna, varför minskar ni då på statens
              engagemang och tvingar på de här olika kommunerna och regionerna
              ett ökat ansvar i stället för att även i fortsättningen anse att
              staten har ett ansvar för de här områdena och inom det här transportslaget?
            </seg>
            <seg n="82bfe8d2">
              Vi hade i Sverige en gång ett sätt att beskriva den statliga
              regionalpolitiken. Vi sade att hela Sverige ska leva. Under den
              borgerliga alliansregeringen är det inte så längre. Nu ska varje
              kommun och region klara sig själv, oavsett behov och förutsättningar.
              Förslaget till beslut från de borgerliga ledamöterna i trafikutskottet
              är ytterligare ett bevis på det.
            </seg>
            <seg n="c813f56e">
              Fru talman! Jag ska ta tillfället i akt och svara på några synpunkter
              och frågor som har ställts från talarstolen av de borgerliga ledamöterna.
            </seg>
            <seg n="466c12c5">
              Man pratar om kärnverksamhet. Var slutar det ansvarsområdet?
              Är det den gamla staten vi ska ha tillbaka, det man började med
              en gång i tiden? Är det där någonstans gränsen går för vad som
              är kärnverksamhet? Anser man inte längre att det är bra om hela
              Sverige kan utvecklas?
            </seg>
            <seg n="3d661bbe">
              Man pratar om s och tidigare socialdemokratisk politik, men man
              sätter den information man har helt ur sitt sammanhang.
            </seg>
            <seg n="fdffb6b8">
              Man pratar om korssubventionering. Det var väl inte så konstigt.
              Vi har alltså haft ett system som har varit uppbyggt på att vi
              skulle ha ett antal statliga flygplatser för att möjliggöra för
              personer, oavsett var de bor i Sverige, att kunna ta sig till
              och från Helsingfors över dagen och tillbringa åtta timmar här.
              För att klara det är man tvungen att se till att de flygplatser
              som inte bär sina egna kostnader får del av det här korssubventioneringssystemet.
            </seg>
            <seg n="3410f83e">
              I den här handlingen som nu regeringen och de borgerliga ledamöterna
              står bakom pratar man själv om det, fast man nämner bara Luftfartsverkets
              direkta andel till de kommunala flygplatserna.
            </seg>
            <seg n="e7e86801">
              Christer Winbäck ställde en fråga om jag inte anser att Kalmar
              flygplats ska vara kvar. Jo, det ska den, för den fyller precis
              den funktion som vi har uttalat från talarstolen och som vi har
              tagit beslut om. Det går nämligen inte att ta sig från Kalmar
              upp hit till Helsingfors med det system vi har i dag, och om jag
              tittar på det utkast, eller vad jag ska kalla det för, som ni
              har skickat ut i Sverige i dag till hur de framtida investeringarna
              ska ske mellan 2010 och 2021 så inte lär det bli bättre.
            </seg>
            <seg n="1bdee883">
              Christer Winbäck pratar också om marknadsmässiga villkor. Vadå
              för marknadsmässiga villkor? Vad är det för flygplats som ska
              konkurrera med de flygplatser man nu diskuterar? Hur ser flygplatssystemet
              ut i Sverige i dag? Ligger flygplatserna bredvid varandra så att
              det kommer att vara en konkurrenssituation?
            </seg>
            <seg n="be4cfa1d">
              Nej Sverige har inte så många flygplatser så att man konkurrerar
              med varandra. Det ni pratar om att ni vill uppnå finns det alltså
              inga förutsättningar för, eftersom vi är för glest befolkade och
              har ett för lågt passagerarunderlag. Det har i sin tur inneburit
              att antalet flygplatser är väldigt litet.
            </seg>
            <seg n="296d301a">
              Som avslutning kan jag nämna att jag tycker att i princip har
              varje flygplats som vi har i dag och som ingår i inrikes- eller
              utrikessystemet en funktion att fylla. Den funktionen har de att
              fylla ända tills det finns ett bättre alternativ som man i så
              fall som resenär kan använda sig av. Men då gäller det att ni
              satsar på att bygga upp dessa alternativ.
            </seg>
          </u>
          <note type="speaker" n="06915d26">
            Anf. 161 CHRISTER WINBÄCK (fp) replik:
          </note>
          <u who="christer_winback_491450" xml:id="i-6ed7f5014b300263-3" n="3794cf70">
            <seg n="de32b117">
              Fru talman! Kiruna, Luleå, Ronneby, Visby, Åre, Östersund fem
              av de tio flygplatser som finns i det nationella flygplatssystemet
              är sådana som man skulle kunna säga ligger i glesbygd eller långt
              från Helsingfors och de centrala naven. Vi blir här anklagade
              för att inte ta regionalpolitisk hänsyn, men jag tycker att detta
              snarare visar på motsatsen.
            </seg>
            <seg n="1b65c30c">
              Krister Örnfjäder pratar om dubbelsidig utskrift; jag skulle
              snarare vilja säga att jag tolkar det han sade lite dubbelsidigt.
              Det är ändå så att den utredning som Socialdemokraterna själva
              gjorde för ett antal år sedan i den här frågan väldigt tydligt
              visade det som vi från den borgerliga sidan nu har framfört.
            </seg>
            <seg n="81973d69">
              Jag skulle fortfarande vilja ställa en fråga med tanke på de
              flygplatser som Krister Örnfjäder säger inte är så många i Sverige.
              Om man undantar de privata flygplatserna och de mindre allmänflygplatserna,
              som är hur många som helst, har vi 42 flygplatser i Sverige som
              trafikeras på olika sätt. 15 av dessa har drivits av Luftfartsverket.
              Tre var militära flottiljflygplatser där flygtrafiken administreras
              av Luftfartsverket.
            </seg>
            <seg n="b3efdeaf">
              Vi har många flygplatser. Jag säger inte att någon av dem är
              onödig. Det jag säger är att det driftsbidrag som Krister Örnfjäder
              pratade om ju finns kvar fram till 2011. Från 2012 är det tänkt
              att de ska gå över till regionen och motsvarande andra huvudmän
              som i sin tur får avgöra huruvida flygplatserna ska ha eller inte
              ha bidrag utifrån vilken nytta man tycker att de gör för den egna
              regionen. Jag tror att det är viktigt att konstatera att staten
              inte ska bestämma allt i alla detaljer.
            </seg>
          </u>
          <note type="speaker" n="490d6548">
            Anf. 162 KRISTER ÖRNFJÄDER (s) replik:
          </note>
          <u who="krister_ornfjader_87d9d0" xml:id="i-cc482dd5612dac62-1" n="e8ff9802">
            <seg n="d79a8b57">
              Fru talman! Jag börjar från slutet.
            </seg>
            <seg n="785d2018">
              Det där var väl ett jättebra exempel från Christer Winbäck på
              hur man från den borgerliga regeringens sida avlövar kommunerna
              och regionerna de ekonomiska förutsättningarna. För att de ska
              kunna ha kvar de här flygplatserna måste de ta av sina regionala
              pengar. Tidigare har man alltså fått ett bidrag till den här verksamheten.
              Nu ska det gå in i den här potten. Det innebär att man alltså
              kommer att ta från de regionala pengarna för att flygplatserna
              efter 2012 ska ingå i samma pott som man i dag ska använda för
              att betala det regionala vägnätet. Det var väl ett jättebra exempel
              på hur man inte ska bete sig.
            </seg>
            <seg n="7c9f7c88">
              Ja, vi har 42 flygplatser, men det kanske hade varit på sin plats
              att Christer Winbäck hade talat om vilken sorts verksamhet som
              respektive flygplats står för. Det är ju som att jämföra äpplen
              och päron. Att de har flygplatser där plan startar och går upp
              och ned är en sak, men vad är det för syfte med själva flygplatsen?
              Vad är det för kundunderlag som de betjänar? Det är någonting
              helt annat. Hur många av de här flygplatserna har exempelvis utrikestrafik?
              Det kanske skulle vara intressant att veta för en person som lyssnar
              på det här och inte har en aning om hur strukturen ser ut.
            </seg>
            <seg n="458c5354">
              Om du nu har åsikter om vad det var vi kom fram till i vår utredning
              och varför vi inte har verkställt den, varför inte redovisa resultatet
              i stället för att prata i gåtor? Du skulle kunna säga att det
              gjordes en utredning som var klar 2004, precis som om du skulle
              kunna luta dig mot det resultatet. Men det kan du inte, för vi
              förverkligade inte det.
            </seg>
          </u>
          <note type="speaker" n="757ceb59">
            Anf. 163 CHRISTER WINBÄCK (fp) replik:
          </note>
          <u who="christer_winback_491450" xml:id="i-6ed7f5014b300263-4" n="3794cf70">
            <seg n="bb61915d">
              Fru talman! Det är intressant att lyssna på Krister Örnfjäder.
              Vi har några saker gemensamt. Det är att vi vill utveckla flygtrafiken
              i Sverige på olika sätt. Det som jag tycker skulle vara rätt intressant
              att höra är hur Krister Örnfjäder och Socialdemokraterna ska försöka
              hitta någon form av samarbetsformer i detta med v och mp som snarare
              vill avveckla det hela.
            </seg>
            <seg n="cf94e068">
              Krister Örnfjäder säger att vi avlövar kommunerna pengar. Så
              är det ju inte. Tanken är att pengarna ska gå till de delar som
              vi i dag ger driftsbidrag till i kommuner och regioner. Där ska
              man själv besluta hur man vill använda pengarna. Det är inte vi
              som ska besluta huruvida flygplatsen ska finnas kvar och det ska
              finnas mindre pengar till vägen som går till och från staden i
              regionen utan det är de själva som ska besluta om detta. Då är
              det bättre om de får disponera pengarna och fatta beslut så att
              pengarna går dit där man tycker att de gör bäst nytta.
            </seg>
            <seg n="4bef69ff">
              Vill man sedan lägga ned en flygplats eller utveckla den är det
              upp till regionen eller motsvarande att göra detta. Jag tycker
              att det visar på en större lyhördhet att de själva får ta det
              initiativet.
            </seg>
            <seg n="7c009c1f">
              Syftet med de olika flygplatserna frågade Krister Örnfjäder efter.
              Självklart är syftet med många flygplatser att resenärer ska kunna
              ta sig till ett nav, många gånger till HelsingforsArlanda eller
              till GöteborgLandvetter för att kunna flyga vidare om man ska
              utrikes. Alternativet är att flyga inom Sverige. Därför är det
              extra viktigt att konstatera att det samarbete som ni har med
              Vänstern och Miljöpartiet, där man säger inga flygplatser söder
              om Sundsvall, innebär att på den karta jag håller i handen är
              det ganska många flygplatser som försvinner, Krister Örnfjäder.
              Det vore intressant att höra hur ni tänker förklara för de väljare
              som bor i de här landsdelarna att de här flygplatserna inte ska
              vara kvar eftersom ni ska samarbeta med v och mp.
            </seg>
          </u>
          <note type="speaker" n="4fab72ea">
            Anf. 164 KRISTER ÖRNFJÄDER (s) replik:
          </note>
          <u who="krister_ornfjader_87d9d0" xml:id="i-cc482dd5612dac62-2" n="e8ff9802">
            <seg n="5a502886">
              Fru talman! Jag kommer inte att leverera det budskapet. Det är
              det enkla svaret på den frågan. Jag kommer att leverera budskapet
              att vi ska ha kvar de flygplatser som vi behöver ha för ett väl
              fungerande transportsystem i Sverige. Det är det budskap som jag
              kommer att lämna.
            </seg>
            <seg n="fa6e8538">
              Det var det vi gjorde under förra perioden också när vi samarbetade
              med Miljöpartiet och Vänsterpartiet. Då hade de också sina egna
              planer och vi hade våra. Du måste vara mycket väl medveten om
              att jag framförde exakt samma åsikt då till ledamöterna för Vänsterpartiet
              och Miljöpartiet. Vi är inte intresserade av att lägga ned den
              verksamhet som behövs för att ha goda kommunikationer.
            </seg>
            <seg n="5cd91101">
              Tillbaka till ekonomin! Jag tycker att man kan acceptera väldigt
              stora förändringar i olika system. Men om det är så att man förändrar
              system och exempelvis vill att kommuner och regioner själva ska
              kunna ta initiativ och prioritera vilket av olika transportsystem
              som gör störst nytta ska man också se till att de har pengar till
              det. Inom ramen för det system som ni håller på att bygga upp
              nu blir det inte mer pengar utan det blir mindre pengar, därför
              att ansvarsområdena ökar. De ökar inte i takt med de här resurserna
              utan de ökar mycket mer än i takt med resurserna. De här två sakerna
              går inte hand i hand.
            </seg>
            <seg n="9c3fbd78">
              Om ni hade tagit på er att se till att det fanns pengar så att
              det gick att göra de här avvägningarna hade vi inte klagat. Om
              jag nu tar Kalmar län som ett exempel kan jag peka på att vi kommer
              att få använda de regionala pengarna för att betala till flygplatserna.
              Vi har två. Inte nog med det, vi får ta av de regionala pengarna
              för att lägga på de två järnvägar som vi har i Kalmar län därför
              att det krävs medfinansiering.
            </seg>
          </u>
          <note type="speaker" n="c8ab85c0">
            Anf. 165 MALIN LÖFSJÖGÅRD (m) replik:
          </note>
          <u who="unknown" xml:id="i-94694938f0563269-5" n="4deea249">
            <seg n="3c33be19">
              Fru talman! Krister Örnfjäder har pratat om regionalt politiskt
              ansvar, att flytta över ansvaret från staten till regioner och
              lokalt. Då skulle jag gärna vilja ta upp driftsbidraget och den
              osanning som Socialdemokraterna faktiskt för fram, inte bara i
              den här debatten utan även i motioner och på andra ställen när
              det gäller det här området.
            </seg>
            <seg n="65696462">
              Först och främst när det gäller luftfart och driftsbidraget vill
              jag säga att det inte sker några nedskärningar på det området.
              Däremot gör man en förändring av systemet. Från och med 2012 kommer
              driftsbidraget att läggas till utöver de övriga pengarna i de
              regionala planerna. Sedan är det upp till regionen själv att lokalt
              prioritera mellan väg, spår, luftfart och andra åtgärder. Där
              har ni i regionerna ett eget ansvar att fundera på vad det är
              ni vill prioritera. Ni kan inte skylla på någon annan. Och det
              tillförs extra pengar, det som tidigare var det driftsbidrag som
              gick på annat sätt.
            </seg>
            <seg n="94c3e269">
              Det här skulle jag gärna vilja ha en kommentar till från Krister
              Örnfjäder eftersom han här i kammaren faktiskt påstår något helt
              annat.
            </seg>
            <seg n="d689ecc6">
              Vi kan också konstatera att det är väldigt lätt för en region
              eller en kommun att ha önskemål och krav när man själv inte behöver
              ta ansvar. Jag har varit ute på väldigt många möten och deltagit
              i diskussioner med dem som driver flygplatser i dag, det vill
              säga inte Luftfartsverket utan kommuner och andra, och jag brukar
              då ställa frågan: Hur ser er resepolicy ut i kommunen och i företagen
              i regionen? Många gånger är den helt motsägelsefull mot de krav
              man ställer. Man har en resepolicy i kommuner och i företag som
              säger: Åk inte med flyg! Åk med tåg! Ändå kräver man en flygplats.
              Jag tror att det finns en hel del för Krister Örnfjäder att fundera
              på och också svara på när det gäller de här frågorna.
            </seg>
          </u>
          <note type="speaker" n="c152e11f">
            Anf. 166 KRISTER ÖRNFJÄDER (s) replik:
          </note>
          <u who="krister_ornfjader_87d9d0" xml:id="i-cc482dd5612dac62-3" n="e8ff9802">
            <seg n="d79a8b57">
              Fru talman! Jag börjar från slutet.
            </seg>
            <seg n="eb218f17">
              Jag tror att de flesta kommunalpolitiker och landstingspolitiker
              eller regionpolitiker är tillräckligt rationella för att själva
              kunna göra bedömningarna av vilka transportsätt som gynnar både
              deras egen och andras verksamheter och behov. Jag tror att det
              är så. Men vi kanske känner olika personer. De kanske fungerar
              på olika sätt. Jag kan bara svara för dem jag umgås med och har
              erfarenhet av.
            </seg>
            <seg n="314ef484">
              Sedan har vi frågan om finansieringen. Hörde jag rätt att Malin
              Löfsjögård sade: Vi ska inte minska på pengarna till driftsbidragen?
            </seg>
            <seg n="e85a29d4">
              I stället tillför man sex nya flygplatser som inom ramen för
              den här summan pengar också ska ha bidrag. Vad blir resultatet?
            </seg>
            <seg n="14cff61a">
              Som jag ser det blir det mindre pengar över eftersom det är fler
              som vill vara med och dela på dem. Det är den information som
              jag har fått från ert eget regeringskansli på en direkt fråga.
              Jag förutsätter att den uppgiften stämmer. Om jag har fel backar
              jag gärna. Jag kan erkänna att jag har fel om jag har fel information.
            </seg>
            <seg n="671a4512">
              Jag tror att det i stället är så att Malin Löfsjögård inte har
              koll på läget.
            </seg>
          </u>
          <note type="speaker" n="07f1593b">
            Anf. 167 MALIN LÖFSJÖGÅRD (m) replik:
          </note>
          <u who="unknown" xml:id="i-94694938f0563269-6" n="4deea249">
            <seg n="6c0f8cc2">
              Fru talman! Jag tror att jag har väldigt bra koll på läget, speciellt
              när det gäller luftfarten. Det står också i infrastrukturpropositionen
              att vi tillför de här resurserna från det statliga driftsbidraget
              till de regionala infrastrukturplanerna.
            </seg>
            <seg n="fd4b522b">
              Man jobbar med att använda de regionala pengarna på det sätt
              som regionen själv tycker är bäst. Det kommer att innebära att
              man ser hur man kan prioritera. Man kan inte bara ställa krav
              och ha önskemål utan att själv vara med och ta ansvar.
            </seg>
            <seg n="7ef87feb">
              Det är det vår politik går ut på. Staten sätter ramarna. Sedan
              kör vi ned mer makt på regionerna. Vi fyller på länsplanerna.
              Länsplanerna är betydligt större nu än vad de var under er tid.
              Vi lägger också ned driftsbidraget.
            </seg>
            <seg n="59f0050a">
              Visst stämmer uppgifterna från Regeringskansliet om att det kommer
              att tillföras fler flygplatser. Vi har också diskussionen om hur
              flygplatserna ska arrangeras, hur verksamheten ska styras och
              framför allt om alla kommer att vara kvar.
            </seg>
            <seg n="0faee73d">
              När man i en region och i en kommun får ta ansvar för egen verksamhet,
              till exempel en flygplats, har det visat sig att den kan utvecklas
              på ett bättre sätt och bli mer kostnadseffektiv. Man får också
              mer pengar över till annat. Att staten bara pumpar ut pengar till
              det ena eller andra är ingen lösning på samhällets problem. Det
              ger inte tillväxt, och det ger framför allt inte pengar till framtidens
              välfärd. Det handlar om att man får ta ett ökat ansvar från regionalt
              håll, men man får också medel och anslag i de regionplaner som
              finns för att kunna ta det ansvaret. Driftsbidraget kommer att
              flyttas ned, och man har höjt anslagen till länsplanerna.
            </seg>
          </u>
          <note type="speaker" n="2ed2eaff">
            Anf. 168 KRISTER ÖRNFJÄDER (s) replik:
          </note>
          <u who="krister_ornfjader_87d9d0" xml:id="i-cc482dd5612dac62-4" n="e8ff9802">
            <seg n="5f017980">
              Fru talman! Jag ska ta Kalmar län som exempel ytterligare en
              gång.
            </seg>
            <seg n="1865507c">
              För ett år sedan klappade sig alla borgerliga ledamöter för bröstet
              och sade: Tänk, så mycket pengar vi får. Anslaget ska öka med
              2,3 procent. Vi kommer att få 783 miljoner. Vi har aldrig haft
              så mycket.
            </seg>
            <seg n="87876c8f">
              Det stämmer med 783 miljoner. Vi hade aldrig haft så mycket i
              kronor räknat.
            </seg>
            <seg n="a614befc">
              Vad har hänt? Nu har man svarat på remissen och man har överlagt
              med Vägverket och Banverket. Av de 783 miljonerna får man ta 190
              miljoner och lägga på järnvägsavsnitten för att det ska medfinansieras,
              som det så vackert heter. Redan där har man kommit lägre än man
              var under den föregående perioden.
            </seg>
            <seg n="32d49c7f">
              Inte nog med det. De pengar man pratar om när det gäller investering
              och underhåll har Finansdepartementet räknat upp med 2 procent
              om året. De senaste fem åren, som är underlag för Vägverket och
              Banverket i deras planering, har kostnaden varit mellan 5 och
              7 procent om året.
            </seg>
            <seg n="4edd4ae8">
              Det innebär att om den borgerliga regeringen ligger fast vid
              sina 418 miljarder har man redan där ett underskott på drygt 60
              miljarder. På grund av att man inte har värdesäkrat pengarna kommer
              man att få ut så mycket mindre.
            </seg>
            <seg n="2b0b09f3">
              Dessutom ska kommunerna vara med och medfinansiera. Det är inte
              alla kommuner som har råd med det. De får ta av de regionala medlen
              för att över huvud taget få något gjort.
            </seg>
            <seg n="37bd694f">
              Jag skulle inte slå mig för bröstet om jag var Malin Löfsjögård.
              Det här är ingen bra utveckling. Det innebär att det kommer att
              gå åt fel håll för Sverige.
            </seg>
          </u>
          <note type="speaker" n="1dd29d61">
            Anf. 169 SVEN BERGSTRÖM (c):
          </note>
          <u who="sven_bergstrom_b4b613" xml:id="i-0844ee1622aa391b-0" n="2ea10bea">
            <seg n="3e65cd54">
              Fru talman! Det är lätt att uppskatta Krister Örnfjäders engagemang
              i politiken, i synnerhet i den regionala politiken vilket jag
              som centerpartist kan känna starkt för.
            </seg>
            <seg n="edd28302">
              Det måste ändå finnas vissa krav på sans och balans i det som
              sägs från riksdagens talarstol.
            </seg>
            <seg n="885ee17f">
              Lars Mejern Larsson kanske kan leva med att han blir övertrumfad
              som socialdemokratisk talesman i de här frågorna, men det måste
              ändå vara krav på substans och fakta.
            </seg>
            <seg n="a4d3ee9b">
              När det gäller regionalpolitik har ju inte den tidigare regeringen
              någon särskilt lång och hedrande meritlista, Krister Örnfjäder.
              Om den hade det skulle det vara förståeligt att du eldar på som
              du gör.
            </seg>
            <seg n="94b7bca0">
              När det gäller substansen i dagens debatt om Luftfartsverket
              och regionala flygplatser är det en händelse som ser ut som en
              tanke att på den socialdemokratiska regeringens tid, 2005 eller
              2006, gick det socialdemokratiska kommunalrådet Johan Persson
              i Krister Örnfjäders valkrets Kalmar ut och sade: Vi är inte nöjda
              med hur Luftfartsverket driver sina flygplatser. Vi vill ta över
              vår egen flygplats i Kalmar län för att få inflytande och kunna
              påverka hur den styrs.
            </seg>
            <seg n="1296c37b">
              Det fick man. Kalmar flygplats togs över på eget initiativ av
              kommunen och lokala intressenter med ett socialdemokratiskt kommunalråd
              i spetsen.
            </seg>
            <seg n="eda58030">
              Det visar att det finns möjligheter för ett dynamiskt och framåt
              kommunalråd och andra regionala företrädare att driva flygplatser
              med större framgång än ett statligt luftfartsverk med säte i Helsingfors.
            </seg>
            <seg n="a98846ce">
              Det kommer inte att bli en katastrof för de flygplatser som har
              bärighet och intressenter som kan driva dem vidare.
            </seg>
            <seg n="079bd354">
              Om allting vore statiskt skulle det naturligtvis vara så att
              de flygplatser som en gång är statliga alltid ska vara det. Jag
              är övertygad om att regionala flygplatser kan drivas framgångsrikt.
              Det är fantastiskt att Socialdemokraternas egen flygplats i Kalmar
              den 1 januari 2007 togs över med ett socialdemokratiskt kommunalråd
              i spetsen.
            </seg>
          </u>
          <note type="speaker" n="c18c0ce5">
            Anf. 170 KRISTER ÖRNFJÄDER (s) replik:
          </note>
          <u who="krister_ornfjader_87d9d0" xml:id="i-cc482dd5612dac62-5" n="e8ff9802">
            <seg n="fddc352d">
              Fru talman! Jag tror inte att jag skulle ha varit uppe i den
              här talarstolen i dag om regeringen hade behandlat den här frågan
              så som frågan behandlades när Kalmar kommun ville ta över. Jag
              tror inte att jag då hade känt något inre behov av att ta en sådan
              här diskussion.
            </seg>
            <seg n="a3394810">
              Om kommunerna och regionerna själva vill ta över köper jag det.
              Då är det ett eget fritt val. Däremot tycker jag inte om det är
              egentligen huvudanledningen att staten vill lämna ifrån sig ansvaret
              för en verksamhet för att man sedan, som det har sagts från talarstolen,
              ska ägna sig åt kärnverksamheterna. Precis som om bra kommunikationer
              för alla inte är en kärnverksamhet. Det är det för mig.
            </seg>
            <seg n="2030398c">
              Jag tycker att det är rimligt att man var man än bor i Sverige
              ska ha rimliga behov av bra kommunikationer tillgodosedda. För
              att man ska få det måste staten spela en roll.
            </seg>
            <seg n="9dc63ecd">
              Jag tror inte att det är bra om man går in på den här vägen och
              avhänder sig detta och säger att regionerna själva får ta hand
              om det. Vilka regioner har råd med det? Vilkas behov är det då
              som hamnar i första rummet?
            </seg>
            <seg n="b874a91e">
              Svaret på det känner jag mig inte bekväm med. Jag vill att alla
              ska ha samma möjligheter.
            </seg>
          </u>
          <note type="speaker" n="a0ff9fcf">
            Anf. 171 SVEN BERGSTRÖM (c) replik:
          </note>
          <u who="sven_bergstrom_b4b613" xml:id="i-0844ee1622aa391b-1" n="2ea10bea">
            <seg n="8b628594">
              Fru talman! Det var lite annan ton i skällan i Krister Örnfjäders
              inlägg nu. En del kan man till och med instämma i; alla delar
              av Sverige måste ha tillgång till bra kommunikationer, och det
              är ett statligt ansvar att hela Sverige ges rimliga förutsättningar
              att leva och utvecklas.
            </seg>
            <seg n="e9e19fcf">
              Det är bland annat därför den här regeringen sopade ihop resterna
              av den tidigare politiken och det svarta hålet på 20 miljarder
              hos Vägverket i eftersatt underhåll och ungefär lika mycket hos
              Banverket. Det är därför den här regeringen dubblerade satsningarna
              på järnvägen från 5 miljarder år 2006 till 11 miljarder i investeringar
              år 2009. Det är därför den här regeringen ökade anslaget till
              de enskilda vägarna, som är blodomloppet ute på landsbygden, till
              över 1 miljard kronor numera. Vi får till och med beröm. När Sven
              Ivarsson från Riksförbundet Enskilda Vägar hälsar på oss i trafikutskottet
              säger han: Ni har gjort ett förbaskat bra jobb. Nu kan vi som
              driver de enskilda vägarna vara rätt nöjda.
            </seg>
            <seg n="434622b3">
              Krister Örnfjäder kommenterar inte i alla fall inte med någon
              substans det faktum att det till och med på den socialdemokratiska
              regeringens tid fanns en del socialdemokraterna ute i landet med
              Johan Persson i Kalmar som främste företrädare som såg möjligheterna
              med ett regionalt kommando och ett regionalt inflytande över flygplatser
              i stället för att Luftfartsverket i Helsingfors ska ha kommandot.
            </seg>
            <seg n="0c427403">
              För oss som tror på decentralisering och på underifrånperspektivet
              är det en ganska tilltalande tanke. Det är lite kul också att
              det är ett socialdemokratiskt kommunalråd och kommunstyrelseordförande
              som tar detta initiativ.
            </seg>
            <seg n="60724bfe">
              Självfallet kommer det att finnas kvar ett antal flygplatser.
              Självfallet kommer en del att försvinna därför att snabbtåg, och
              kanske till och med höghastighetståg så småningom, är ett bättre
              alternativ inte minst ur miljösynpunkt. Vi kan inte bita oss fast
              i en struktur som alltid har funnits och tro att staten ska ta
              ansvar för den i evig tid. Så kommer det inte att fungera oavsett
              regering efter år 2010.
            </seg>
          </u>
          <note type="speaker" n="4b412405">
            Anf. 172 KRISTER ÖRNFJÄDER (s) replik:
          </note>
          <u who="krister_ornfjader_87d9d0" xml:id="i-cc482dd5612dac62-6" n="e8ff9802">
            <seg n="446a6a3a">
              Fru talman! Jag ägnade den första halvan av mitt inlägg åt att
              svara just på varför jag tyckte att det var bra att man från Kalmars
              sida har tagit över detta. Men jag sade också att jag gillar att
              man gör det på frivillighetens grund.
            </seg>
            <seg n="53a5fb73">
              Jag håller med Sven om resonemanget att jag har en lite annorlunda
              ton. Det beror på att du själv har en annorlunda ton. När jag
              hörde de kommentarer som fälldes här uppifrån tyckte jag att det
              var fullständigt åt skogen, och jag ville svara med samma mynt.
            </seg>
            <seg n="835d1ac3">
              Nu säger du själv att ni jobbar för regionalpolitiska åtgärder
              och att det ska finnas en regionalpolitik. Men det finns ju ingenting
              regionalpolitiskt i det här!
            </seg>
            <seg n="93891d2b">
              Jag accepterar att flygplatser läggs ned. Men ska inte alternativet
              till kommunikationer finnas innan man lägger ned dem? Jag tror
              inte heller att flygplatser ska finnas till för sin egen skull.
              De fyller ett behov. Om man ska ersätta flygplatser med snabbtåg
              tycker jag att man ska bygga ut snabbtågen först. När det sedan
              visar sig att folk inte har behov av att flyga längre kan man
              lägga ned flygplatsen inte tvärtom.
            </seg>
            <seg n="a3e06602">
              Jag känner mig ganska bekväm i det här sättet att argumentera.
              Jag ser ingen motsättning i det resonemang som Sven Bergström
              tog upp nu om att det satsas så mycket pengar på enskilda vägar
              och så vidare. Det är väl jättebra. Men hemma hos mig ser vi ingenting
              av det, för vi har bara fått minskade pengar. I den värld som
              jag lever i pratar man inte om några nybyggda järnvägar. Vad händer
              där? Där tar man bort de pengar som skulle användas för investeringar
              i järnvägar. Jag ser inte det resultatet.
            </seg>
            <seg n="1f81eeef">
              Jag skulle inte ha klagat på regeringen när det gäller de järnvägssträckor
              där hemma som jag åker på om man hade tillfört några pengar. Men
              det har man inte gjort. Man har tagit bort dem i stället. Om du
              återför dem till dess att regeringen nu ska fastställa planen
              i januari kommer jag att tycka att det är bra.
            </seg>
          </u>
          <note type="speaker" n="60a92c6f">
            Anf. 173 SVEN BERGSTRÖM (c) replik:
          </note>
          <u who="sven_bergstrom_b4b613" xml:id="i-0844ee1622aa391b-2" n="2ea10bea">
            <seg n="e9c804c1">
              Fru talman! Om inte Krister Örnfjäder ser några resultat i Kalmar
              län av till exempel ökningen med fler hundra miljoner av stödet
              till de enskilda vägarna måste han vara både blind och döv. Även
              Länsstyrelsen i Kalmar fördelar ut pengar till enskilda vägar
              vilket ger resultat i bättre drift och underhåll och bättre möjligheter
              att driva vägarna.
            </seg>
            <seg n="e1e55499">
              När det gäller järnvägar undrar jag om det inte finns en järnväg
              i dina trakter förbi Emmaboda som har pekats ut av Åsa Torstensson
              som en viktig, mindre bana som man ska satsa på framöver.
            </seg>
            <seg n="961300a4">
              Malin Löfsjögård redovisar tydligt att regeringen tar ansvar
              och skickar med pengar. Men man bygger på principen att det ska
              bestämmas underifrån, regionalt, hur pengarna sak fördelas.
            </seg>
            <seg n="93403694">
              När det gäller flygplatser har jag erfarenhet från mitt eget
              hemlän, Gävleborgs län. Där hade vi flygplats i Gävle, i Söderhamn
              och i Hudiksvall. Efter hand som snabbtåget nu har utvecklats
              till att gå ända upp till Sundsvall är också Sundsvalls flygplats
              i farozonen. I Gävleborg har vi inte en enda flygplats kvar. Ingen
              gråter och sörjer över detta, utan man säger att det ur miljösynpunkt
              är ett bättre alternativ att vi kan åka snabbtåg, buss eller vad
              man nu väljer att åka.
            </seg>
            <seg n="281a04fe">
              Vi får se om flygplatsen i Sundsvall klarar sig. Men om det finns
              ett starkt engagemang lokalt och regionalt tror jag att också
              den har möjlighet precis som en del andra flygplatser som befinner
              sig i zonen 30, 40 eller 50 mil från Helsingfors. De är utsatta
              för konkurrens av snabbussar, snabbtåg och annat.
            </seg>
            <seg n="fa69c52c">
              När det här kokar ned till kärnan är det ändå en ganska rimlig
              avvägning. Den är väl i linje med det som Björn Rosengren på sin
              tid drev och som Ulrica Messing på sin tid drev. Man bolagiserade
              till exempel SJ i maj 2000. Den ideologiska djupa klyftan mellan
              alliansen och den rödgröna sidan finns egentligen inte. Det är
              bara det att man vid olika tidpunkter har gjort olika bedömningar.
            </seg>
            <seg n="4a4bbe12">
              När det gäller Luftfartsverket illustrerade Malin skillnaden
              mellan 2005 och 2009 i hur ni ser på det från socialdemokratiskt
              håll. Jag tycker inte att ni lyckades förklara den svängning i
              synsätt som ni nu har redovisat.
            </seg>
          </u>
          <note n="cb5d9e64">
            Överläggningen var härmed avslutad.
          </note>
          <note n="4784abda">
            15 § Att främja ungdomars rörlighet i utbildningssyfte
          </note>
          <note n="6210fa86">
            Föredrogs
          </note>
          <note type="speaker" n="011bc9fc">
            Anf. 174 PATRIK FORSLUND (m):
          </note>
          <u who="patrik_forslund_b5726d" xml:id="i-f33684ca518fed10-0" n="b6d72d01" next="i-6a330a5b870fd140-0">
            <seg n="ea558e92">
              Fru talman! Jag vill först passa på att säga att det är positivt
              att Europeiska kommissionen har presenterat en grönbok om ungas
              rörlighet i utbildningssystemet i Europa och att vi i utbildningsutskottet
              har kunnat få ta del av denna.
            </seg>
            <seg n="54118598">
              EU:s forskningsministrar har enats under det senaste året om
              att minst 20 procent av dem som avslutar en universitetsutbildning
              år 2020 ska ha spenderat en del av sina studier utomlands. År
              2006 tillbringade endast 0,3 procent av EU:s studenter en studieperiod
              utomlands. Det är alltså ett gediget arbete som krävs för att
              nå målet om 20 procent.
            </seg>
            <seg n="d482112b">
              Vi i alliansen delar kommissionens slutsats, nämligen den att
              rörlighet i utbildningssyfte är en viktig faktor för att ungdomar
              ska kunna bli mer anställningsbara och samtidigt utvecklas som
              människor. Vi behöver fler svenska ungdomar som beger sig till
              andra länder för att skaffa sig nya färdigheter och erfarenheter
              som de sedan tar med sig hem till oss i Sverige. Vi behöver också
              fler ungdomar från andra europeiska länder som kommer hit till
              Sverige och berikar vårt utbildningssystem och vårt samhälle.
            </seg>
            <seg n="55cd1449">
              Med fler ungdomar som söker sig till nya länder för att studera
              eller arbeta ökar både språkkunskaper och interkulturell kompetens.
              Förutom den uppenbara nytta som detta innebär för de enskilda
              ungdomarna är denna internationalisering något som även samhället
              i stort tjänar på.
            </seg>
            <seg n="95916b36">
              Det är därför viktigt att vi från politikens håll slår vakt om
              möjligheterna att studera och arbeta utomlands och gör vårt bästa
              för att underlätta förutsättningarna för detta.
            </seg>
            <seg n="c744f79a">
              Det måste exempelvis bli enklare att delta i olika typer av utbytesprogram,
              och möjligheterna att under sin studietid förlägga delar av sin
              utbildning eller sin praktik utomlands måste öka. Även informationen
              på lärosätena om möjligheten att läsa en period av sin studietid
              i ett annat land behöver öka.
            </seg>
            <seg n="84521feb">
              Samtidigt måste även svenska lärosäten bli bättre på att stimulera
              utbyte genom en mer flexibel inställning till erkännande av kurser
              utförda vid universitet i andra länder. Detta är något som även
              svenska gymnasieskolor måste bli bättre på. Många av de elever
              som under gymnasietiden väljer att studera en tid, kanske till
              och med ett år, utomlands tvingas när de kommer hem att börja
              om där de avslutade den svenska gymnasieutbildningen. I praktiken
              innebär det här att de tvingas till en fyraårig gymnasieutbildning
              i stället för en treårig bara för att de har valt att i stället
              läsa en del av sin utbildning i ett annat land.
            </seg>
            <seg n="0d83e3a9">
              Här finns det, fru talman, en stor utmaning i att genom en mer
              flexibel inställning till vilka utländska kurser man kan räkna
              in i sitt svenska gymnasie- eller universitetsprogram stimulera
              fler ungdomar att söka sig utomlands för delar av sina studier.
            </seg>
            <seg n="a9afb9c8">
              Alliansens utgångspunkt är att politiken i mångt och mycket handlar
              om att underlätta vardagen för människor. Förenklingar av det
              slag som jag nu nämnt är viktiga exempel på detta.
            </seg>
            <seg n="00296a92">
              Antalet svenska studenter som studerar utomlands har varit relativt
              konstant under de senaste tio åren. Av de ca 24 000 studenter
              som årligen söker sig utomlands för att studera är det två tredjedelar
              som väljer att studera inom Europa och en tredjedel som väljer
              att studera utanför Europa. Med sin grönbok om ungas rörlighet
              i utbildningssystemet har Europeiska kommissionen initierat en
              viktig process för att kartlägga olika hinder och stimulera ökad
              rörlighet och ökat utbyte.
            </seg>
            <seg n="a3c7134b">
              Vi i alliansen vill vara en del i denna process och hjälpa till
              att öka ungdomars rörlighet och internationella utbyte. Genom
              att ta till vara och utnyttja de fördelar som en sådan utveckling
              medför kan vi både öka Sveriges konkurrenskraft och svenska ungdomars
              anställningsbarhet i internationella företag och organisationer.
            </seg>
          </u>
          <note n="f67af576">
            Jag yrkar därmed bifall till utskottets förslag om att lägga
            utlåtandet till handlingarna.
          </note>
          <note n="cb5d9e64">
            Överläggningen var härmed avslutad.
          </note>
          <note n="02f598d0">
            16 § Bordläggning
          </note>
          <note n="c5727023">
            Anmäldes och bordlades
          </note>
          <note n="7c46fe31">
            17 § Anmälan om interpellationer
          </note>
          <note n="2854517e">
            Anmäldes att följande interpellationer framställts
          </note>
          <note n="bacf6a69">
            den 2 december
          </note>
          <note n="a19e1ccb">
            Monica Green
          </note>
          <note n="e492e9ee">
            Anders Ygeman
          </note>
          <note n="27dd2f4c">
            Carina Ohlsson
          </note>
          <note n="a19e1ccb">
            Monica Green
          </note>
          <u who="patrik_forslund_b5726d" xml:id="i-6a330a5b870fd140-0" n="b6d72d01" prev="i-f33684ca518fed10-0">
            <seg n="fbed57e9">
              Nikos Papadopoulos
            </seg>
            <seg n="5eb3d6a3">
              Luciano Astudillo
            </seg>
          </u>
          <note n="4d65823e">
            Interpellationerna redovisas i bilaga som fogats till riksdagens
            snabbprotokoll tisdagen den 8 december.
          </note>
          <note n="ae20b2b6">
            18 § Anmälan om frågor för skriftliga svar
          </note>
          <note n="a675d378">
            Anmäldes att följande frågor för skriftliga svar framställts
          </note>
          <note n="bacf6a69">
            den 2 december
          </note>
          <note n="01e7831a">
            Carina Hägg
          </note>
          <note n="1f33bea9">
            Désirée Liljevall
          </note>
          <note n="a1da9a83">
            Urban Ahlin
          </note>
          <note n="3272c406">
            Ameer Sachet
          </note>
          <note n="3272c406">
            Ameer Sachet
          </note>
          <note n="ed434509">
            Elina Linna
          </note>
          <note n="deba3af5">
            Hans Linde
          </note>
          <note n="4015b690">
            Hillevi Larsson
          </note>
          <note n="ccb11ef5">
            Matilda Ernkrans
          </note>
          <note n="ccb11ef5">
            Matilda Ernkrans
          </note>
          <note n="b4b8af7e">
            Wiwi-Anne Johansson
          </note>
          <note n="295d0c66">
            Per Bolund
          </note>
          <note n="65929b80">
            Peter Hultqvist
          </note>
          <note n="b163317f">
            Torbjörn Lövendahl
          </note>
          <note n="3c830b85">
            Carin Runeson
          </note>
          <note n="3622e631">
            Frågorna redovisas i bilaga som fogats till riksdagens snabbprotokoll
            tisdagen den 8 december.
          </note>
          <note n="c716e670">
            19 § Anmälan om skriftliga svar på frågor
          </note>
          <note n="bf01e227">
            Anmäldes att skriftliga svar på följande frågor inkommit
          </note>
          <note n="bacf6a69">
            den 2 december
          </note>
          <note n="86434613">
            Britta Rådström
          </note>
          <note n="ed434509">
            Elina Linna
          </note>
          <note n="ec3baa32">
            Jan Emanuel Johansson
          </note>
          <note n="12364045">
            Krister Örnfjäder
          </note>
          <note n="0bb6b6f2">
            Håkan Juholt
          </note>
          <note n="9306d1a9">
            Kerstin Haglö
          </note>
          <note n="d4259237">
            Eva Sonidsson
          </note>
          <note n="1691e65f">
            Siw Wittgren-Ahl
          </note>
          <note n="a04432ee">
            Olle Thorell
          </note>
          <note n="3272c406">
            Ameer Sachet
          </note>
          <note n="088747e9">
            Göran Lindblad
          </note>
          <note n="08acc3f6">
            Lena Olsson
          </note>
          <note n="63ffa5f0">
            Bodil Ceballos
          </note>
          <note n="9f451e01">
            Lennart Axelsson
          </note>
          <note n="b163317f">
            Torbjörn Lövendahl
          </note>
          <note n="67d3938d">
            Svaren redovisas i bilaga som fogats till riksdagens snabbprotokoll
            tisdagen den 8 december.
          </note>
          <note n="26dff2d8">
            20 § Kammaren åtskildes kl. 18.30.
          </note>
          <note n="d4a605ed">
            Förhandlingarna leddes
          </note>
          <note n="4aa56c7e">
            / Eva-Lena Ekman
          </note>
        </div>
      </body>
    </text>
  </TEI>
</teiCorpus>
