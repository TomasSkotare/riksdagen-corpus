<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--145</head>
          <docDate when="2009-06-29">2009-06-29</docDate>
        </div>
      </front>
      <body>
        <div>
          <note n="f5a6bc73">
            ﻿
          </note>
          <note n="ccf48db5">
            Riksdagens protokoll
          </note>
          <note n="3baf37b0">
            2009/10:145
          </note>
          <note type="date" n="2b743175">
            Tisdagen den 29 juni
          </note>
          <note n="eb298df3">
            Kl. 09:00 - 20:01
          </note>
          <note n="9d68743f">
            1 § Justering av protokoll
          </note>
          <note n="2edc8f54">
            Justerades protokollet för den 22 juni.
          </note>
          <note n="522df0cb">
            2 § Anmälan om inkommet protokollsutdrag från utskott
          </note>
          <note n="1491cf1d">
            Förste vice talmannen anmälde att ett utdrag ur prot. 2009/10:34
            från onsdagen den 23 juni i ärende om subsidiaritetsprövning av
            EU-förslag inkommit från utrikesutskottet.
          </note>
          <note n="042cb679">
            3 § Anmälan om inkomna faktapromemorior om förslag från Europeiska
            kommissionen
          </note>
          <note n="10f030d0">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="7fd8d71b">
            KOM(2010)245
          </note>
          <note n="9d54d8ce">
            KOM(2010)249
          </note>
          <note n="9b47ee97">
            4 § Hänvisning av ärenden till utskott
          </note>
          <note n="4a0f0c3a">
            Föredrogs och hänvisades
          </note>
          <note n="a76a0603">
            den 19 september.
          </note>
          <note n="2c9810f4">
            den 20 september.
          </note>
          <note n="d4fa234a">
            5 § Svar på interpellationerna 2009/10:384 och 431 om en regionalpolitik
            för att hela Sverige ska leva
          </note>
          <note type="speaker" n="725fdd88">
            Anf. 1 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-0" n="0c2e910f">
            <seg n="0cd6d9e0">
              Herr talman! Peter Hultqvist har frågat mig om jag avser att
              vidta några åtgärder för att minska den regionala obalansen och
              Krister Örnfjäder har frågat mig om fortsatta möjligheter för
              att hela Sverige ska leva samt om de åtgärder som vidtagits under
              mandatperioden är tillräckliga.
            </seg>
            <seg n="a220aec7">
              Den regionala tillväxtpolitiken är inriktad mot att stärka den
              lokala och regionala konkurrenskraften. Det handlar om att skapa
              bättre förutsättningar för företagande, innovationer och investeringar
              i alla delar av landet.
            </seg>
            <seg n="9f1e23d9">
              OECD konstaterar i sin regionala studie av Sverige att regeringen
              för en framgångsrik och ambitiös regionalpolitik som kombinerar
              tillväxt och utjämning mellan olika delar av landet.
            </seg>
            <seg n="286a0e2a">
              Regeringen har under mandatperioden format en kraftfull politik
              för tillväxt i alla delar av landet genom ett flertal propositioner
              och skrivelser. I mars 2009 presenterade regeringen en strategi
              för att stärka utvecklingskraften i Sveriges landsbygder som innebär
              ett nytt arbetssätt där samtliga politikområden tar ansvar för
              landsbygdens utveckling. Detta arbete har resulterat i 156 konkreta
              insatser som regeringen genomför för att stärka Sveriges landsbygder.
              I början av juni 2010 överlämnade regeringen en skrivelse till
              riksdagen om strategiskt regionalt tillväxtarbete.
            </seg>
            <seg n="2d6be10b">
              Tillväxt och konkurrenskraft främjas framför allt av goda generella
              villkor för företagande och entreprenörskap. Regeringen genomför
              172 insatser för jobb och företagsamhet under mandatperioden.
              Dessa insatser syftar till att det ska bli mer självklart, enklare
              och lönsammare att starta och driva företag i hela Sverige.
            </seg>
            <seg n="0a16373c">
              Genom regeringens ambitiösa klimat- och miljömål och kraftfulla
              satsningar på förnybar energi skapas förutsättningar för nya jobb
              och företag, inte minst i Sveriges landsbygder, något som OECD
              särskilt lyfter fram.
            </seg>
            <seg n="bc4e49bc">
              Infrastruktursatsningar binder samman Sverige och regeringen
              har under våren 2010 presenterat en satsning omfattande 482 miljarder
              kronor under perioden 20102021. Detta medför bland annat särskilda
              satsningar på väg- och järnvägsunderhåll i hela landet.
            </seg>
            <seg n="9f23f978">
              Tillgänglighet till grundläggande service för kvinnor, män och
              företag är en av många förutsättningar för hållbar tillväxt i
              alla delar av landet. Därför har regeringen beslutat om ett tillskott
              på ytterligare 50 miljoner kronor till insatser i områden där
              servicen är gles. Detta är medel utöver de ca 40 miljoner kronor
              som årligen avsätts till insatser i serviceglesa områden inom
              ramen för förordningen om stöd till kommersiell service.
            </seg>
            <seg n="83569212">
              Regeringen har också beslutat om satsningar på bredband inom
              ramen för landsbygdsprogrammet, omfattande 253 miljoner kronor.
              Syftet är att med utgångspunkt i lokala behov öka tillgängligheten
              till bredband i landsbygdsområden. För att ytterligare öka tillgängligheten
              till bredband har regeringen beslutat om 195 miljoner kronor för
              driftsäker och tillgänglig elektronisk kommunikation samt ändrat
              villkoren för det så kallade kanalisationsstödet så att det ska
              kunna utnyttjas effektivare.
            </seg>
            <seg n="07b2ca1f">
              Det handlar om att kraftsamla och samordna resurser för att anta
              de utmaningar och tillvarata de möjligheter som vi står inför.
              På så vis stärker vi utvecklingskraften och stimulerar en hållbar
              tillväxt i hela landet.
            </seg>
            <seg n="7e501f4f">
              Regeringen avfärdar därmed olika förslag från oppositionen om
              införande av kilometerskatt, ensidiga höjningar av bensinskatten,
              höjningar av elskatten, höjningar av arbetsgivaravgiften för unga
              och avskaffande av reformen om hushållsnära tjänster, då vi anser
              att detta mycket kraftfullt kommer att drabba landsbygdens företag.
            </seg>
          </u>
          <note type="speaker" n="e50d8ad5">
            Anf. 2 PETER HULTQVIST (s):
          </note>
          <u who="peter_hultqvist_c9866b" xml:id="i-3ea354745458b8e7-0" n="7c5c56af">
            <seg n="f9602f8b">
              Herr talman! Tack för svaret! Antalet arbetstillfällen på landsbygden
              minskar. Klyftan mellan stad och land ökar. Särskilt intressant
              är det att se att man i regeringens egen broschyr om 156 insatser
              för utvecklingskraft i Sverige, alltså regeringens eget material,
              konstaterar att antalet sysselsatta på landsbygden minskar. Jag
              tycker att det är intressant och bra att den uppgiften kommer
              fram och att regeringen själv bekräftar den.
            </seg>
            <seg n="66822ebd">
              Vi har högtryckszoner i storstäderna och lågtryck i många glesbygdskommuner.
              Sverige klyvs mellan storstadsregioner och det övriga landet.
              Det finns ingen samlad regionalpolitik i Sverige. Det har inte
              lagts fram en enda samlad proposition där man tar ett helhetsgrepp
              över hur regionerna ska utvecklas. Man har presenterat en skrivelse
              till riksdagen, men en skrivelse är inget förslag. En skrivelse
              är inget starkt dokument. Det är en sammanfattning av läget och
              av vad många olika aktörer runt om i landet försöker göra.
            </seg>
            <seg n="69009cc8">
              Det som är tydligt under den här regeringsperioden är att staten
              har abdikerat. Man styr inte ens över de verk, myndigheter och
              bolag man har till sitt förfogande.
            </seg>
            <seg n="1cc8fd68">
              I Sollefteå har man avvecklat skattekontorets växel, distansapoteket
              och Krisberedskapsmyndigheten, arbetstillfällen som förlades dit
              just för att kompensera regementsnedläggningar. Nu vill man ta
              bort de sista 14 jobben på Försvarets hundavelsstation som man
              ska privatisera. Verksamheten ska läggas över på privata kennlar.
              De sista 14 jobben som ingick i kompensationspaketen ska nu bort
              från Sollefteå. Vad är det för typ av regionalpolitik?
            </seg>
            <seg n="cf544f4c">
              I Ludvika fick man en gång i tiden punktskatteenheten med 80
              arbetstillfällen som en del i att bygga upp något nytt efter gruvkrisen.
              Nu ska man ta bort 13 ½ tjänst där och flytta dem till Solna.
              Vad är det för typ av regionalpolitik?
            </seg>
            <seg n="a5652712">
              Trafikverket har inrättats genom att man har slagit samman Banverket
              och Vägverket. Nu genomför man en stor utredning och det sägs
              att 300 jobb är hotade i Borlänge.
            </seg>
            <seg n="a9faa7a9">
              När Banverket och Vägverket skulle bolagiseras inrättade man
              Svevia, Vectura och Infranord. Varför har de huvudkontoren hamnat
              i Solna och Sundbyberg? Varför är det på det sättet? Varför kunde
              de inte ha legat kvar i Borlänge? Varför fanns det inget regionalpolitiskt
              perspektiv på de sakerna?
            </seg>
            <seg n="1b55030a">
              Regeringen slåss inte för att behålla utvecklingskraften i utlokaliseringarna.
              Utlokaliseringarna var ett sätt att arbeta för att hela Sverige
              ska leva. Nu tillåter man en centralisering till storstadsregionerna.
            </seg>
            <seg n="de68deef">
              Vad är det för fördel för landsbygden med att Bilprovningen nu
              avregleras och kommer, enligt regeringens egen utredning, att
              bli ungefär 170 procent dyrare? Vad är det för fördel med dyrare
              bilprovning? Vad är det för fördel med avreglering av apotek?
              Det första som har hänt är i stort sett att människor som tidigare
              har fått medicin på dagen har fått beskedet: Ni får vänta ett
              dygn. Vad är det för fördel?
            </seg>
            <seg n="d69ef058">
              Infrastrukturfrågorna nämnde ministern. År 20122021 har den rödgröna
              oppositionen lagt 100 miljarder mer än regeringen. Vi vill också
              ta bort den tvångströja som regeringen lägger på kommunerna och
              regionerna: Det blir inga projekt om ni själva inte är med och
              betalar stora belopp. Det gör att de stora kommunerna, de rikaste
              landsdelarna, får en fördel.
            </seg>
            <seg n="2dd6e52f">
              Det finns mycket övrigt att önska, men jag konstaterar att regionalpolitik
              saknas. Det är dags att den återupprättas i Sverige.
            </seg>
          </u>
          <note type="speaker" n="56f2820e">
            Anf. 3 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-ff84df8dc265f531-0" n="4a41fb46">
            <seg n="f868e5fe">
              Herr talman! Anledningen till min interpellation är att jag faktiskt
              är mycket orolig för att klyftorna ökar i Sverige. Det sker mellan
              människor och det sker också mellan regioner. Jag är därför mycket
              intresserad av näringsministerns svar.
            </seg>
            <seg n="c72347d5">
              Sverige är, som jag tog upp i min interpellation, ett långsträckt
              land med få invånare om man jämför med många andra länder. Förutsättningarna
              att leva i detta glesbefolkade land är på många sätt olika. För
              att ha någorlunda likartade förutsättningar finns därför bland
              annat regionalpolitiken. Ansvaret för en fungerande regionalpolitik
              ligger ytterst på regeringen. Tanken bakom principen att hela
              Sverige ska leva måste genomsyra regeringens arbete så att levnadsvillkoren
              är rimliga och rättvisa oavsett om man lever på landsbygden eller
              i staden.
            </seg>
            <seg n="43c22508">
              Statens budget har en avgörande betydelse för den regionala ekonomiska
              utvecklingen. Statliga investeringar i utbildning och infrastruktur
              är med och skapar de grundläggande förutsättningarna för regional
              tillväxt. Om regeringen saknar intresse för att vara med och ta
              detta ansvar kommer exempelvis landsbygden att halka efter i utvecklingen
              gentemot våra tätorter.
            </seg>
            <seg n="c45a7c48">
              Alla partier säger sig stå bakom principen att hela Sverige ska
              leva. Politiken ska ha en aktiv roll för att möjliggöra en positiv
              utveckling i hela Sverige. Många beslut som den nuvarande borgerliga
              regeringen har fattat har försvårat levnadsvillkoren i många delar
              av landet. Jag ställde därför frågan till näringsministern vilka
              möjligheter ministern ser framför sig vad gäller att hela Sverige
              ska leva. Jag fick nu ett antal svar, men jag är lite frågande
              inför flera av svaren.
            </seg>
            <seg n="4f605f8d">
              Ministern sade att regeringen har genomfört 156 konkreta insatser
              för att stärka Sveriges landsbygd. Men om vi tittar på insatserna
              är det inte sådant som regeringen alla gånger har genomfört utan
              det är verksamheter som är mer eller mindre självgående eller
              som andra genomför, till exempel EU, och där Sverige är med och
              fyller på. Jag ser inte att regeringen har flyttat fram positionerna
              med hjälp av de insatserna. Däremot tillämpar man det regelsystem
              som EU många gånger är tillskyndare av. Jag skulle gärna vilja
              att regeringen vässar förslagen i stället för att bara komplettera
              dem.
            </seg>
            <seg n="37ff32ec">
              Vidare påpekar regeringen att man har genomfört 172 insatser
              för jobb och företagsamhet under mandatperioden. Men när jag pratar
              exempelvis med Företagarna säger de att det inte räcker. De viktiga
              sakerna återstår fortfarande att göra. Även i det fallet har näringsministern
              själv intygat att hon vill ha ytterligare förtroende för en ny
              mandatperiod därför att de saker som är nödvändiga att genomföra
              inte är genomförda.
            </seg>
            <seg n="6ea315fc">
              Jag tog själv upp infrastruktursatsningen. Jag frågar därför
              ministern direkt: Är det offensivt från regeringens sida att överlämna
              till regioner och kommuner att ta ett ökat ansvar för infrastruktursatsningarna?
            </seg>
          </u>
          <note type="speaker" n="56652700">
            Anf. 4 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-1" n="0c2e910f">
            <seg n="292a7f30">
              Herr talman! I mitt tidigare liv innan jag blev partiordförande
              var jag mycket aktiv i landsbygdsrörelsen. Jag åkte runt på byakongresser
              och landsbygdsriksdagar och klistrade lappar om än det ena, än
              det andra. Det var mer pengar till enskilda vägar, mer pengar
              till skötsel och underhåll av vägnätet, mer pengar till bredband,
              förbättrat strandskydd, lättare att sätta upp skyltar för turistföretag
              det var otroligt många förslag.
            </seg>
            <seg n="f38b5049">
              När jag blev minister bestämde jag mig för att ta dessa lappar
              och göra något av dem. Det var så många som hade klistrat lappar
              under alla dessa år där ingenting hade hänt. Jag har varit på
              landsbygdsriksdagar och lyssnat på tidigare statsministern Göran
              Persson och andra som har lovat och lovat men aldrig levererat
              något.
            </seg>
            <seg n="113f76b4">
              Det är därför som allt detta har gjorts. Jag bestämde mig för
              att det inte räcker med att ett departement är ansvarigt för landsbygdens
              utveckling utan alla departement, det vill säga hela regeringen,
              måste vara ansvariga. Det är därför vi för första gången i historien
              har gjort ett sektorsövergripande arbete där vi tittar på landsbygden
              utifrån alla delarna. Det spelar roll om det finns 20 000 poliser
              i Sverige eftersom landsbygden då också har möjlighet att få poliser.
              Det spelar roll om infrastruktursatsningarna har ett fokus mot
              enskilda vägar och det finmaskiga vägnätet. Det spelar roll vilken
              miljölagstiftning vi har. Det spelar roll vad man gör på Jordbruksdepartementet,
              Utbildningsdepartementet och Socialdepartementet. Det är precis
              det som finns i åtgärdsplanen när det gäller landsbygden.
            </seg>
            <seg n="8e0583e3">
              Till skillnad från tidigare har vi genomfört förslagen. Det här
              är genomfört. En del är EU-relaterat. Ja, vi använder naturligtvis
              de verktygen. En del är saker som vi själva har fattat beslut
              om. Det är fråga om 156 åtgärder för att stärka landsbygden.
            </seg>
            <seg n="6a3c56a4">
              Det intressanta uppstår när man tittar på Socialdemokraternas
              eget program som handlar om hur ni tänker förbättra den regionala
              tillväxten. Vad föreslår ni? Införande av kilometerskatt, ensidig
              höjning av bensinskatten, höjning av skatten på kärnkraft och
              vattenkraft, höjning av handelsgödselavgiften på 300 miljoner,
              införande av ungdomsskatt, borttagande av RUT-tjänster. Ni är
              emot all förnyelse vad gäller välfärden, barnsomsorgspeng, apoteksmonopolets
              avskaffande, lagen om valfrihet, fri etableringsrätt inom primärvården.
              Allt detta är ni emot. Allt detta säger ni ska rädda landsbygden.
            </seg>
            <seg n="1b08f37a">
              Ett åkeriföretag har en kostnad på ca 170 000 per lastbil. Det
              är det ni ska lägga på. Skogsnäringen finns inte i våra tätorter.
              Den finns ute på landsbygden. Det är dessutom en fantastisk möjlighet
              om vi kan använda skogen som energikälla för att ställa om vårt
              energisystem. Det ska ni straffbeskatta bort. Ni nämner inte ens
              detta i ert eget program. Varför gör ni inte det? Det är ett dråpslag
              mot landsbygden.
            </seg>
            <seg n="4173421a">
              Vem slår det emot när ni höjer skatterna på energiproduktionen?
              Svensk basindustri finns inte i våra storstäder. Den finns ute
              på landsbygden. Snart ska jag debattera elpriser. Ni säger en
              sak men gör något helt annat.
            </seg>
            <seg n="8bb7a07d">
              Den sänkning av arbetsgivaravgiften som vi har genomfört för
              ungdomar har naturligtvis gynnat turistföretagen. Det är där som
              ungdomarna finns. Här vill ni höja skatterna på ungdomar med 10
              miljarder kronor trots hög ungdomsarbetslöshet och ge dem till
              arbetslösa. Det är vad ni gör. Ni säger att ni vill rädda landsbygden.
            </seg>
            <seg n="513a2cce">
              Ni lånar pengar till infrastrukturen. Det är inga riktiga pengar.
              Ni har satt i gång sedelpressen igen.
            </seg>
            <seg n="fe24839f">
              Kära vänner! Ni är inte trovärdiga. Det här har ni sagt förut,
              och landsbygden avfolkades. Jag och den här regeringen vidtar
              åtgärder, och vi ser också konkreta resultat.
            </seg>
          </u>
          <note type="speaker" n="86462f22">
            Anf. 5 PETER HULTQVIST (s):
          </note>
          <u who="peter_hultqvist_c9866b" xml:id="i-3ea354745458b8e7-1" n="7c5c56af">
            <seg n="6a7f1d77">
              Herr talman! Jag kan bara konstatera att hushållsnära tjänster
              används till absolut övervägande största delen i storstadsområden.
              I exempelvis Härjedalen hade under ett år elva gjort avdrag för
              hushållsnära tjänster. I Djursholm var det 800. Det är en viss
              skillnad. Jag tror att ministern bör göra en bättre analys av
              hur åtgärderna slår.
            </seg>
            <seg n="64a3023c">
              Det här är en av de stora bristerna i den här regeringens politik.
              Man genomför en fastighetsskatteomläggning som innebär jättesänkningar
              för stora villor i storstädernas förorter och högre fastighetsavgifter
              i större delen av skogslänen. Så ser det ut när man inte sköter
              analysen av hur olika förslag slår regionalpolitiskt.
            </seg>
            <seg n="7d9f8ea9">
              Katalogen över åtgärder, kommunalt vårdnadsbidrag, ökad mångfald
              av företag inom barnomsorgen, barnsomsorgspeng, LOV, lagen om
              valfrihet, vårdval i primärvården och så vidare, är inte åtgärder
              som har vidtagits med ett landsbygds- och glesbygdsperspektiv
              utan det är generella ideologiska frågor från borgerligheten för
              att driva fram ett systemskifte i familjepolitiken. Så enkelt
              är det. Det ska bli mycket intressant att så småningom se var
              barnomsorgspengen har fått genomslag. Ett gott tips kan vara invandrartäta
              förorter i storstadsregionerna.
            </seg>
            <seg n="9e31225f">
              Varför finns huvudkontoren inom Svevia, Infranord och Vectura
              i Solna och Sundbyberg? Varför styrde inte näringsministern upp
              detta med sin påstådda handlingskraft? Varför ligger Svevias huvudkontor
              på Hemvärnsgatan 15 i Solna? Där hade ministern haft en möjlighet
              att gå in och göra någonting rent konkret.
            </seg>
            <seg n="9bff3204">
              Varför ser vi en löpeld över landet där man avvecklar statliga
              arbetstillfällen runt om och där gamla kompensationer bara försvinner?
              Varför ser vi den utvecklingen? Där skulle ministern kunna göra
              en insats. Varför sker det som sker i Sollefteå? Jag skulle vilja
              ha svar på det.
            </seg>
            <seg n="e3797fef">
              Och det här med punktskatteenheten i Ludvika: Där borde det göras
              ett ingripande. Gäller det gamla löftet till Ludvika, eller gäller
              det inte? Är det så att den ska smygavvecklas? Finns det en medvetenhet
              i att statliga arbetstillfällen runt om i landet ska avvecklas
              och centraliseras?
            </seg>
            <seg n="30228079">
              Oavsett den skimrande bild som ministern försöker ge av hur mycket
              man arbetar med landsbygdsfrågor ökar klyftan. Antalet arbetstillfällen
              på landsbygden minskar, enligt regeringens eget material.
            </seg>
            <seg n="070f8683">
              Jag tycker att det är dags att slå hål på diskussionen om bensinskatt.
              Här är det så att regeringens klimatberedning har föreslagit 70
              öre i höjd bensinskatt. Centerns förtroenderåd har sagt 105 öre.
              Sedan står ministern här och försöker ge sken av att det kommer
              att bli någonting annat än höjd bensinskatt med fortsatt borgerligt
              styre. Det blev höjd bensinskatt den här valperioden också även
              om flera partier i Alliansen gick ut med något annat i förra valet.
            </seg>
            <seg n="612603ab">
              Det här är en bluff. Det kommer inte att bli någon sänkt bensinskatt.
              Det kommer inte ens att bli en likvärdig bensinskatt som i dag,
              utan det blir höjd bensinskatt. Problemet är att ni inte ger något
              besked före valet. Jag tycker att det är fegt att mörka på den
              här punkten. Jag tycker att man borde tala ut och försöka ge besked.
              Vi har gett ett klart besked.
            </seg>
            <seg n="a5299c11">
              Varför säger regeringen aldrig någonting när bensinbolagen höjer?
              Nej, då är det marknaden som sköter det, och då är det väl helt
              okej, antar jag.
            </seg>
            <seg n="7b2b43fd">
              Jag tycker att det finns mycket som regeringen borde svara på
              här. När ska ni börja styra de egna statliga verken och myndigheterna
              från ett regionalpolitiskt perspektiv?
            </seg>
          </u>
          <note type="speaker" n="2cd38655">
            Anf. 6 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-ff84df8dc265f531-1" n="4a41fb46">
            <seg n="30a366ee">
              Herr talman! I motsats till näringsministern tänkte jag försöka
              besvara några av de påståenden som ministern gav uttryck för.
            </seg>
            <seg n="f21ca80b">
              Hon pratade bland annat om hur svårt och hårt drabbad skogsindustrin
              blir av att vi har lämnat ett förslag om en kilometerskatt. Men
              varför säger ministern ingenting om att regeringen inte har gjort
              någonting åt den höjning av skatter som kommer att drabba sjöfarten?
              Skogsindustrin och den inhemska näringen säger att det kommer
              att innebära kostnadsfördyringar på ca 28 miljarder. Där sitter
              regeringen tyst och har inte gjort någonting. Men skogsnäringen
              och de som bor längst ut kommer att få betala det kalaset.
            </seg>
            <seg n="8e958df0">
              När det gäller kilometerskatten, som vi kallar det, varför säger
              inte ministern någonting om att åkarna själva räknar med att 40
              procent av alla tyngre fordon som åker på de svenska vägarna kommer
              från något annat land än Sverige? I dagsläget betalar de inte
              ett enda öre för att använda den svenska infrastrukturen, betalar
              inte ett enda öre i någon form av skatt över huvud taget för att
              finansiera de kostnader som vi har i Sverige.
            </seg>
            <seg n="7fc6f5c7">
              Ett av de mål som vi vill nå med kilometerskatt är att komma
              åt den verksamheten, så att de också får vara med och betala.
              Nej, i stället säger man att det är ett dåligt förslag. Hur ser
              då ministerns lösning ut för att se till att de utländska åkerierna
              är med och betalar kostnaderna för att använda svensk infrastruktur?
            </seg>
            <seg n="d3ca6df5">
              Ministern står här och säger att man har sänkt arbetsgivaravgiften.
              Ja, men man har inte sänkt den för små och medelstora företag
              i största allmänhet. Den 1 januari 2007 höjde ministern den med
              5 procent. Sedan har man sänkt den med någon procent. Men jag
              förmodar att man pratar om den sänkning av arbetsgivaravgiften
              som man har gjort i första hand för ungdomar upp till 26 år som
              är en generell sänkning. Vi ställde inte upp på den, av den enda
              anledningen att vi då ansåg att det inte fanns, och finns inte
              i dag, någon anledning att vara med och betala för de ungdomar
              som redan är inne på arbetsmarknaden. Vi vill i stället använda
              de pengarna för att satsa på de ungdomar som fortfarande inte
              har fått in en fot på arbetsmarknaden därför att vi tycker att
              behovet är störst där.
            </seg>
            <seg n="0bd28841">
              Men ministern pratar inte om dem. De som befinner sig i ett verkligt
              utanförskap får klara sig själva.
            </seg>
            <seg n="244301c9">
              Landsbygden avfolkas med vår politik, säger ministern det är
              bara att gå in och titta på hur verkligheten ser ut i dag. Var
              sker inflyttningen? Varifrån kommer den befolkningen? Då har nog
              ministern svaret själv: Med hjälp av den här politiken har det
              inte skett någon förbättring. Jag vill inte påstå att vi hade
              världens bästa regionalpolitik, men jag tycker inte heller att
              ministern ska slå sig för bröstet i den frågan.
            </seg>
            <seg n="3492ac6e">
              Jag fick inte något svar om kommunernas och regionernas ökade
              ansvar för medfinansiering för att över huvud taget kunna få en
              infrastruktursatsning. Jag tycker att det är fel. De regioner
              och de kommuner som har sämst utgångsläge kommer också sämst ur
              det sättet att arbeta.
            </seg>
          </u>
          <note type="speaker" n="fd6f60d9">
            Anf. 7 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-2" n="0c2e910f">
            <seg n="ffd80486">
              Herr talman! Det är en lite blandad bild av hur det ser ut på
              landsbygden. Under lång tid har det varit en avfolkningspolitik
              som har letts av Socialdemokraterna i regeringsställning, och
              att vända den trenden kommer att ta lite tid.
            </seg>
            <seg n="be1d1e23">
              Det finns en del positiva tecken i skyn. Antalet nya företag
              på landsbygden har ökat den senaste tiden. Den största ökningen
              redovisades 2007. Driftsresultatet för företag på landsbygden
              har ökat över tid, och det tycker jag är intressant. Grunden för
              en landsbygdsutveckling är ju att det finns företag och att man
              kan ha lönsamma företag. Antalet övernattningar när det gäller
              turistföretag har också ökat på landsbygden. Antalet livsmedelsföretag
              på landsbygden ökar.
            </seg>
            <seg n="2c9c7171">
              Det finns alltså en hel del positiva saker. Det jag kan se framför
              mig är också att hela energiomställningen kommer att ge ökade
              möjligheter för företagsamhet på landsbygden. Bioenergin kommer
              från landsbygden, och vindkraften byggs på landsbygden, så mycket
              av resurserna finns just där.
            </seg>
            <seg n="7ce266c7">
              Jag tycker att det är intressant att ta infrastrukturdebatten.
              När vi tillträdde fattades det 100 miljarder i infrastrukturplanen.
              Ni lovade att en massa saker skulle hända och ske, men ni hade
              inga pengar. Nu gör ni favorit i repris: Nu lånar ni 100 miljarder
              till. Ni har inte ens pengarna när ni börjar, och ni har mage
              att stå här och säga att ni kommer att satsa på det ena och det
              andra och att ni aldrig kommer att behöva någon medfinansiering.
            </seg>
            <seg n="aeef9599">
              Vem tror er? Prata med Lennart Holm i Umeå! Han har väntat på
              Umeåpaketet i 2025 år, och det har alla vi andra också gjort.
              Ni har bara lovat, lovat och lovat.
            </seg>
            <seg n="e4b7f13f">
              Prata med alla de byutvecklingsgrupper som har krävt mer pengar
              till enskilda vägar! Det första som jag kan göra i en proposition
              i en närtidssatsning är att ge extra resurser till enskilda vägar
              som är det absolut mest finmaskiga nätet. Ni har bara dragit ned
              de anslagen under alla dessa år. Prata med alla dem som har velat
              ha upprustning av det finmaskiga vägnätet! Där har ni också dragit
              ned under alla de år som ni har varit ansvariga.
            </seg>
            <seg n="d5e2f8f7">
              Nu rustar vi upp, och det är vägarbeten på gång runt om i hela
              Sverige, företrädesvis på landsbygden. Då står ni och säger att
              ni kommer att göra det bättre. Nej! Ni har satt i gång sedelpressen
              ni har inte ens egna pengar. Ni är inte beredda att prioritera
              just detta.
            </seg>
            <seg n="5927bac5">
              Det är intressant med kilometerskatten. Det är hedrande att Krister
              Örnfjäder försvarar den egna reformen, men jag tror inte att den
              är så välkommen ute på landsbygden. Om åkeriföretag som ska köra
              varor till småbutikerna ute på landsbygden får en ökad kostnad
              på 170 000 blir det ganska tufft. Mejeriföretagen som ska hämta
              mjölken ute på gårdarna får en ökning av kostnaderna med 170 000
              per år. Det är klart att det slår mot landsbygden. Vad tror ni?
            </seg>
            <seg n="e3ebbe5e">
              De här åkeriföretagen gräver inte guld i sina verksamheter, utan
              det är en ganska tuff verksamhet, och ni smäller till med ökade
              kostnader. Det har inte en miljöstyrande effekt.
            </seg>
            <seg n="19d0b8f4">
              Då säger Krister Örnfjäder: Vi behöver de här pengarna till infrastrukturen.
              Men ni använder dem inte till det. Ni lånar ju pengar där. Om
              ni åtminstone tog de pengarna och lade på infrastrukturen! Men
              det gör ni inte.
            </seg>
            <seg n="d6cebcab">
              När det gäller välfärdssatsningarna och öppnandet av välfärden
              vill jag säga att barnomsorgspengen är en absolut perfekt reform
              för landsbygden. Nu behöver man inte längre åka in till tätorten
              för att ordna barnomsorg, utan man kan ordna den själv. Den valfriheten
              har aldrig funnits och kommer aldrig att finnas med era alternativ.
              Det gäller lagen om valfrihet, den fria etableringsrätten, apoteksmonopolets
              avskaffande och de hushållsnära tjänsterna. Det är perfekta reformer
              för landsbygden.
            </seg>
            <seg n="5e274948">
              Det är så vi tänker. Vi tänker med landsbygdsglasögon på när
              vi föreslår reformer, till skillnad från vad ni gjorde under er
              tid. Strandskyddet är också ett sådant exempel. Det har ni aldrig
              klarat att göra något av. Nu kan man bygga strandnära på landsbygden.
            </seg>
          </u>
          <note type="speaker" n="0507fdd9">
            Anf. 8 PETER HULTQVIST (s):
          </note>
          <u who="peter_hultqvist_c9866b" xml:id="i-3ea354745458b8e7-2" n="7c5c56af">
            <seg n="67abefd2">
              Herr talman! Jag tycker inte att näringsministern ska ta till
              så stora ord om att låna pengar. Den här regeringen lånar pengar
              för välbeställda, rika människors skattesänkningar. Det är Ebberöds
              bank. Det är att göra hål i statsbudgeten.
            </seg>
            <seg n="873f305f">
              Att låna pengar till vägnät och järnvägar kan man se som en framtidsinvestering.
              Det har skett många gånger, och vi har mycket bra täckning i vår
              budget för det som vi ska göra.
            </seg>
            <seg n="c4a1a03c">
              Sedan måste man ha ordning på siffrorna. Maud Olofsson säger
              att kilometerskatten ska kosta 170 000 för en åkare. I förra veckan
              var budet 350 000 från Anders Borg. Ni har ju inte ordning på
              de här beräkningarna. Ni står bara här och hugger till.
            </seg>
            <seg n="fe944622">
              Däremot skulle det vara intressant att veta hur ni ska ha det
              med bensinskattehöjningen. 105 öre har ditt parti sagt, Maud Olofsson.
              70 öre har regeringens klimatberedning sagt. Vad blir budet nu
              då? Har ni något att säga före valet, eller är ni för fega för
              att ge ett besked?
            </seg>
            <seg n="508e380a">
              Det finns en skatteutjämningskommitté som jobbar nu. För att
              hålla ihop Sverige är det väldigt viktigt att vi får en skatteutjämning
              som fungerar. Börje Hörnlund, före detta centerminister, skrev
              så här i Dagens Nyheter: Regeringen rövar pengar från fattiga
              landsorts- och högskattekommuner och överför dem till rika lågskattekommuner.
              Med berått mod har statsministern tillsammans med näringslivsministern
              och centerledaren Maud Olofsson beslutat att låta de allra svagaste
              kommunerna betala 100 000 kronor extra per invånare. Dessutom
              har de förhindrat kommunministern att ens skicka på remiss ett
              utredningsförslag som i stället förordar att de utsatta kommunerna
              skulle kompenseras ekonomiskt. Detta är rena maffiametoder på
              högsta politiska nivå.
            </seg>
            <seg n="2a38d814">
              Det är ganska intressant att Börje Hörnlund går ut och talar
              klarspråk på det här sättet. Det vittnar väl om att det regionalpolitiska
              perspektivet är obefintligt?
            </seg>
          </u>
          <note type="speaker" n="78b0d342">
            Anf. 9 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-ff84df8dc265f531-2" n="4a41fb46">
            <seg n="860d1ac1">
              Herr talman! Det är ändå lite tragiskt att ministern inte vill
              svara på någon enda av de frågor som jag har ställt utan hela
              tiden kommer med nya påståenden om olika saker. Ta till exempel
              det som Peter Hultqvist påpekade, att regeringen har räknat in
              vartenda kommatecken och tagit med allt långt ut i periferin för
              att få en så hög siffra som möjligt när det gäller en kilometerskatt
              och hur hårt det kommer att drabba. Men ministern ville inte svara
              på att man inte har reagerat på att vi ska få 28 miljarder i konkurrensnackdel
              när det gäller sjöfarten, som ju också är regeringens ansvarsområde.
            </seg>
            <seg n="05ab1952">
              Enligt vår egen utredningstjänst kan man konstatera att mycket
              av det som regeringen har gjort har drabbat landsbygd och glesbygd
              på ett negativt sätt, oavsett vad ministern säger här. Jag var
              inledningsvis intresserad av att få veta hur vi tillsammans skulle
              kunna vara med och ändra på det här, men jag förstår att det är
              ideologiskt betingat. Ministern säger här att man inför hushållsnära
              tjänster för att det räddar landsbygden. Hemma hos mig, i den
              del av Sverige som jag har någorlunda bra koll på, ser man inte
              detta som en räddning. Skulle man göra det skulle det användas
              i mycket större utsträckning än i dag. Jag har dessutom fördelen
              av att i min egen hemkommun ha den skattemyndighet som behandlar
              just den frågan, så jag har ganska bra kontroll på vilka utgifter
              som det här medför från statens sida och vilka intäkter det ger.
            </seg>
            <seg n="2867faa9">
              Jag kan inte se att någon som bor i Spanien ska kunna få en fördel
              av det här.
            </seg>
          </u>
          <note type="speaker" n="4e0721af">
            Anf. 10 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-3" n="0c2e910f">
            <seg n="f14f8ce8">
              Herr talman! Jag tror att vi har olika ingångar när vi ser på
              landsbygdspolitiken. Jag menar att det handlar om att skapa bra
              grundförutsättningar för landsbygdens tillväxt. Grunden för det
              är en bra företagspolitik. Vi har sänkt skatterna med 50 miljarder
              för företagen. Det är klart att det spelar roll, för småföretagen
              är grunden nya tjänsteföretag, turistföretag och annat.
            </seg>
            <seg n="dd313967">
              Den andra viktiga delen är infrastrukturen, att det finns en
              basinfrastruktur runt om i hela Sverige. Där finansierar vi varje
              projekt som vi lovar. Men ni lovar projekt för 100 miljarder som
              ni har lånat upp. Det finns inga sådana pengar. Vi har sett resultatet
              av er politik. Ni lovade en massa program det var som sovjetiska
              femårsplaner men ni hade inga pengar.
            </seg>
            <seg n="6289148b">
              Den tredje delen är att öppna upp välfärden så att vi får fler
              företag också inom välfärdssektorn som kan utveckla barnomsorg,
              äldreomsorg, sjuk- och hälsovård runt om i hela vårt land. Det
              är det som nu sker. Apoteksmonopolets avskaffande är en fantastisk
              reform. Jag har fått lunchöppet i Robertsfors, till exempel, och
              i Norsjö har man precis öppnat ett apotek. Det är en fantastiskt
              bra reform.
            </seg>
            <seg n="7357abfb">
              Utbildningssatsningar är också grunden. Det handlar om att se
              till att vi har en hög utbildningsnivå runt om i hela landet.
              Vi har förstärkt högskolorna på de mindre orterna, i Dalarna till
              exempel, för att stärka utbildningsnivån.
            </seg>
            <seg n="de07f515">
              Det handlar om stöd till kommersiell service, där vi hittar samverkanslösningar
              mellan det privata och det offentliga, så att vi kan få en väl
              fungerande service över hela landet.
            </seg>
            <seg n="c8a1da80">
              Det handlar också om att stärka turistnäringen, så att vi kan
              få mer av företag.
            </seg>
            <seg n="01ba6d3f">
              Det handlar om att fortsätta omställningen av energipolitiken
              med de förnybara energikällorna. Landsbygden har fantastiska förutsättningar,
              men det gäller att den här politiken får fortsätta.
            </seg>
            <seg n="79030d37">
              Det är inte mer bidrag och mer stöd som behövs. Och det är inte
              kilometerskatt och ensidiga bensinskattehöjningar eller energiskattehöjningar
              som kommer att rädda landsbygden tvärtom.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="ec71061b">
            6 § Svar på interpellationerna 2009/10:390 och 460 om kärnkraft
            och brytning av uran i Sverige
          </note>
          <note type="speaker" n="5de0f56a">
            Anf. 11 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-4" n="0c2e910f">
            <seg n="a1f0ece1">
              Herr talman! Patrik Björk har frågat mig om jag avser att ta
              initiativ till att stoppa alla möjligheter för uranbrytning i
              Skaraborg och Sverige. Göran Persson har frågat mig om jag grundar
              mitt agerande på att det finns energipolitiska skäl eller klimatpolitiskt
              utrymme för den ökade användning av naturgas som regeringen öppnat
              för, när man säger att naturgas ska användas i en omställningsperiod.
              Vidare har Göran Persson frågat mig vad Skåne och Sverige har
              att vinna på en utvinning av fossila bränslen, samt hur jag ställer
              mig till att kommunerna har vetorätt mot såväl prospektering som
              provborrning av naturgas.
            </seg>
            <seg n="48817411">
              Eftersom båda interpellationerna berör samma område väljer jag
              att besvara dem i ett sammanhang.
            </seg>
            <seg n="1efc2d3a">
              Prospektering och utvinning av mineral regleras genom minerallagen
              och av flera andra lagar, däribland miljöbalken. De energiutvinnande
              mineral som interpellanterna tar upp hanteras på sådant sätt.
              Utöver dessa regleringar omges uran dessutom av ett särskilt regelverk,
              vilket bland annat innebär att uran kan brytas endast om kommunfullmäktige
              har tillstyrkt detta.
            </seg>
            <seg n="c3041332">
              Minerallagen bygger på att regeringen och riksdagen har ansett
              att det är ett angeläget allmänt intresse att på ett ansvarsfullt
              sätt ta till vara våra mineralresurser. Ett förbud mot prospektering
              av ett visst mineral skulle innebära svårigheter för prospektering
              efter andra mineral som omfattas av minerallagen och därmed urholka
              lagstiftningens syfte. Det är ett angeläget allmänt intresse att
              det finns regelverk som skapar goda villkor för näringar samt
              främjar jobb, företagsamhet och investeringar samtidigt som miljön
              värnas.
            </seg>
            <seg n="4943029f">
              Att den lokala dialogen med markägare och kommuner fungerar på
              ett tillfredsställande sätt är viktigt när det gäller prospektering
              och utvinning av mineral, något som också minerallagen föreskriver.
              Jag följer kontinuerligt utvecklingen av minerallagens tillämpning,
              men har för närvarande ingen avsikt att lägga fram förslag om
              ändring av lagen.
            </seg>
            <seg n="864aabc4">
              I alliansöverenskommelsen om den framtida energipolitiken ligger
              tyngdpunkten på förnybar energi och energieffektivisering och
              därmed också ett minskat beroende av fossila bränslen.
            </seg>
          </u>
          <note type="speaker" n="bbaeda3b">
            Anf. 12 PATRIK BJÖRCK (s):
          </note>
          <u who="patrik_bjorck_d8ad48" xml:id="i-b63ec915d414980a-0" n="e7c9247b" next="i-63f3d18c8ab51a0c-0">
            <seg n="30abb128">
              Herr talman! Tack, näringsministern, för svaret. Jag måste nog
              tyvärr, herr talman, få påpeka att jag tycker att näringsministern
              smiter undan lite grann. Det har näringsministern gjort varenda
              gång den här frågan har varit uppe, när det gäller att bygga ny
              kärnkraft eller att bryta uran i Sverige.
            </seg>
            <seg n="7fcf8b19">
              Jag hade velat diskutera den här frågan med ministern före den
              stora omröstningen, som vi hade här i riksdagen, men då smet ministern
              undan. Trots att hon befann sig i kammaren ville hon inte svara
              på det här förrän efteråt, det vill säga i dag. Och när hon nu
              svarar på det slår hon ihop det med en interpellation om naturgasutvinning.
              Det är också, tycker jag, lite märkligt. Det är faktiskt ett ganska
              viktigt budskap till alla oroliga skaraborgare, till exempel,
              och alla andra runt om i landet, att näringsministern inte ser
              det här som någon särskilt viktig fråga, utan den kan man baka
              ihop med vilken annan fråga som helst. Uranbrytning är inte någon
              speciell fråga. Det är ingen allvarlig fråga. På det sättet försöker
              hon smita undan. Jag vill uppmärksamma kammaren på att det är
              på det här sättet.
            </seg>
            <seg n="aa4c3771">
              När jag nu har fått ur mig det ska jag gå till själva svaret.
              Det är väldigt många människor här i Sverige som känner en stor
              oro för konsekvenserna av den nya syn på kärnkraft och på uranbrytning
              som regeringen står för. Det är viktigt att poängtera detta.
            </seg>
            <seg n="7f561a5e">
              Jag får många frågor från oroliga människor, bland annat i mitt
              hemlän Skaraborg, men naturligtvis också från människor i resten
              av landet. Hemma, där jag kommer ifrån, kan man fortfarande se
              resterna av den uranbrytning som vi faktiskt pratar om. Det är
              alltså inte bara någon sorts hjärnspöke, utan det finns där. Och
              nu när regeringen har fått igenom sitt förslag om att bygga ny
              kärnkraft i Sverige är det bara en tidsfråga innan kravet på att
              återta brytning av uran i Skaraborg är en realitet.
            </seg>
            <seg n="bfe61d42">
              Den 25 mars hade riksdagen möjlighet att stärka det lokala och
              regionala inflytandet för att förhindra uranbrytning. Det röstades
              tyvärr ned av den borgerliga majoriteten.
            </seg>
            <seg n="26cc3d0c">
              Den 17 juni antog högeralliansens majoritet här i riksdagen på
              den centerpartistiska näringsministerns initiativ ett förslag
              om att bygga tio nya kärnreaktorer i Sverige. Statsministern har
              uttalat sig för uranbrytning i Sverige. Näringsministern har vacklat
              lite fram och tillbaka.
            </seg>
            <seg n="225c4a05">
              Allt detta sammantaget gör att oron växer i Skaraborg och på
              andra ställen i landet där det kan bli aktuellt med uranbrytning.
              Det här kan man inte vifta bort, och det här kan man inte smita
              undan om man är vice statsminister och näringsminister. Kommer
              den här typen av stora viktiga frågor som ett resultat av den
              nya politik som näringsministern företräder har medborgarna rätt
              att kräva svar på sina frågor. Då är det faktiskt otillständigt
              att inte svara på dem och att smita undan på det sätt som näringsministern
              gör.
            </seg>
            <seg n="dfd93b6b">
              Ett annat stort bekymmer i hela den här debatten är att näringsministern,
              såsom centerpartistisk partiordförande, försöker sitta på två
              stolar samtidigt.
            </seg>
            <seg n="8c5d572e">
              Hon försöker säga att den nya politiken inte kommer att leda
              till någon förändring och att den nya politiken inte kommer att
              leda till några nya förutsättningar. Den nya ståndpunkt som näringsministern
              har intagit, den nya positiva inställningen till kärnkraft och
              uranbrytning, skulle då inte leda till någon förändring. Om det
              skulle vara sant, att den nya politik hon företräder inte leder
              till någon förändring, skulle vice statsministern och näringsministern
              vara en väldigt svag politiker.
            </seg>
            <seg n="9aeef49e">
              Nu finns det tyvärr skäl att tro att den oro som finns ute i
              landet är befogad, för den nya politik som näringsministern står
              för kommer att leda till nya förutsättningar. Och det kommer att
              ställas krav på att få svar på frågor som vi har ställt här i
              dag.
            </seg>
          </u>
          <note n="97fd8a42">
            Anf. 13 GÖRAN PERSSON i Simrishamn (s):
          </note>
          <u who="patrik_bjorck_d8ad48" xml:id="i-63f3d18c8ab51a0c-0" n="e7c9247b" prev="i-b63ec915d414980a-0">
            <seg n="5055598b">
              Herr talman! Jag får tacka för svaret från näringsministern,
              även om jag kan instämma med Patrik Björck: Jag hade gärna tagit
              den här debatten om naturgasen som ett ärende. Jag kan också nämna
              att jag inte ger mig in i urandebatten, utan jag vill hålla mig
              till min interpellation om naturgasen, även om jag givetvis tycker
              att även uran är ett intressant ämne som det finns mycket att
              reflektera över.
            </seg>
            <seg n="a5b8ff2f">
              Bakgrunden till min interpellation om naturgasen och naturgasprospektering
              och provborrning är det som har hänt i Skåne, på Österlen. Energiföretaget
              Shell har gått in med en ansökan och även genomfört prospektering
              och provborrningar i tre kommuner i Skåne. Det har varit en enorm
              opinion lokalt. Såväl politiker som invånare och andra, kanske
              mer utomstående, har reagerat starkt på den här beslutsordningen.
            </seg>
            <seg n="7cfef0c3">
              När man har fått tillståndet har det skett överklaganden. Men
              man har genomfört prospektering och provborrning trots att överklagandena
              inte har beaktats. I efterhand har det väl kommit fram att man
              fått tillstånd, men det hade kunnat vara åt andra hållet, att
              man inte hade fått det. Det är en beslutsordning som jag tycker
              är något underlig och som också har föranlett en av frågorna till
              näringsministern, nämligen om kommunen inte ännu mer kraftfullt
              skulle kunna ha exempelvis vetorätt även när det gäller utvinning
              av naturgas.
            </seg>
            <seg n="23f8e26b">
              Herr talman! Det här är också en fråga som berör såväl närings-
              som miljöaspekter. Här har det varit motioner och frågor och interpellationer
              som just berör och tangerar såväl näringsaspekterna som miljöaspekterna.
              Och nätverket Heaven or Shell, som de heter, har agerat och informerat
              allmänheten om vad som händer på det här området. Det handlar
              om både miljöaspekter och näringsaspekter.
            </seg>
            <seg n="d971111f">
              Jag hade då en fråga till näringsministern. När det gäller både
              motioner, skriftlig fråga och den här interpellationen ges det
              entydiga svaret att näringsministern ska ha den här dialogen.
              Hon tycker att det är viktigt med dialogen mellan markägare och
              kommuner, att det ska fungera på ett tillfredsställande sätt,
              och näringsministern ska själv kontinuerligt kunna följa utvecklingen.
            </seg>
            <seg n="1b9c0d19">
              Då är det, som sagt, intressant att följa det. Hur har näringsministern
              följt den här frågan? Den har nu pågått en tid. Hur har du personligen
              kunnat engagera dig mot bakgrund av att även dina egna partikamrater
              i Skåne har reagerat? I de tre kommuner där provborrningar och
              prospektering har skett är man på båda sidor överens om att någonting
              är tokigt. Man känner sig maktlös gentemot såväl det här företaget
              som den ordning som finns. Man känner sig orolig över att ens
              egen mark och kulturmiljö behandlas på det här viset.
            </seg>
            <seg n="587cc1d3">
              Jag undrar därför: Hur har näringsministern kunnat följa det
              här personligen? Är det inte dags att ge kommunerna mer makt att
              kunna agera på sin egen hemmaplan?
            </seg>
          </u>
          <note type="speaker" n="8fdc5d47">
            Anf. 14 JAN ANDERSSON (c):
          </note>
          <u who="jan_andersson_a74953" xml:id="i-7154d16e08f54c40-0" n="e9677b2e">
            <seg n="00e55125">
              Herr talman! Jag ska tala lite om uranprospektering. Det är inte
              så att uranet ligger sorterat för sig självt i berggrunden. Det
              är blandat med en massa andra utvinnbara metaller som vi vill
              ha. Det är ingen tvekan om att det skulle vara ett allvarligt
              hot mot den svenska gruvnäringen, med bortåt 5 000 anställda,
              om vi genomförde ett förbud mot prospektering.
            </seg>
            <seg n="a28081e1">
              Det är dessutom så, i ljuset av den föregående debatten, att
              gruvnäringen ofta finns i bygder där vi väl behöver de här arbetstillfällena.
            </seg>
            <seg n="31b129d3">
              Om man nu tycker att det ska vara förbjudet att leta tycker jag
              också att man ska tala om hur det praktiskt ska gå till. Ska man
              sluta leta direkt om man nu hittar uran? Eller ska man inte leta
              efter uran? Ska man hålla för öronen och säga: Det man inte vet
              har man inte ont av.
            </seg>
            <seg n="099d67d3">
              Nej, jag tycker att vi har en ordning som fungerar. Vi har ett
              mycket starkt veto, och det är något som jag tycker att ledamoten
              ska ta med sig hem till Skaraborg. Jag tycker att han ska säga:
              Vi har ett starkt veto.
            </seg>
            <seg n="5dd76cdd">
              Det är dessutom ett starkt veto som Centerpartiet värnar. Socialdemokraterna
              säger: Det här begriper vi bäst i Helsingfors. Låt oss besluta
              det här.
            </seg>
            <seg n="3a06b48d">
              Sedan ska jag ställa en fråga till Patrik Björck: Ska man tolka
              ditt inlägg som så att den svenska kärnkraften kommer att vara
              avvecklad om fem år?
            </seg>
            <seg n="00e53824">
              En femtedel av det bränsle vi har i våra reaktorer byts varje
              år för att hålla driften uppe. Eftersom Patrik Björck vill avveckla
              kärnkraften tycker han väl att man ska avstå nästa gång det ska
              bytas bränsle i en reaktor. Då är det rätt läge för avveckling.
              Jag tolkar det som att innan femårsperioden är över kommer den
              svenska kärnkraften att vara avvecklad. Det vore en korrekt och
              hederlig hållning från Patrik Björck.
            </seg>
          </u>
          <note type="speaker" n="6226ffb6">
            Anf. 15 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-5" n="0c2e910f">
            <seg n="34eef5b3">
              Herr talman! Det är viktigt att diskutera gruvnäringens betydelse
              för Sveriges tillväxt. Tack vare den prospekteringslagstiftning
              som infördes under den förra borgerliga regeringen har vi nu ett
              guldläge för gruv- och mineralverksamheten.
            </seg>
            <seg n="b78c5e1c">
              Jag hade möte med näringsministrarna från Barentsregionen för
              inte så länge sedan. Då tittade vi på norra Sverige, norra Finland,
              Ryssland och Norge för att se vilka resurser som finns.
            </seg>
            <seg n="f3810ff1">
              Råvarufrågan är en av de största frågorna vi har internationellt
              tillsammans med energifrågan.
            </seg>
            <seg n="aa8dbe0f">
              Här står Socialdemokraterna som traditionellt har hyllat basindustrin
              och säger: Vi ska inte ha detta. Vi ska försvåra för gruvnäringen
              att utvecklas i Sverige. Vi ska inte leta efter mer mineraler.
            </seg>
            <seg n="5b26b4bf">
              Det värsta är att ni bara gör det populistiskt. Ni står ju inte
              för det ni tycker, precis som Jan Andersson beskrev. Ni ska också
              fortsätta att ha kärnkraft. Ni har sett till att vi har det starka
              beroendet av kärnkraften. Ni är ansvariga för den politiken.
            </seg>
            <seg n="9f898656">
              Det Centerpartiet och regeringen gör är att klara omställningen
              till något annat och nytt som ni inte klarade av. Vi har tredubblat
              utbyggnaden av vindkraften. Bioenergin har äntligen gått om oljan
              i energisystemet. Vi har tre gånger mer biogas nu i våra system.
              Vi ställer om till mer etanol. Allt detta har skett under denna
              regeringsperiod. Vi driver en långsiktigt hållbar energipolitik
              som ger såväl svensk basindustri som de företag som ska investera
              i det förnybara långsiktiga villkor.
            </seg>
            <seg n="87d20203">
              Det är i detta perspektiv man också ska se naturgasen. Det är
              först när vi får något annat som vi kan fasa ut det fossila. Det
              är precis det vi gör. Vi behöver minska beroendet av både kärnkraft
              och vattenkraft; det visar vinterns övningar.
            </seg>
            <seg n="9c83a634">
              Det ni säger är bara populism. Ena gången är ni emot uranbrytning.
              Nästa gång är ni för kärnkraft. Tredje gången är ni för gruvbrytning.
              Fjärde gången är ni emot gruvbrytning. Allt beror på vilken debatt
              ni deltar i.
            </seg>
            <seg n="e959dbb7">
              När det gäller minerallagen och den borrning som sker i Skåne
              håller jag med om att lagstiftningen ska följas och att de som
              borrar ska vara ödmjuka i sitt förhållningssätt till lokalbefolkningen.
              Jag är helt överens med interpellanten om det.
            </seg>
            <seg n="f2f7472e">
              Jag har talat med bergmästaren. Vi har haft en bra dialog om
              hur vi ska kunna förbättra kontakten. Hur kan vi skapa en ökad
              trygghet för markägare, lokalbefolkning, kommunpolitiker och andra
              visavi de företag som gör provborrningar? Det är en viktig synpunkt.
              Nu byter vi bergmästare, men jag kommer att ha samma dialog med
              henne när hon tillträder.
            </seg>
            <seg n="7c851319">
              Ska vi utvinna mineraler och annat måste lokalbefolkningen känna
              att det sker på ett hållbart sätt och att man är med i processen
              och vet vad som händer. I lagstiftningen är det tydlig angivet
              vad som ska gälla med arbetsplaner, samråd med mera. Detta ska
              följas. Det är därför jag säger som jag gör. Jag följer lagstiftningen
              hela tiden.
            </seg>
            <seg n="95d09acd">
              Det är samma sak när det gäller uranbrytning och annat. Det är
              självklart att de stränga miljökraven spelar roll. Det är därför
              vi inte har haft någon uranbrytning under alla år. Förekomsten
              av uran är liten, och det är tuffa miljökrav. Det är som Jan Andersson
              sade: Så länge Centerpartiet är med och styr i kommunerna kan
              man nog se framför sig att det inte blir någon uranbrytning.
            </seg>
            <seg n="0e6da21f">
              Värre är det med Socialdemokraterna. Ni tillstyrkte ju uranbrytning
              i Skaraborg en gång i tiden. Där är man därför lite osäker på
              vad som sker i slutändan.
            </seg>
          </u>
          <note type="speaker" n="61bcec0e">
            Anf. 16 PATRIK BJÖRCK (s):
          </note>
          <u who="patrik_bjorck_d8ad48" xml:id="i-b63ec915d414980a-1" n="e7c9247b" next="i-63f3d18c8ab51a0c-1">
            <seg n="3e923678">
              Herr talman! Jan Andersson tycker att vi behöver uranbrytning
              för arbetstillfällena. Det är sådana uttalanden som gör svenska
              folket oroligt.
            </seg>
            <seg n="02789ea5">
              Kommer kärnkraften att vara avvecklad om fem år, frågar Jan Andersson.
              Han förutsätter tydligen att han kommer att förlora valet och
              att vi får makt att bestämma; det ligger implicit i frågan. Mitt
              svar är: Nej, den kommer inte att vara avvecklad inom fem år.
              Men vi startar inte en utbyggnad som bygger oss fast i hundra
              år; det är skillnaden.
            </seg>
            <seg n="39d1d6ca">
              Det är om vi bygger fast oss i ett kärnkraftsberoende i ytterligare
              hundra år, vilket Jan Andersson och näringsministern vill, som
              frågan om uranbrytning i Sverige blir aktuell.
            </seg>
            <seg n="fcc8b90a">
              Även näringsministern var inne på att uranbrytningen har betydelse
              för Sveriges tillväxt. Det är denna typ av uttalanden som skrämmer
              upp folk som bor där man kan drabbas av brytningen. Men och det
              är viktigt att komma ihåg det skapar också en optimism hos dem
              som vill bryta uran. De hör nämligen vad näringsministern och
              den centerpartistiske riksdagsledamoten säger.
            </seg>
            <seg n="b54c3156">
              Det innebär att vi har fått allt fler undersökningstillstånd
              för uran beviljade. De ökade från 22 tillstånd 2006 till 58 tillstånd
              2007. Ökningen beror enligt SGU på kraftig prishöjning på uran.
              Att regeringen öppnat för uranbrytning är givetvis också en viktig
              aspekt i detta. Socialdemokraternas mycket tydliga nej till uranbrytning
              har bytts mot den nya hållningen som näringsministern företräder,
              alltså ett ja.
            </seg>
            <seg n="65aceffd">
              Industrin hör vad som sägs i denna kammare, industrin hör vad
              vår statsminister säger och industrin hör vad näringsministern
              säger. Det har gått från ett tydligt nej under den socialdemokratiska
              regeringen till ett tydligt ja under högeralliansen där Centerpartiet
              ingår.
            </seg>
            <seg n="10c0a75f">
              I en artikel som är publicerad i en internationell tidskrift
              för gruvbranschen, Nordic Steel &amp; Mining Review, går man igenom
              alla olika mineralslag och ser hur det ser ut för guld, järn,
              koppar, zink och vad mer man kan hitta i vår berggrund. Om uran
              står det: Several companies are involved in exploration for uranium.
              The Swedish prime minister has expressed support for the mining
              of uranium as Sweden has about 50% nuclear power. The Swedish
              parliament voted against forbidding prospecting for uranium in
              March 2010.
            </seg>
            <seg n="b41a1602">
              Den internationella gruvindustrin ser alltså en framtid för uranbrytning
              i Sverige. Man ser att statsministern och den nuvarande majoriteten
              är välvilligt inställd till det.
            </seg>
            <seg n="940db9b7">
              Det är detta folk vill ha svar på. Det är i detta vi kommer att
              jaga Maud Olofsson och regeringen. De olika centerpartistiska
              företrädarna i landet kommer att sno sig som metmaskar på kroken
              och vrida sig än hit, än dit för att förneka resultatet av den
              nya politiken för kärnkraft och uranbrytning som Maud Olofsson
              och regeringen står för.
            </seg>
            <seg n="38f0df77">
              Vi kommer dock att fortsätta att ställa frågor och krav. Vi kommer
              också att vara tydliga med att en socialdemokratiskt ledd regering
              kommer att säga nej till uranbrytning.
            </seg>
          </u>
          <note n="1c453822">
            Anf. 17 GÖRAN PERSSON i Simrishamn (s):
          </note>
          <u who="patrik_bjorck_d8ad48" xml:id="i-63f3d18c8ab51a0c-1" n="e7c9247b" prev="i-b63ec915d414980a-1">
            <seg n="175ea6ef">
              Herr talman! Vi återgår till naturgasen. I mitt förra inlägg
              sade jag att man är överens över partigränserna om att reagera
              samstämmigt i de kommuner där man har varit och gjort en prospektering.
              Jag talar inte om utvinning utan om prospektering och provborrning.
              Man är överens i kommunerna om att man inte vill ha detta, men
              man känner sig maktlös eftersom man inte har vetorätt när det
              gäller naturgasprospektering. Vi var inne på prospektering och
              provborrning. Redan i det här tidiga skedet känner man sig orolig
              för vad som kommer att hända i framtiden. Det väcker frågor om
              vad som kan hända i det här området med tanke på besökare, kulturmiljö
              och annat. Det nämndes tidigare hur viktigt det är att kommunen
              har beslutanderätt. Det borde man ha även när det gäller naturgas.
            </seg>
            <seg n="5e5085ca">
              I klimatpropositionen från 2009 tar man inte helt bort möjligheten
              till expansion av naturgas utan betonar att den kan ha betydelse.
              Jag vet inte om det har påverkat Shells agerande, men man kan
              ha sett någon positiv signal om att man kan tänka sig en utvinning
              av naturgas. Från den rödgröna sidan har vi sagt absolut nej till
              en storskalig fossilutvinning i Sverige. Det är ingen framkomlig
              väg, även om mitt inlägg inte handlade om utvinningen utan om
              prospekteringen och provborrningen.
            </seg>
            <seg n="250e8d7e">
              Herr talman! Något som också är uppseendeväckande är att man,
              när man nu har kommit till den tredje kommunen och börjat med
              prospektering och provborrning, plötsligt drar sig ur. Tidigare
              protester och reaktioner från såväl kommunpolitiker som oroliga
              invånare i närområdena har inte hjälpt. Nu har man satt i gång
              verksamheten men drar sig plötsligt ur och säger att det nog inte
              är rätt område att vara i och att det är ganska nära bebyggelse.
              Det är ju den oron vi kände från början. Vi såg en fara i detta.
              Man har gjort människor irriterade. De känner sig maktlösa, ledsna,
              förbannade och utlämnade. Vi vet inte hur det går med verksamheten
              på de båda andra ställen där man har provborrat. Just här drar
              man sig ur. Man hade kunnat mota Olle i grind på ett bättre sätt.
            </seg>
            <seg n="017c157e">
              På min fråga svarade näringsministern att hon följer dialogen
              med markägare och kommun och även har haft kontakt med Bergsstaten.
              Det känns som om det inte räcker. Jag frågade också om den lokala
              kontakten eftersom stora delar av Skåne har reagerat. Det handlar
              ju inte bara om den kommun där det börjar, utan även om närliggande
              kommuner där prospektering pågår. Man måste ha kontakt även med
              närliggande kommuner och följa ärendet för att stärka kommunernas
              roll i detta. Jag kan bara konstatera att näringsministern håller
              sig till sitt tidigare svar och inte utvidgar det till att ha
              en vidare kontakt trots att vi vet att partikamrater både mina
              och Maud Olofssons har reagerat. Det hade varit på sin plats att
              ta en personlig kontakt.
            </seg>
          </u>
          <note type="speaker" n="7b6f4233">
            Anf. 18 JAN ANDERSSON (c):
          </note>
          <u who="jan_andersson_a74953" xml:id="i-7154d16e08f54c40-1" n="e9677b2e">
            <seg n="6f1d5476">
              Herr talman! Patrik Björck säger att jag har hänvisat till arbetstillfällen
              som ett argument för att bryta uran. Det är nästan oförskämt att
              misstolka ett inlägg på det sättet. Jag pratar om 5 000 arbetstillfällen
              i gruvnäringen. Patrik Björck vet att vi inte har 5 000 anställda
              inom uranbrytningen eftersom vi inte har någon uranbrytning i
              Sverige i dag. Det är 5 000 anställda i hela sektorn. Det är en
              oerhört viktig sektor som naturligtvis hotas om vi inskränker
              kunskapen om vilka mineraler som finns i vår berggrund.
            </seg>
            <seg n="5061c4cd">
              Patrik Björck säger att socialdemokratin inte vill bygga fast
              sig i kärnkraften. I dagsläget kommer mellan 40 och 50 procent
              av elen från kärnkraft. Det vet väl Patrik Björck, annars rekommenderar
              jag Patrik Björck att titta hur det ser ut på Energimyndighetens
              hemsida.
            </seg>
            <seg n="9c951fec">
              Kärnkraften ska inte avvecklas. Vi laddar på som vanligt och
              bryter bränsle. Det är ju också ett intressant svar.
            </seg>
            <seg n="2194db94">
              Patrik Björck säger att han ämnar fortsätta att ställa frågor.
              Fortsätt gärna att ställa frågor, men försök också ge ett svar
              på frågan hur det praktiskt ska gå till att begränsa prospekteringen.
              Är det när man hittar uran? Ska man inte få analysera efter uran?
              Hur ska ett sådant stopp gå till i praktiken?
            </seg>
            <seg n="28b23e73">
              För övrigt konstaterar jag att Centerpartiet värnar det kommunala
              självstyret och det kommunala vetot när det gäller de här frågorna.
            </seg>
          </u>
          <note type="speaker" n="c12d6d37">
            Anf. 19 BÖRJE VESTLUND (s):
          </note>
          <u who="borje_vestlund_48292a" xml:id="i-2d6f51e404d8998f-0" n="c00ffecc">
            <seg n="5e2d29f1">
              Herr talman! Jag hade verkligen inte tänkt gå upp i den här debatten,
              men när man drar in både det ena och det andra inte minst energiöverenskommelsen
              måste jag göra några kommentarer.
            </seg>
            <seg n="ae29a92b">
              Maud Olofsson säger att vi socialdemokrater är populistiska.
              Om man får tro den centerpartistiska miljöministern ska man i
              princip inte bygga några nya kärnkraftverk inte enligt Sven Bergström
              heller. Enligt inläggen från Folkpartiet ska man bygga tio nya
              kärnkraftverk. Det ska byggas tio nya kärnkraftverk, så jag undrar
              vem som är populistisk och vänder kappan efter vinden. Det är
              nog ingen annan än Maud Olofsson själv som väljer att tolka sina
              egna beslut, men inte i förhållande till hur andra i regeringen
              tolkar de besluten. Man tolkar dem ungefär som man tycker att
              den egna opinionsvinden hanteras.
            </seg>
            <seg n="7f9394dd">
              Minerallagen är en komplicerad lagstiftning där ger jag näringsministern
              helt rätt. Det är komplicerat att säga att ett mineral ska uteslutas
              helt och hållet vid prospektering. I det avseendet har näringsministern
              rätt. Det innebär ju inte att man ska ge tillåtelse till detta.
              Om nu regeringen säger att vi ska bygga nya kärnkraftverk vore
              det intressant att veta var man ska ta uranet. Ska vi fortsätta
              att importera uran från andra länder och låta dem stå för miljökonsekvenserna?
              Ska vi bara köpa och inte ta ansvar för några konsekvenser? Det
              skulle jag gärna vilja veta.
            </seg>
            <seg n="f0af8adb">
              Menar Maud Olofsson att vi, i och med att vi tillåter kärnkraft,
              måste kunna bryta uran i Sverige? Det är det som frågan gäller
              nu. Det handlar om när man ska ändra energipolitiken i Sverige.
              Ska Sverige fortsätta att göra som alltid, nämligen få den goda
              elen från kärnkraften men inte stå för det smutsiga arbetet bakom
              och som är det stora problemet med kärnkraft?
            </seg>
            <seg n="b0395965">
              Säkert har Socialdemokraterna fattat en del felaktiga beslut
              i historien. Om vi går tillbaka till 70-talet hittar vi säkert
              beslut som man kan fundera över om de var så kloka. Då måste motsvarande
              fråga ställas till Maud Olofsson: Är Maud Olofsson alltid stolt
              över varje beslut som Centerpartiet har fattat? Vårt parti startade
              1889. Jag vet att Centerpartiet är några år yngre, men jag tror
              inte att Maud Olofsson på allvar kan säga att varje beslut som
              Centerpartiet har fattat under sina snart hundra år som parti
              är sådant som man i dag är stolt över. Det finns beslut som socialdemokratin
              har fattat som inte har varit bra, men vi försöker återställa
              det så småningom.
            </seg>
          </u>
          <note type="speaker" n="5aabb6c1">
            Anf. 20 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-0" n="26b3f817">
            <seg n="67f8d672">
              Herr talman! Inte heller jag hade tänkt delta i denna debatt.
              Men när man får höra vissa saker från talarstolen kan man nog
              inte undvika att ge sig in denna debatt.
            </seg>
            <seg n="88808e56">
              I sitt anförande försöker näringsministern landa på båda fötterna
              genom att försöka säga att man är mot kärnkraft och mot uranbrytning
              samtidigt som man inte vill förbjuda uranbrytning. Dessutom vill
              man bygga ny kärnkraft i Sverige. Det är ett ohållbart resonemang.
              Det tror jag att vem som helst förstår.
            </seg>
            <seg n="b79d93ae">
              Jag håller med Börje Vestlund om att allting i Socialdemokraternas
              historia inte är lysande. Frågan är hur många centerpartister
              som kommer att vara stolta över det beslut som fattades i kammaren
              om att bygga ny kärnkraft.
            </seg>
            <seg n="3db2c1c0">
              I näringsministerns svar står det att i alliansöverenskommelsen
              om den framtida energipolitiken ligger tyngdpunkten på förnybar
              energi och därmed också ett minskat beroende av fossila bränslen.
            </seg>
            <seg n="fd15d994">
              Om man nu ska bygga tio nya reaktorer kommer behovet av uran
              att öka. Jag har därför en fråga till näringsministern. Uran är
              en fossil energikälla. Har näringsministern någon annan uppfattning
              än vad jag har i den frågan?
            </seg>
            <seg n="45f720b7">
              När det gäller uranbrytning kan jag säga att Skifferoljebolaget
              har flera undersökningstillstånd i Närke, alltså i min valkrets,
              i Kvarntorp. Då kan man som näringsministern säga att det är populistiskt
              att vara orolig över uranbrytning. Jag tycker att det är en befogad
              rädsla. Varje dag när man rör sig runt Kumla och Kvarntorp ser
              man beviset på tidigare dumheter. Man har Kvarntorpshögen som
              många nu kan besöka i lugn och ro. Men den är också ett bevis
              på en miljöskandal som tidigare kommunpolitiker och staten får
              ta på sig. Då tycker jag att man ska lära av historien. Det är
              därför som många är oroade. När det gäller prospekteringsveto
              är det många som vill stoppa prospektering av uran därför att
              även den åstadkommer skador.
            </seg>
            <seg n="ac7890fc">
              Men nu är man också orolig med anledning av kovändningen kring
              kärnkraften. Efterfrågan på uran kommer att öka, priset på uran
              kommer att öka, och intresset för den svenska möjligheten att
              bryta uran kommer att öka.
            </seg>
            <seg n="f952c698">
              Att då ställa det mot brytning av järnmalm i Norrbotten är inte
              ett smart sätt att resonera. Vi som har besökt LKAB:s gruva och
              sett den verksamhet som pågår där tycker naturligtvis att den
              är viktig. Men jag förbehåller mig ändå rätten att säga att jag
              ogillar brytning av uran. Det tror jag att man kan göra i alla
              fall.
            </seg>
            <seg n="4e8200c7">
              Min fråga till näringsministern är: Anser näringsministern att
              uran är en fossil energikälla, och förstår hon inte den oro som
              många känner nu när Centerpartiet har vänt i frågan och är för
              kärnkraft? Vi är rädda för att uranbrytning kan bli verklighet
              även i Närke.
            </seg>
          </u>
          <note type="speaker" n="4fd336a6">
            Anf. 21 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-6" n="0c2e910f">
            <seg n="2fa8c9f9">
              Herr talman! Det är klart att jag förstår den oron. Centerpartiet
              var det enda parti som såg till att uranbrytningen stoppades.
              Socialdemokraterna var för det. Det var därför som den påbörjades
              i Skaraborg. Ni har en otroligt dålig track record.
            </seg>
            <seg n="2afbabf9">
              Vad vi försöker göra är att vara hederliga när det gäller vad
              minerallagstiftningen handlar om. Om man prospekterar kan man
              inte skilja ut uran. Det är precis det som vi försöker förklara.
              Ni låtsas som att det är möjligt. Uran finns i alla dessa mineraler.
              Det enda som kommer att hända om ni säger att man ska förbjuda
              prospektering är att man kommer att mörka att man letar efter
              uran. Det är det enda som kommer att hända. Ni kommer inte att
              kunna förhindra att man hittar uran om man jobbar med prospektering.
              Det är det vi säger.
            </seg>
            <seg n="2dc57f95">
              Om ni menar allvar med det ni säger kommer ni att hota gruvnäringen.
              Det är det som kommer att hända. Vi ändrade prospekteringslagstiftningen
              under den förra borgerliga regeringens tid. Det har lett till
              att LKAB, Boliden och alla de andra gruvbolagen nu växer så det
              knakar runt om i Sverige. Det är anledningen. Ni är bara populister.
              Ni kommer att åka runt och säga att ni är emot uranbrytning. Men
              i själva verket inser ni också att denna minerallagstiftning och
              denna prospekteringslagstiftning har varit till stort gagn för
              Sverige.
            </seg>
            <seg n="caafce5b">
              Dessutom är det så att ni inte alls tänker avveckla kärnkraften.
              Det är bara lögn. Ni står här och låtsas som att ni är emot den.
              Men sanningen är att ni inte har någon energipolitik som gör det
              möjligt därför att ni inte är ense om hur ni ska klara av det
              förnybara.
            </seg>
            <seg n="55f1244a">
              Jag hade en diskussion med Peter Eriksson för några veckor sedan.
              Han tycker inte att vi ska ha elcertifikatssystem. Det är det
              enda verksamma verktyget för att åstadkomma omställningen. Vi
              har sagt att det ska vara 50 procent förnybart. Vi har 25 terawattimmar
              när det gäller elcertifikat. Peter Eriksson säger att vi ska ha
              feed in-system i stället.
            </seg>
            <seg n="f0cc9666">
              Hela er energipolitik har brakat samman, och ni har ingenting.
              Det gör också att ni inte är trovärdiga när ni säger att ni ska
              avveckla kärnkraften, för om ni inte är beredda att ta till de
              styrmedel som leder till det förnybara kommer ni inte att klara
              av att avveckla kärnkraften.
            </seg>
            <seg n="25c6e48d">
              När ni träffar svensk basindustri kan jag lova att ni inte säger
              ett pip om att ni ska avveckla kärnkraften, utan det säger ni
              här när det passar. Ni åker runt och har helt olika budskap beroende
              på vilken mottagargrupp som ni har.
            </seg>
            <seg n="b756858e">
              När det gäller naturgas är vi helt överens. Den kommer inte att
              ha någon stor betydelse i vår energiförsörjning. Vi kommer inte
              att behöva den. Men det är intressant att höra att ni lyfter fram
              detta som ett problem, alltså det parti som tillät oljeborrning
              i Östersjön. Jag yrkade avslag på detta häromåret därför att jag
              inte vill ha någon oljeborrning. Jag använde då exakt de argument
              som nu framförs på grund av det som just nu händer i USA. Jag
              ville inte riskera sådana miljöskador i Östersjön. Men detta tog
              ni beslut om under er regeringstid. Detta är en populism som är
              helt makalös.
            </seg>
            <seg n="26747ff4">
              Jag tror att det är viktigt att vi håller oss till att ha en
              strikt minerallagstiftning. Där håller jag med om att vi måste
              följa den lagstiftningen med det samråd som krävs, med de arbetsplaner
              som krävs och med den starka miljölagstiftningen. Det måste vi
              vara strikta med.
            </seg>
            <seg n="d2dde8cb">
              Ja, jag har en dialog. Det är klart att mina partikamrater pratar
              med mig om detta. Men jag tycker att det är bergmästaren på den
              ansvariga myndigheten som ska upprätthålla de lagar som vi har
              stiftat och som ska se till att de företag som prospekterar och
              gör denna provbrytning följer vår lagstiftning. Här finns det
              anledning för oss att verkligen vara tydliga mot dessa företag,
              för människor ska inte behöva vara oroliga.
            </seg>
            <seg n="1ea87fa3">
              Jag kommer att se till att våra myndigheter följer upp att det
              som står i lagstiftningen och lagstiftningens intentioner följs.
            </seg>
          </u>
          <note type="speaker" n="96e043ab">
            Anf. 22 PATRIK BJÖRCK (s):
          </note>
          <u who="patrik_bjorck_d8ad48" xml:id="i-b63ec915d414980a-2" n="e7c9247b" next="i-63f3d18c8ab51a0c-2">
            <seg n="51b6b486">
              Herr talman! För att använda Jan Anderssons språkbruk kan jag
              säga att det inte bara är oförskämt utan näst intill korkat att
              påstå att ett nej till uranbrytning skulle hota jobben inom svensk
              gruvnäring. Jan Andersson fortsätter dessutom med att ljuga här
              i talarstolen genom att säga att vi har förespråkat ett stopp
              för prospektering. Så är det inte alls.
            </seg>
            <seg n="1e222e53">
              Vad vi har sagt i reservation 2 i näringsutskottets betänkande
              14 är:
            </seg>
            <seg n="07f9d160">
              När det gäller frågan om uranprospektering anser vi i likhet
              med flera motionärer från partier på båda sidor om blockgränsen
              att det lokala och regionala inflytandet måste stärkas. Det var
              motionärer bland annat från Centerpartiet.
            </seg>
            <seg n="ac9fe9db">
              Det är den frågan som vi har drivit. Vi har inte sagt stopp för
              prospektering. Det är både korkat och oförskämt att säga det.
            </seg>
            <seg n="7ae465df">
              När det gäller vad detta handlar om och vem som har sagt vad
              är det spännande att höra vad näringsministern sade i en tidigare
              interpellationsdebatt om statligt stöd till ny kärnkraft. Hon
              sade att kärnkraften kommer under överskådlig tid att förbli en
              viktig del av svensk elproduktion.
            </seg>
            <seg n="2b6a88cb">
              Det är alltså den centerpartiska partiordförandens, näringsministerns,
              uppfattning att man med denna nya inriktning ska fortsätta att
              bygga ut kärnkraften i Sverige. Man anser också att det är marknaden
              som ska styra och inte politiken. Det är industrin som ska ta
              ansvar för denna utbyggnad, sade näringsministern i svaret, och
              staten ska genom Vattenfall bygga och äga ny kärnkraft. Det säger
              också den centerpartistiska riksdagsledamoten. Vattenfall kommer
              att tillåtas bygga och äga nya kärnkraftsreaktorer. Det sägs i
              interpellationssvaret: Vad gäller frågan om huruvida Vattenfall
              kommer tillåtas bygga nya kärnkraftsreaktorer är det enkla svaret
              att med det nya kostnadsansvaret är regelverket detsamma för all
              kärnkraftsindustri.
            </seg>
            <seg n="90c529b1">
              Det är den nya politiken, den nya kärnkraftsvänliga politiken,
              från Centerpartiets sida som skapar den stora oron. Man bygger
              den framtida energiförsörjningen på hundra års sikt på en massiv
              utbyggnad av svenska kärnkraftverk. Det är detta som skapar oron,
              och det är därför som frågor om uranbrytning ställs. Där har näringsministern
              inte gett några tydliga svar i dag, och oron kommer att fortsätta
              växa ute i landet.
            </seg>
          </u>
          <note n="a4ca8aff">
            Anf. 23 GÖRAN PERSSON i Simrishamn (s):
          </note>
          <u who="patrik_bjorck_d8ad48" xml:id="i-63f3d18c8ab51a0c-2" n="e7c9247b" prev="i-b63ec915d414980a-2">
            <seg n="b095b719">
              Herr talman! Det skulle vara intressant att ge mig in i den andra
              delen av den pågående interpellationsdebatten, den som handlar
              om uranets roll. Min del behandlar naturgasen. Man blir lite kluven
              när det gäller svaren. Vi hade behövt ha två debatter.
            </seg>
            <seg n="7bf6dec6">
              Jag kan konstatera att svaret från näringsministern blir att
              man i stort sett är nöjd med den ordning som är nu och att man
              kan hålla dialogen på ett något så när plan. Jag är inte riktigt
              säker på att så är fallet, men vi kanske kan göra en utvärdering
              av detta. Man kanske kan ta till sig detta på Näringsdepartementet
              och även Miljödepartementet, ha en samordning och diskutera hur
              just detta ärende har handlagts när det gäller prospektering och
              provborrning av naturgas i Skåne. Då har vi i varje fall kommit
              en bit på vägen.
            </seg>
            <seg n="e9430d94">
              Det är helt klart att dialogen mellan aktörerna länsstyrelserna,
              Bergsstaten, kommuner och invånare behöver förbättras. Det känns
              så. Jag tar den oro som finns i mitt närområde på allvar. Jag
              vill inte gå in i lagstiftningen för hur det ser ut, om det är
              miljöbalken eller minerallagen, för det kan nog vara så att det
              behövs en justering i båda.
            </seg>
            <seg n="4d1d6ae4">
              Detta är också en viktig demokratifråga där folk organiserar
              sig, och vi har valda kommunpolitiker som känner sig maktlösa.
              De är valda av invånarna i sitt närområde och vill känna att de
              kan påverka ett så viktigt och övergripande framtida scenario.
              Man känner en oro. Jag kan även rekommendera de kommuner som är
              involverade att själva också skriva och påpeka händelseförloppet
              till kanske såväl Näringsdepartementet som Miljödepartementet.
              Skriv in och berätta vad som har hänt!
            </seg>
            <seg n="7129e22a">
              Till sist: Den 7 augusti har nätverket Heaven or Shell en folkfest
              dit säkert även näringsministern är välkommen. Där kan man ta
              till sig både Gullan Bornemark, Leonard Cohen-tolkningar och Grus
              i dojjan för att få inblick. Det är på Österlen. Välkommen!
            </seg>
          </u>
          <note type="speaker" n="fb64791c">
            Anf. 24 BÖRJE VESTLUND (s):
          </note>
          <u who="borje_vestlund_48292a" xml:id="i-2d6f51e404d8998f-1" n="c00ffecc">
            <seg n="7d243ef3">
              Herr talman! Vad Maud Olofsson vet mycket! Hon vet vad vi socialdemokrater
              säger till industrin när vi möter den. Jag kan berätta en hemlighet
              för Maud Olofsson: Vi brukar inte alls säga att vi ska fortsätta
              med kärnkraft i all oändlig tid, som regeringen säger. Vi säger
              precis samma sak när vi möter industrin som vi säger i kammaren,
              nämligen att vi ska avveckla kärnkraften så fort vi kan få fram
              nya, klimatsmarta alternativ till den.
            </seg>
            <seg n="d8100278">
              Skälet till att det i dag växer så det knakar i den svenska gruvnäringen
              är bland annat den minerallag vi har i dag den minerallag vi lade
              fast i denna kammare under förra mandatperioden. Dessutom har
              det viss betydelse att man öppnar gamla, nedlagda gruvor för att
              världsmarknadspriserna på mineraler har ökat. Det är de stora
              skälen.
            </seg>
            <seg n="5555942d">
              Vi har heller aldrig sagt nej till prospektering av uran. Vi
              har sagt nej till att man ska få bryta uran. Jag måste säga att
              näringsministern har rätt när det gäller att säga nej till prospektering
              av uran. Det skulle inte fungera, för då skulle man förmodligen
              inte hitta de andra metallerna heller. Det är dock ingen av Socialdemokraterna
              som har påstått att vi ska säga nej till prospektering. Vi har
              sagt nej till brytning av uran, och det är en mycket viktig skillnad
              i sammanhanget, herr talman.
            </seg>
            <seg n="b668990b">
              Slutligen: Maud Olofsson är livrädd just för att vi har en sammanhållen
              energipolitik. Vi har ett tydligt alternativ, och det blir Maud
              Olofsson livrädd av.
            </seg>
          </u>
          <note type="speaker" n="167665e6">
            Anf. 25 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-1" n="26b3f817">
            <seg n="0718a04d">
              Herr talman! Jag ska inte ta upp mer tid än nödvändigt, men jag
              bad näringsministern om svar på två frågor.
            </seg>
            <seg n="a7cba97f">
              Uran är en fossil energikälla. Om man bestämmer sig för att bygga
              tio nya reaktorer ökar behovet av den fossila energikällan. Har
              näringsministern någon annan uppfattning om uran som fossil energikälla
              än den jag har? I näringsministerns svar till Patrik Björck står
              det att man minskar beroendet av fossila bränslen, och jag skulle
              vilja veta: Kan det stämma om man nu vill bygga tio nya reaktorer?
            </seg>
            <seg n="ebdceeff">
              Näringsministern hänvisar till att hon kommer att följa den starka
              miljölagen och de viktiga frågorna kring denna, hur man hanterar
              tillstånd och så vidare. Jag kan för kammaren påpeka att det är
              denna regering som har godkänt byggandet av en gasledning utanför
              Gotland, med hänvisning till den miljöprövning som gjorts där.
              Det var ingen hit hos miljövännerna, kan jag säga. Jag tror inte
              att någon riktigt känner att man är bekväm med den frågan. De
              rödgröna var helt överens där, på samma sätt som när det gäller
              kärnkraften. Vi ska fasa ut kärnkraften i den takt vi kan ersätta
              den med förnybar energi utan att äventyra basindustrin och energipriserna.
            </seg>
            <seg n="b7910d47">
              Herr talman! Jag skulle vilja att näringsministern svarade på
              frågan om uran enligt henne är en fossil energikälla eller inte.
              När det gäller den oro som finns i Närke, Skaraborg och så vidare
              kring uranbrytning, utifrån att näringsministern har öppnat upp
              för att bygga ny kärnkraft, vill jag bara påpeka att det inte
              handlar om populism utan om en befogad oro. Jag tror att det är
              viktigt att de folkvalda talar för de människor ute på landet
              som inte har möjlighet att stå här i kammaren. Vi kan redovisa
              denna oro.
            </seg>
            <seg n="ccca96b2">
              Jag hoppas få svar på frågorna!
            </seg>
          </u>
          <note type="speaker" n="c3c245ad">
            Anf. 26 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-7" n="0c2e910f">
            <seg n="96254920">
              Herr talman! Jag tycker att det är alldeles utmärkt att Eva-Lena
              Jansson och fler gör sig till tolkar för människors oro, men ni
              är ohederliga. Det är det som är problemet. Ni säger nämligen
              en sak här i kammaren och något helt annat därute.
            </seg>
            <seg n="414da35e">
              Ni säger att ni ska avveckla kärnkraften, men det tänker ni inte
              göra. Ni kan inte ens ange när. Som jag sade har ni ingen samlad
              energipolitik, för ni har ingenting i stället. Ni är inte överens
              om elcertifikaten. Peter Eriksson har stått i talarstolen i Sveriges
              riksdags kammare och sagt att han vill ha feed in-system i stället.
              Då vet man inte om man får något förnybart. Man vet inte om man
              når 50-procentsmålet, och då kommer ni att tvingas ha kärnkraften
              kvar. Det vill ni dock inte berätta för era väljare, för ni vill
              leva populistiskt.
            </seg>
            <seg n="49a87075">
              Vi är faktiskt överens när det gäller minerallagstiftningen.
              Det är bara det att det i ditt partis egen motion står att det
              ökade intresset för uranprospektering bör föranleda ändringar
              i minerallagen och att markägarens roll bör stärkas vad gäller
              att tillåta prospektering och bearbetning. Det står i en motion:
              Därför borde ingen prospektering ske, och det vore rimligt att
              kommunerna redan vid provborrning fick möjlighet att stoppa försök
              att kartlägga vad som finns under kommunens yta.
            </seg>
            <seg n="51a25cb7">
              Ni vill ju förhindra prospektering. Ni kommer inte att kunna
              skilja ut uranet. Jag är ledsen, men så ser berggrunden faktiskt
              ut. Det ni i praktiken gör är att ni förhindrar prospektering
              av andra mineraler, och därmed hotar ni också svensk gruvnäring.
              Berätta det!
            </seg>
            <seg n="217007a2">
              Ni är inte beredda att ha en aktiv energipolitik. Det slår ut
              basindustrin, och det slår ut jobben på landsbygden. Ni är inte
              beredda att ha en energipolitik som leder till att vi faktiskt
              klarar denna omställning. Den politik ni för kommer alltså att
              förhindra en ekonomisk utveckling på landsbygden. Det kommer att
              hindra företags utveckling och möjligheten att se till att vi
              lyfter landsbygden framöver.
            </seg>
            <seg n="b82a948d">
              Jag kommer att följa denna minerallagstiftning, precis som jag
              har gjort förut. Jag kommer att vara noga med att miljölagstiftningen
              följs, för det är viktigt för människor som bor och lever i trakter
              där utvinning och olika delar av gruvverksamhet och annat kommer
              att ske.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="7012cf23">
            7 § Svar på interpellationerna 2009/10:393 och 461 om utveckling
            av turismen
          </note>
          <note type="speaker" n="303b46ff">
            Anf. 27 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-f5e4f4d227cebc46-0" n="0c2e910f" next="i-f16ed7f53aaace4d-0">
            <seg n="88c6f4f9">
              Herr talman! Marie Nordén har frågat mig om jag avser att vidta
              åtgärder för framtagande av en nationell strategi för besöksnäringen
              i landet, och på vilka andra sätt jag avser att bidra till utvecklingen
              av turismen i landet och särskilt i glesbygden.
            </seg>
            <seg n="8bc19c60">
              Göran Persson i Simrishamn har frågat mig hur jag kan öka den
              politiska prioriteringen och befästa besöksnäringen som en central
              basnäring och prioriterad del av svensk ekonomi, samt hur besöksnäringen
              kan utvecklas som en av de mest attraktiva arbetsmarknaderna för
              ungdomar i Skåne och Sverige. Göran Persson har även frågat om
              jag kan bidra till att samordna landets resurser när det gäller
              besöksnäring i strategiprogram, samt om det är min avsikt att
              besöksnäringen ingår i ett koncept då det gäller att satsa på
              internationella evenemang.
            </seg>
            <seg n="ce1ddedc">
              Jag besvarar båda dessa interpellationer i ett sammanhang.
            </seg>
            <seg n="fc0c0156">
              Sveriges turistnäring är en viktig, växande och arbetsintensiv
              bransch med många små och medelstora företag med verksamhet i
              hela landet, såväl i storstäder som på landsbygd.
            </seg>
            <seg n="e89c18e4">
              Regeringen genomför under mandatperioden 172 insatser som främjar
              jobb och företagsamhet i hela landet. Regeringen har även tagit
              fram en landsbygdstrategi och genomför 156 insatser för att stärka
              utvecklingskraften i Sveriges landsbygder.
            </seg>
            <seg n="3ad71b7a">
              Exempel på insatser för företagande är sänkningar av skatter
              och avgifter med totalt 50 miljarder, varav inte minst sänkningarna
              av arbetsgivaravgiften för unga spelar stor roll för besöksnäringen.
              Det har blivit enklare att säsongsanställa, det genomförs kraftiga
              satsningar på infrastruktur och det har blivit enklare att sätta
              upp skyltar till besöksmål. Momsen för liftkort har sänkts. Anslaget
              till Visit Sweden för marknadsföring har ökat. Satsningen på Sverige
              det nya matlandet och uppdraget till Riksidrottsförbundet för
              utvecklingen av kompetenscentrum för internationella evenemang
              är ytterligare några exempel på insatser som genomförs och stärker
              besöksnäringen.
            </seg>
            <seg n="39b7ff63">
              Turismbranschen är komplex. Det behövs samverkan kring en destination
              med väl fungerande infrastruktur, tillgängliga transporter, bra
              boende, god mat, handel i en unik och hållbar miljö.
            </seg>
            <seg n="dfbcb854">
              En samordning mellan berörda myndigheter är viktig för att tillsammans
              med regionerna och näringen utveckla nya och befintliga destinationer.
              För att underlätta för turistföretag kommer en samlad kontaktpunkt
              att skapas dit företag kan vända sig för att få kontakt med både
              myndigheter och privata aktörer som har till uppgift att stötta
              näringens utveckling.
            </seg>
            <seg n="0ff9583c">
              Tillväxtverket och Visit Sweden leder denna samverkan där också
              följande myndigheter och bolag deltar: Sjöfartsverket, Transportstyrelsen,
              Rikstrafiken, Jordbruksverket, Naturvårdsverket, Riksantikvarieämbetet,
              Vinnova, Invest Sweden, Swedavia, Statens fastighetsverk och de
              nya myndigheterna Trafikverket och Trafikanalys. Alla dessa myndigheter
              och bolag kan tillsammans med näringens branschorgan och regionerna
              bidra till partnerskap för produkt- och destinationsutveckling,
              detta för att kraftsamla med målsättningen att utveckla Sverige
              till ett av Europas attraktivaste resmål.
            </seg>
          </u>
          <note n="1d61b7b1">
            Anf. 28 GÖRAN PERSSON i Simrishamn (s):
          </note>
          <u who="maud_olofsson_7aa61f" xml:id="i-f16ed7f53aaace4d-0" n="0c2e910f" prev="i-f5e4f4d227cebc46-0">
            <seg n="22b0fb75">
              Herr talman! Jag ber att få tacka näringsministern för svaret.
            </seg>
            <seg n="2ea71813">
              Det känns som att det kan bli en positiv debatt om besöksnäringen,
              för vi har väl samma mål även om vägen dit kanske är lite annorlunda
              beroende på hur vi ser på saker och ting. Det har lagts fram en
              utredning som påpekar att en väg att gå är att ha en strategi.
              En sådan skulle man kanske kunna tänka sig att vi hade kunnat
              göra gemensamt.
            </seg>
            <seg n="88109bea">
              Besöksnäringen är en oerhört viktig och central del, inte minst
              för mig som kommer från en landsbygdskommun och även för näringsministern.
              Den ger jobb, och den ger också ett stort innehåll för landsbygden.
              Man tänker inte alltid på att det inte bara är besökare utan också
              många andra som tar del av den service som finns och ges. Det
              har också att göra med infrastruktur med mera.
            </seg>
            <seg n="b51bfc65">
              Den första frågan, som jag tycker är allra viktigast, handlar
              om de politiska prioriteringarna, att man ska lyfta upp frågan
              till den politiska nivån. Vad jag kan se är man inte så politiskt
              engagerad. Man lägger över besöksnäringen som en viktig näringsgren
              men tar inte riktigt politiska initiativ. Därför tycker jag att
              man skulle lyfta fram frågan än mer. Det har inte heller varit
              någon större debatt om besöksnäringen. Därför tycker jag att det
              är viktigt att man lyfter fram frågan och ger den politisk slagkraft.
            </seg>
            <seg n="0dd0c49c">
              Min andra fråga i min interpellation handlar om evenemangen och
              hur vi kan utveckla dem. Det har i början av den här mandatperioden
              sagts jag tror att det till och med var statsministern som sade
              det att man skulle försöka satsa på att komma in även vad gäller
              evenemangen och att Sverige skulle kunna ta del av de internationella
              evenemang som finns. Det kan vara olika sorters evenemang. Det
              kan vara större idrottsevenemang och även kulturevenemang. Jag
              ser inte att det finns något motstånd mot att man skulle ha olika
              sorters evenemang. Man kanske till och med kan samordna dem.
            </seg>
            <seg n="2b2e0831">
              Det är så mycket som händer vid evenemangen. Men man måste ha
              en struktur. Det är därför som jag har velat att en strategi skulle
              skapas. Då hade vi kunnat gå fram gemensamt och kanske till och
              med ha diskussioner och samråd över partigränserna, så att det
              hade fungerat över mandatperioden. Vi vet inte vad som händer
              till hösten, men det vore bra om vi inte behövde hoppa från det
              ena till det andra utan ha det mer rationellt.
            </seg>
            <seg n="1f9624b6">
              Till sist vill jag i det här anförandet säga, eftersom vi på
              båda sidor prioriterar ungdomsjobben, att vi ser speciellt besöksnäringen
              som en stor möjlighet för ungdomar att komma in på arbetsmarknaden.
              Man är just de här dagarna i början av en intensiv besöksperiod
              på många ställen i vårt land. Och ungdomarna får ett inträde på
              arbetsmarknaden som kommer att vara oerhört viktigt, inte bara
              för att få en lön och kunna känna sig för på arbetsmarknaden utan
              också för att få ett steg in och känna hur det är på arbetsmarknaden.
              De får också en inblick i hur det fungerar på arbetsmarknaden.
              Det är viktigt för både arbetsgivare och arbetstagare att ungdomarna
              kommer in rätt på arbetsmarknaden och inte utnyttjas utan att
              man går regelrätt till väga. En enormt viktig funktion och aspekt
              när det gäller besöksnäringen är just ungdomsjobben.
            </seg>
          </u>
          <note type="speaker" n="b0ab71a6">
            Anf. 29 PETER HULTQVIST (s):
          </note>
          <u who="peter_hultqvist_c9866b" xml:id="i-3ea354745458b8e7-3" n="7c5c56af">
            <seg n="5f7c867a">
              Herr talman! Jag tycker att besöksnäringen, turismen, ska betraktas
              som en växande basindustri i Sverige.
            </seg>
            <seg n="65165620">
              Vi kan se att det har varit en ökning av turistströmmen till
              Sverige år från år, och den trenden håller i sig. År 2008 omsatte
              branschen 244 miljarder kronor och sysselsatte 160 000 personer
              på heltid. Det är alltså en stor andel människor som jobbar i
              den här sektorn.
            </seg>
            <seg n="4367b514">
              Vi har oerhörda resurser. Vi har vackra miljöer, moderna städer,
              välskötta naturreservat och stora möjligheter till fina naturupplevelser
              och skräddarsydda turistpaket. Det finns ett stort intresse för
              Sverige, framför allt på den europeiska kontinenten.
            </seg>
            <seg n="ddf102a2">
              Det skulle vara fullt möjligt att fördubbla denna närings andel
              av vår samlade bruttonationalprodukt. Det skulle vara möjligt
              att fördubbla sysselsättningen på låt säga upp till tio års sikt.
              Det finns alltså en mycket stor potential här att ta vara på.
            </seg>
            <seg n="4d4b7e29">
              Därför borde det upprättas ett särskilt branschprogram för besöksnäringen
              för att framför allt vässa marknadsföring och utbildningsalternativ.
              Det finns både på gymnasieskolan och på högskolan all anledning
              att utveckla den nuvarande verksamheten. Det finns stora möjligheter
              att anordna skräddarsydda utbildningar passande för olika typer
              av turismföretag.
            </seg>
            <seg n="b3cb6265">
              Både Finland och Norge har haft högre ambitioner än vad vi hittills
              har haft i Sverige när det gäller besöksnäringen. Framför allt
              i Finland har man jobbat väldigt aktivt på utbildningssidan, men
              man har också jobbat mycket aktivt med charterturism in. Man har
              på olika flygplatser fått charterturism från USA, England, Japan
              och andra delar av världen, bland annat till finska Lappland.
              Den finska staten, näringslivet, kommunerna och regionerna ihop
              har gjort en stor samhällelig satsning. Där har vi ett exempel,
              som vi skulle kunna titta på, på hur man på ett effektivt sätt
              marknadsför ett land och hur man kan utveckla regioner med turismens
              hjälp.
            </seg>
            <seg n="5bbed26d">
              Här har vi alltså mycket att göra. Då krävs det kanske också
              en lite offensivare syn på chartertrafik in till Sverige. Det
              är självklart att Bromma ska ingå i det statliga flygplatsnätet;
              det tycker jag också. Men jag blir lite förbryllad när man rangerar
              ut Örnsköldsvik och Skellefteå. Man kanske ska titta strategiskt
              på vid vilka flygplatser runt om i landet som man skulle kunna
              göra en sådan här chartersatsning.
            </seg>
            <seg n="4095cbec">
              Det finns också en annan aspekt som jag skulle vilja att ministern
              kommenterade. Exempelvis i kommunerna Malung och Sälen fördubblas
              befolkningen tidvis under vintersäsongen. Det kommer till väldigt
              många både som arbetar och som är på turistanläggningarna. Det
              leder till att kommunen får bygga upp en servicenivå som är betydligt
              högre än behovet hos den egna befolkningen.
            </seg>
            <seg n="94df19d2">
              Vore det rimligt att utreda tanken på att kunna folkbokföra eller
              skattskriva människor kvartalsvis eller halvårsvis i taget i en
              kommun där de råkar arbeta eller att på annat sätt hitta kompensationsmöjligheter
              för den här typen av kommuner?
            </seg>
            <seg n="e18ef1fe">
              Om man hittade den typen av system och tog hänsyn till det tror
              jag att det skulle innebära mycket för turistnäringens och besöksnäringens
              utvecklingskraft. Det skulle framför allt ge en rättvisare bild
              av hur kostnaderna egentligen är fördelade över landet. Det skulle
              även vara en åtgärd som skulle ge en reell regionalpolitisk stimulans
              och utvecklingskraft.
            </seg>
            <seg n="75663cfe">
              Titta på det här och utred vilka möjligheter det ger! Det borde
              vara någonting som ministern skulle kunna kommentera och även
              ta initiativ till.
            </seg>
          </u>
          <note n="35ca4186" type="speaker">
            Anf. 30 MARIE NORDÉN (s):
          </note>
          <u who="marie_norden_f1e919" xml:id="i-8c2cd824e6b68231-0" n="8c2cd824">
            <seg n="4996ab58"/>
            <seg n="8c0072f8">
              Herr talman! Jag får tacka ministern för svaret. Jag får också
              be om ursäkt för den sena ankomsten; jag satt på mitt kontor och
              glömde bort tiden.
            </seg>
            <seg n="464dcf15">
              Turismen är en av de få industrier där jobben inte kan flyttas
              till annan plats eller annat land. Trots att ministern i sitt
              svar vill ge en bild av att fokus i politiken har varit på turismen
              och besöksnäringens utveckling och förutsättningar i hela landet
              vet vi att så inte är fallet.
            </seg>
            <seg n="c18e80d1">
              I Jämtland och stora delar av Sverige är besöksnäringen en basnäring
              och helt avgörande för sysselsättningen. Precis som ministern
              säger i sitt svar är näringen komplex. Företag måste samverka
              för att utvecklas inom samma område och samma region. Man måste
              gå hand i hand och ha samma målbild i arbetet. Precis så arbetar
              man i alla fall på platser i Jämtland som Åre, Härjedalen, Vemdalen
              och Funäsdalen.
            </seg>
            <seg n="19f4a589">
              Det är bra att ministern nu presenterar ett samarbetsprojekt
              som kan vara en del i utvecklingen av branschen även om det är
              i elfte timmen. Jag beklagar bara att vi om vi tittar på respektive
              område som är avgörande för företagandet oavsett bransch i glesbygd
              ser att den positiva utveckling som ministern vill ge sken av
              inte finns.
            </seg>
            <seg n="fc0e4992">
              En av de främsta förutsättningar som företagare tar upp då jag
              besöker dem som bedriver sitt företag i glesbygd är behovet av
              bredband. Den förra regeringen hade ambitionen att bredband skulle
              finnas i hela landet och att staten skulle ta ansvar för utbyggnaden.
              Den sittande regeringen menade under två års tid att detta var
              någonting som marknaden skulle ta ansvar för. Det var inte förrän
              deras egna utredare konstaterade att staten nog borde ta ett ansvar
              som regeringen avsatte resurser till bredbandsutbyggnaden igen.
              Men glesbygden kan konstatera att man har två förlorade år bakom
              sig.
            </seg>
            <seg n="996ede5a">
              Ministern hävdar att insatserna från regeringen är många och
              att det i dag skulle vara så mycket lättare att driva företag.
              Tyvärr känner väldigt få, om någon, företagare igen sig i denna
              bild. Visst var förväntningarna höga från många företagare, men
              besvikelsen är för många mycket större.
            </seg>
            <seg n="715cebb1">
              Regeringen inledde sitt arbete med att höja arbetsgivaravgiften
              för småföretagare. Det regelförenklingsarbete som utlovades har
              i princip uteblivit. Den statliga service som är avgörande för
              företagare har avsevärt försämrats under mandatperioden. Förutsättningarna
              för att använda vanlig telefoni har försämrats, vilket också gäller
              mobiltäckningen. Och nu kom det senaste beskedet om minst sju
              karensdagar för egenföretagare.
            </seg>
            <seg n="bde47cc7">
              Jag har roat mig med att läsa det dokument som ministern hänvisar
              till i sitt svar. Uttrycket att koka soppa på en spik får en helt
              ny dimension. Att hävda att bidraget för att köpa hushållsnära
              tjänster, punkt 27, och vårdnadsbidraget, punkt 133, skulle vara
              insatser för att utveckla landsbygden är inte så lite magstarkt.
              2 procent av jämtarna har nyttjat bidraget för att köpa hushållsnära
              tjänster.
            </seg>
            <seg n="d7f706e8">
              Jag är förvånad över att inte bilprovningen har lyfts fram som
              en positiv förändring för glesbygden. Dyrare och sämre i glesbygd
              verkar enligt regeringen likställas med förbättringar. Frågan
              om fordonsbesiktning dyker nämligen upp i ett annat dokument,
              Växtkraft, i punkt 146. Man hör inte ett ljud om att det i glesbygden
              troligtvis kommer att bli dyrare och glesare mellan bilprovningsställena
              plus att det blir 10 miljoner dyrare för skattebetalarna för att
              kontrollera de nya privata företagarna. Vi har inte löst frågan
              om tunga fordon. Är detta att främja företagande i hela landet?
            </seg>
            <seg n="b24574e7">
              Om regeringen nu har drivit en politik för jobben måste ministern
              vara otroligt besviken på sitt och regeringens arbete.
            </seg>
          </u>
          <note type="speaker" n="0e73e5d7">
            Anf. 31 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-f5e4f4d227cebc46-1" n="0c2e910f" next="i-f16ed7f53aaace4d-1">
            <seg n="1c2e0b65">
              Herr talman! Jag trodde att det här skulle handla om turism,
              men det verkar inte så. Jag tänker hålla mig till turistfrågan,
              för jag tycker att det är en viktig näring. Den sysselsätter 160
              000 människor. Man kan jämföra med en annan näring som vi har
              diskuterat mycket, nämligen fordonsindustrin som sysselsätter
              140 000.
            </seg>
            <seg n="87c80f70">
              Jag tycker att det finns anledning att diskutera turistnäringen.
              Det är också därför vi har tagit de initiativ vi har gjort. Det
              är viktigt att också riksdagens ledamöter är på det klara med
              vad som pågår.
            </seg>
            <seg n="344b9294">
              Vi har gett Riksidrottsförbundet 8 miljoner kronor för att bygga
              upp ett kompetenscenter för internationella idrottsevenemang.
              Vi menar att det är de som är de mest kompetenta när det gäller
              att bevaka den typen av insatser. Jag har fullt förtroende för
              att de kommer att vara aktiva i sammanhanget och göra ett bra
              jobb.
            </seg>
            <seg n="6144369f">
              Myndighetssamverkan är någonting som har varit efterfrågat av
              turistnäringen länge. Det är många myndigheter som agerar och
              är aktiva när det gäller turistnäringen. På den senaste turistmässan,
              när detta presenterades, togs det emot mycket positivt att myndigheterna
              äntligen samordnar sig och att företag och enskilda kan ha en
              möjlighet till en dörr in. Det är en viktig del. Jag tror att
              våra myndigheter på många områden måste samarbeta och samverka
              på ett mycket bättre sätt. Det gäller allt ifrån infrastruktur
              till Vinnova och andra.
            </seg>
            <seg n="36462385">
              Branschorganisationen Svensk Turism har tagit fram en nationell
              strategi där vi har varit mycket aktiva. Jag tror att det är viktigt
              att det är näringen som driver, och inte politiken. Vi ska lyssna
              på vad näringen har för önskemål. Om det så handlar om bredband
              eller annan infrastruktur eller om samverkan mellan myndigheter
              är det näringen som måste definiera vilka behoven är och vad det
              är vi behöver göra. Det är så vi agerar: Vi låter näringen själv
              presentera vad den vill och sedan möter vi dess önskemål, och
              myndighetssamverkan är som sagt en sådan önskan.
            </seg>
            <seg n="ce92f7b1">
              Jag vill påminna om Visit Sweden, som kanske är den första myndighet
              som äntligen har lyckats med konststycket att marknadsföra och
              paketera Sverige. Jag har jobbat länge med turistnäringen och
              sett stora bekymmer, men jag måste säga att Visit Sweden verkligen
              är jätteduktiga på att göra det som vi har föresatt oss. Det handlar
              om att se till att vi får destinationer med hög kvalitet som vi
              sedan kan marknadsföra utomlands. Detta har gjort att vi har fått
              en ökad volym. Det gäller volymerna på boendeanläggningar med
              övernattningar som ökar. Vi har också fler som är sysselsatta.
              Det ser väldigt bra ut. Vi har nu också tillfört ytterligare 50
              miljoner kronor till Visit Sweden.
            </seg>
            <seg n="d874d8e4">
              Jag tycker att matlandet Sverige, som Jordbruksdepartementet
              och Eskil Erlandsson är ansvariga för, är ett projekt som är bra
              för Sverige. Jag tror på att koppla ihop mat och turistprodukter
              på olika sätt. Vi har många bra råvaror, men vi måste förädla
              dem och vi måste kunna försälja dem. Att koppla ihop mat, kulturattraktioner
              och andra attraktioner i Sverige tror jag är en viktig del i att
              utveckla turistnäringen.
            </seg>
            <seg n="13cd09b1">
              När man får frågan från Socialdemokraterna är det intressant
              att fråga: Vad har ni i stället? I inlägget sades det att det
              är mycket bra för ungdomar att jobba i turistnäringen. Men hur
              kan då en skatt på ungdomar leda till fler arbetstillfällen? 10
              miljarder i ökade kostnader för turistföretagen och andra företag
              för att anställa unga är bara en straffbeskattning av turistnäringen.
              Det är samma sak med kilometerskatten och ensidiga bensinskattehöjningar
              och energiskattehöjningar. Hur kan det leda till fler jobb i turistnäringen?
              Det ska Socialdemokraterna svara på, tycker jag.
            </seg>
          </u>
          <note n="5f8c34c0">
            Anf. 32 GÖRAN PERSSON i Simrishamn (s):
          </note>
          <u who="maud_olofsson_7aa61f" xml:id="i-f16ed7f53aaace4d-1" n="0c2e910f" prev="i-f5e4f4d227cebc46-1">
            <seg n="66242d50">
              Herr talman! Det är lätt att man glider in på olika områden.
              Även besöksnäringen har ju att göra med infrastruktur, skatter
              och annat. Men jag ska försöka hålla mig till just besöksnäringen,
              eftersom det är den jag har ställt frågan om. Annars rinner det
              ut i så mycket annat.
            </seg>
            <seg n="7ca13930">
              Näringsministern tar upp samordningen. Jag vill inte stå här
              och säga att allting har varit dåligt. Vi ökar besöksnäringen,
              och det är positivt. Vi gjorde det under förra mandatperioden,
              och vi gör det nu. Det fungerar tillfredsställande, men jag menar
              att vi måste ta det på ännu större allvar. Det var därför jag
              nämnde strategiprogrammet. Det kommer också från näringen själv.
            </seg>
            <seg n="18e96b8d">
              Vi vet att Sveriges hotell- och restaurangföretagare och Hotell-
              och Restaurangfacket jobbar mycket tajt tillsammans. Det fungerar
              alldeles utmärkt. De har ett bra och framgångsrikt koncept. De
              kritiserar också att vi från rikshåll inte kan samordna oss än
              mer så att de kan känna sig lugnare på sitt område. Det är mot
              det min kritik riktas. Jag riktar kritiken mot oss också och inte
              bara mot näringsministern. Vi ska samordna oss också på det politiska
              området och ge branschen lugn och ro i arbetet. Vi behöver inte
              bara köra våra egna race.
            </seg>
            <seg n="c79b6c28">
              I Norge har man tagit fram en strategi som talar om tre mål.
              Det handlar om ökad lönsamhet och produktivitet i näringen, ökad
              sysselsättning och stabila resmål såväl miljömässigt som socialt.
              Man har alltså kommit överens. Man ger branschen möjlighet att
              agera. Branschen får trygga ramar att handla inom. Jag menar att
              vi också borde göra detta.
            </seg>
            <seg n="0bb9eb73">
              Det här är mångfasetterat. Det gäller hotell, infrastruktur,
              evenemang och kulturmiljöer. Det är så mycket som bakas in i detta,
              men har man en gemensam strategi är det lättare att komma till
              rätta med det.
            </seg>
            <seg n="65d3745f">
              Jag ser inte detta som ett problem. Det är en angenäm utmaning
              vi har att jobba med där vi ser inte minst ungdomars möjlighet
              att komma in på arbetsmarknaden. Vi har också möjlighet att få
              vår landsbygd att blomstra. Det är viktigt för storstäderna också,
              men eftersom jag representerar landsbygdskommuner tycker jag att
              det är viktigt att säga att det här kan vara mer eller mindre
              en överlevnadsfråga. Det är inte bara ett litet komplement, utan
              det är en viktig näring i sig.
            </seg>
            <seg n="fd10f499">
              Jag tycker att vi ska införa ett strategiprogram och gå fram
              mer gemensamt med detta som mål.
            </seg>
          </u>
          <note type="speaker" n="abe0b064">
            Anf. 33 PETER HULTQVIST (s):
          </note>
          <u who="peter_hultqvist_c9866b" xml:id="i-ac6d8d77c9f11d9c-0" n="7c5c56af" next="i-9f3dbc25baec319b-0">
            <seg n="515ed39e">
              Herr talman! Jag tog upp två perspektiv i mitt förra inlägg som
              ministern hittills har valt att icke kommentera. Jag ska vara
              lite tydligare i frågeställningen. Är ministern beredd att stödja
              projekt som handlar om chartertrafik per flyg in till Sverige?
              Ser ministern den möjligheten, den dimensionen, att utveckla turist-
              och besöksnäringen?
            </seg>
            <seg n="ca24e596">
              I MalungSälen pågår i dag projekt som handlar om att ska man
              kunna ta nästa steg i utvecklingen av det området när det gäller
              turist- och besöksnäring är det kanske nödvändigt att satsa på
              en flygplats i Rörbäcksnäs för att kunna få in charterturister.
              Det är det ena frågan.
            </seg>
            <seg n="0beb65a9">
              Den andra frågan som jag tog upp och som ministern har valt att
              hittills inte kommentera är: Är ministern beredd att titta på,
              utreda eller på något vis se över problemet med kvartalsvisa och
              halvårsvisa säsongsarbetare som skattar på ett annat ställe än
              i den kommun som man arbetar i under den här tiden? Många kommuner
              som har en hög andel inom turistnäringen får på det här sättet
              rätt rejält ökade kostnader. Man bygger alltså en infrastruktur
              som kostar betydligt mer än de skattepengar man får in. Jag säger
              inte att man ska lösa problemet exakt så här, men däremot borde
              statsmakten ha ambitionen att se över det och se just det här
              problemet.
            </seg>
            <seg n="ed44f7d2">
              Jag tycker att frågan om vem som ska ta initiativ och vem som
              inte ska göra det mest är en teoretisk fråga. Efter många års
              erfarenhet av kommunalpolitik och aktiv näringspolitik kan jag
              säga att det måste vara ett samarbete där alla parter, kommun,
              region, stat, företag och näringsliv, är med fullt ut. Det är
              naturligtvis viktigt att man lyssnar på varandra, men det är samarbetet
              och likvärdigheten som är det viktiga.
            </seg>
          </u>
          <note n="eaa6d56d">
            Anf. 34 MARIE NORDÉN (s):
          </note>
          <u who="peter_hultqvist_c9866b" xml:id="i-9f3dbc25baec319b-0" n="7c5c56af" prev="i-ac6d8d77c9f11d9c-0">
            <seg n="409cf048">
              Herr talman! Ministern reagerade på mitt senaste inlägg. När
              ministern själv tar upp de här två skrivelserna i sitt svar tycker
              jag att jag också har rätt att kommentera det som ministern lyfter
              fram som ett exempel på ett framgångsrikt arbete som regeringen
              har gjort.
            </seg>
            <seg n="eb789b3f">
              Besöksnäringen är en viktig arbetsgivare i hela landet. Besöksnäringen
              består oftast av små företag som behöver samma förutsättningar
              som vilket annat företag som helst. Därför pratar jag om den kommunala
              servicen. Därför pratar jag om behovet av att den statliga servicen
              finns på plats. Därför tycker jag att det finns anledning att
              diskutera det beslut som fattades i kammaren i veckan om otryggheten
              för företagare.
            </seg>
            <seg n="15dbbd46">
              Vi har inte den här debatten två veckor efter det att vi har
              lämnat in interpellationerna, utan vi har den fyra veckor efter
              det att ministern fick ta del av våra frågor. Jag har fått vänta
              i fyra veckor, och det har hunnit hända en hel del som inte har
              varit till företagarnas fördel. De behöver bredband och en fungerande
              kommunal service. Det säger vi därför att vi har lyssnat på dem.
            </seg>
            <seg n="49e6c47c">
              Om man lyssnar på näringen, som ministern sade i sitt inlägg,
              varför tog man då en paus i bredbandsutbyggnaden? Det var väl
              ändå inga företagare som sade: Nej, det där grejar vi själva.
              Vi behöver inte statens hjälp. Vi behöver inte bättre bredband.
            </seg>
            <seg n="1bfe0e1c">
              Om man lyssnar på företagare och får höra om behovet av att utveckla
              den småskaliga livsmedelstillverkningen, varför har det då varit
              så svårt att få en fast finansiering för Eldrimner i Jämtland
              som under den förra mandatperioden blev utsett till ett nationellt
              centrum för alla matproducenter i hela landet? Man har gjort ett
              fantastiskt arbete och står bland annat bakom den stora matmässan
              i Tantolunden här i Helsingfors. Det har varit trögt i diskussionerna
              med jordbruksministern om att få en fast finansiering, vilket
              man tycker att ett nationellt centrum förtjänar.
            </seg>
            <seg n="aae37e76">
              Jag tycker att det är bra att man samverkar. Jag inledde faktiskt
              mitt första inlägg med det. Jag gav nästan ministern lite beröm
              över att hon har samlat statliga myndigheter. Men jag tycker också
              att det var i elfte timmen. Det är någonting man har efterfrågat
              ganska länge.
            </seg>
            <seg n="9be9f1e0">
              Jag vill återigen ställa den fråga som jag inte hann ställa klart
              till ministern förra gången. Hon lyfter upp insatserna för jobben
              i landet och i glesbygden. Om man har drivit en politik för jobben
              måste man väl ändå vara fruktansvärt besviken över resultatet.
              290 600 var arbetslösa hösten 2006. 434 200 är arbetslösa i dag,
              och den högsta arbetslösheten finns naturligtvis på landsbygden.
              I Jämtland har vi en av de högsta ungdomsarbetslösheterna. Var
              tredje ungdom står utanför arbetsmarknaden. Regeringen kan inte
              annat än konstatera att man har misslyckats med jobbpolitiken
              i staden och i glesbygden. Jag undrar naturligtvis om ministern
              är nöjd med detta.
            </seg>
          </u>
          <note type="speaker" n="0afb7f56">
            Anf. 35 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-f5e4f4d227cebc46-2" n="0c2e910f" next="i-f16ed7f53aaace4d-2">
            <seg n="095603f1">
              Herr talman! Det är en viktig diskussion om vem som formulerar
              vad som behöver göras. Jag tycker verkligen att det är näringen
              som måste formulera det. Sedan ska vi naturligtvis samverka. Det
              är precis det som vi gör nu i den här myndighetssamverkan. Det
              är tack vare att näringen har formulerat behov av detta som vi
              gör det. Även om en del tycker att det är i elfte timmen tycker
              jag att det är bra att den här regeringen gör det eftersom den
              förra inte gjorde det.
            </seg>
            <seg n="ff56d6a7">
              Sänkta skatter för företagen med 50 miljarder kronor har naturligtvis
              spelat roll också för turistnäringen. Sänkta skatter för ungdomar
              har spelat roll för turistnäringens möjligheter att anställa unga.
              Det är alldeles riktigt som Göran Persson säger. Därför är det
              helt obegripligt att oppositionen nu säger att man ska ta bort
              den sänkningen. Det är 10 miljarder i ökade kostnader. Jag skulle
              vilja säga att det är en straffskatt på restaurang- och turistnäringen.
            </seg>
            <seg n="457af7a0">
              En viktig del som ingen har tagit upp men som jag vill lyfta
              fram är möjligheten att skylta. Många turistföretag har länge
              varit irriterade över att Vägverket har sagt nej till skyltning
              av turistanläggningar. Nu är det möjligt, och det har till och
              med kommit till tre nya skyltar som handlar om handelsområde,
              gårdsbutik och hantverk. Det är också viktigt att människor hittar
              till våra destinationer.
            </seg>
            <seg n="17623fe9">
              När det gäller chartertrafik till Sverige tycker jag att det
              är viktigast att börja med destinationer, och det är det som Visit
              Sweden gör. Det har vi missat förut. Vi börjar med någon slags
              önskan om att de ska komma hit, men har vi en destination finns
              det förutsättningar för att också öka charterturismen. Det har
              man gjort i Kiruna, och det fungerar, men man började med destinationen.
              Visit Sweden är väldigt tydligt med att vi ska börja med den delen.
            </seg>
            <seg n="3f2c58ff">
              Infrastrukturen då? Upprustningen av infrastrukturen har vi fått
              ägna oss åt under den här mandatperioden. Vi diskuterade bristerna
              i detta i den förra interpellationsdebatten. Vem var det som införde
              att marknaden skulle bygga bredband? Jo, det var den berömde Björn
              Rosengren som då var minister. Det beslutet har vi också fått
              städa upp efter. Nu tillför vi resurser så att vi kan bygga ut
              bredbandet runt om i Sverige.
            </seg>
            <seg n="c197760c">
              Matlandet är en viktig satsning. Jag tänker inte ta ställning
              till vilka resurser som ska gå vart. Jag tycker också att Eldrimner
              har gjort ett fantastiskt bra arbete, men jag vill säga att man
              på många andra ställen i Sverige också gör värdefulla saker för
              att stärka matlandet.
            </seg>
            <seg n="84afc187">
              Restaurangmomsen skulle jag vilja nämna lite grann, för det är
              också en viktig del framöver. Vi har gjort en massa bra saker,
              men det återstår att göra saker. Jag tror att man ska titta på
              om inte en åtgärd när det gäller restaurangmomsen skulle kunna
              gynna turismen mycket framöver. Jag tror också att det finns många
              som ser att för att förädla den produkt som vi har när det gäller
              turismen måste också våra restauranger ha en högre kvalitet.
            </seg>
            <seg n="f5d791de">
              Jag tycker att vi är på rätt väg när det gäller turistnäringen,
              men vi kan göra mycket mer framöver. Det är intressant att se
              oppositionens alternativ, och jag skulle återigen vilja ställa
              frågan till er: Om ni nu säger att turistnäringen är så viktig,
              hur kan ungdomsskatten vara svaret på att bygga ut turismen? Hur
              kan 10 miljarder i ökade kostnader leda till ökad turism? Hur
              kan införande av kilometerskatten, som kommer att förhindra transporter
              av gods ut till alla de här turistanläggningarna på landsbygden,
              gynna turismen? Hur kan bensinskattehöjningen och energiskattehöjningen
              leda till att vi får en ökad turism i Sverige? Det måste ni svara
              på, för ni har de här förslagen i era alternativ.
            </seg>
            <seg n="28b4eae0">
              Säsongsanställningarna togs upp. Den förra regeringen föreslog
              försämringar när det gäller säsongsanställningar som vi i den
              borgerliga regeringen tog bort. Är det nu så att ni är beredda
              att öppna för säsongsanställningar på ett mer konstruktivt sätt
              välkomnar jag det. Det skulle vara intressant att veta om det
              är partiets ståndpunkt eller inte.
            </seg>
          </u>
          <note n="d0b9aef2">
            Anf. 36 GÖRAN PERSSON i Simrishamn (s):
          </note>
          <u who="maud_olofsson_7aa61f" xml:id="i-f16ed7f53aaace4d-2" n="0c2e910f" prev="i-f5e4f4d227cebc46-2">
            <seg n="b9e015a1">
              Fru talman! Vi var kritiska till hopslagningen av interpellationerna
              i den förra interpellationsdebatten, men jag kan säga att i den
              här debatten angående besöksnäringen var det alldeles utmärkt
              att man slog ihop dem, för här får vi en mångfasetterad och bred
              diskussion. Det tycker jag är alldeles utmärkt.
            </seg>
            <seg n="9823b980">
              Vi har från regeringens och oppositionens håll olika utgångspunkter,
              men jag ser ändå att målen är desamma. Hur vi når dit kanske skiljer
              sig lite, och jag ska inte gå in för mycket på olika detaljer.
              När det gäller ungdomsskatt kan det diskuteras om man ska få jobba
              när man är 25 år men inte om man är 27 år, för då är det högre
              skatt. Jag ger mig inte riktigt in i debatten, men jag ser inte
              att det skulle vara helt avgörande när det gäller besöksnäringen.
            </seg>
            <seg n="b148d187">
              Däremot är det avgörande att vi har en strategi som vi är eniga
              om och kan driva tillsammans. Jag tror att vi om vi har en samlad
              och bra diskussion även över blockgränserna kan ge aktörerna på
              marknaden det är ju de som är experterna, precis som näringsministern
              nämner ramarna så att vi i Sverige får en fortsatt och än bättre
              besöksnäring och turism. Det får inte bara bli så att turisterna
              gör engångsbesök, för det är återbesöket som ger betyget på hur
              upplevelsen har varit här. Då är det mycket som spelar in vad
              gäller övernattningar och hur man kan ta sig fram och tillbaka
              i vårt land för själva helhetsupplevelsen och att man rekommenderar
              den till andra.
            </seg>
            <seg n="8647915a">
              Jag ser fram emot en fortsatt debatt, och jag hoppas även kunna
              göra återbesök här i riksdagen efter höstens val.
            </seg>
            <seg n="100b95c2">
              Fru talman! Reinfeldt meddelade i sin första regeringsförklaring
              att regeringen skulle göra särskilda insatser för att få hit internationella
              idrottsevenemang. Jag och många med mig tolkade det som en ambition
              för en nationell strategi för stora evenemang. Tyvärr har vi inte
              sett någonting av detta under de här fyra åren, och det var en
              av anledningarna till att jag skrev den här interpellationen.
              Vi undrar naturligtvis vart det här arbetet tog vägen.
            </seg>
            <seg n="707788e0">
              Turismen är, menar jag, en av våra basnäringar och förtjänar
              utifrån det en nationell strategi som samlar politiken och tar
              ett helhetsgrepp tillsammans med näringen, alltid tillsammans
              med näringen. Tyvärr har det inte varit regeringens ambition under
              mandatperioden, och nu kan vi bara hoppas att en regering med
              högre ambitioner får ta över i höst.
            </seg>
            <seg n="02ab0af4">
              Avslutningsvis måste jag igen kommentera förändringen i trygghetssystemet
              för småföretagare, för det är faktiskt småföretagare vi pratar
              om i det stora hela i besöksnäringen. De har tidigare kunnat välja
              hur många karensdagar de ska ha vid sjukdom 1, 3 eller 30 dagar.
              Nu har man fått beskedet att det lägsta antalet karensdagar man
              kan välja är sju dagar. Det har skett utan någon som helst dialog
              om jag har förstått företagarföreningen rätt. Då har ni i alla
              fall inte pratat med företagarnas ordförande, för det kom som
              en kalldusch även för henne.
            </seg>
            <seg n="6bbf2b2d">
              Jag ställer frågorna som också företagarna har ställt: Menar
              ministern att man tidigare har tagit ut för många sjukdagar i
              onödan? Tycker hon att det är rimligt att stå utan ersättning
              en vecka, och tror hon att det blir mer attraktivt att starta
              eget med de här villkoren?
            </seg>
            <seg n="df4eb84d">
              När det gäller bensinskatten vill jag säga att Centerpartiets
              förtroenderåd beslutade om en höjning med 105 öre, och man talade
              om 70 öre i den borgerliga Klimatberedningen. Vi har gett besked
              om 49 öre under två år. Jag tycker att det är fegt och oansvarigt
              av Maud Olofsson att inte ge besked innan valet, men det kanske
              kommer.
            </seg>
          </u>
          <note n="3c6ecb06">
            Anf. 37 MARIE NORDÉN (s):
          </note>
          <note type="speaker" n="ba40765e">
            Anf. 38 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-8" n="0c2e910f">
            <seg n="117eea4a">
              Fru talman! Låt mig säga när det gäller bensinskattehöjningen
              att vi skatteväxlar när vi höjer bensinskatten. Det gör inte ni.
              Ni har bara röd skattehöjning, och det är därför det drabbar landsbygden.
              Det är samma sak med kilometerskatten. Det är en ren skattehöjning
              som är direkt riktad mot landsbygden och inte minst mot turistnäringen.
            </seg>
            <seg n="9d57477f">
              När det gäller karensdagarna kanske det är ett sidospår, men
              det gäller många turistföretagare. Karensdagarna kombineras med
              en sänkning av egenavgifterna med 0,74 procentenheter. Tillsammans
              med den generella sänkningen på 5 procent har vi sänkt egenavgifterna
              med närmare 7 procent. Det här tycker ni inte är bra, men vi tycker
              att det är bra.
            </seg>
            <seg n="4e06d1bc">
              Företagarna får dessutom ta med sig ersättningen från anställning
              in i företagande. De får samma ersättningsnivåer som de anställda.
              De får ett högkostnadsskydd. Det här har ni aldrig åstadkommit
              under hela er regeringstid. Nu får vi ett socialt skyddsnät för
              företagarna, och de får sänkta kostnader därför att de väldigt
              sällan använder karensdagarna. Dessutom har deras anställda 14
              dagar i karens, vilket är det företagarna betalar för sina anställda.
              Det är sju dagar för de egna.
            </seg>
            <seg n="deddfac2">
              När det gäller besöksnäringen tror jag att vi, precis som Göran
              Persson säger, har goda förutsättningar att utveckla turistnäringen
              i Sverige. Och vi kan göra ännu mycket mer. Det som är intressant
              är att vi äntligen har fått ihop näringen med våra myndigheter
              och tar ett helhetsgrepp. När det gäller destinationer har Riksidrottsförbundet
              fått i uppdrag att jobba med detta.
            </seg>
            <seg n="ac2abbc8">
              Vi har delat ut uppdragen och ser till att var och en gör det
              man är bra på. Dessutom har vi Visit Sweden som är fantastiskt
              duktigt på att skapa kvalitet och utveckla destinationer så att
              vi har någonting att marknadsföra och sälja. Det vi ska göra är
              att bygga infrastruktur, sänka kostnaderna för företagen och regelförenkla,
              men då är det helt obegripligt varför ni lägger allt det här krånglet
              på säsongsanställningar och annat, för det är verkligen att skjuta
              turistföretagen i sank.
            </seg>
            <seg n="64be694c">
              Jag hoppas att besöksnäringen ska fortsätta att utvecklas på
              det positiva sätt som vi har sett under den här mandatperioden,
              och jag är säker på att så sker.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="f2ba0a82">
            8 § Svar på interpellationerna 2009/10:410 och 443 om försäljning
            av statliga företag
          </note>
          <note type="speaker" n="f722590c">
            Anf. 39 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-9" n="0c2e910f">
            <seg n="fde103fe">
              Fru talman! Bosse Ringholm har åter frågat mig när jag avser
              att redovisa för riksdagen resultatet av den översyn av statliga
              företag aktuella för försäljning som skett inom Näringsdepartementet
              under mandatperioden. Vidare har Bosse Ringholm och Eva-Lena Jansson
              frågat när jag avser att redovisa vilka företag som regeringen,
              efter genomgång, planerar att sälja.
            </seg>
            <seg n="874e5a18">
              Jag svarar på samma sätt som jag tidigare gjort vid ett antal
              tillfällen här i kammaren. Regeringens ambition att minska det
              statliga ägandet ligger fast. Förvaltningen och försäljningen
              av statligt ägda företag har självfallet påverkats av det rådande
              osäkra ekonomiska läget. I varje enskilt fall agerar regeringen
              som en ansvarsfull säljare, på samma sätt som regeringen agerar
              som en ansvarsfull ägare, med värdeskapande som övergripande mål.
            </seg>
            <seg n="a67896d1">
              Utifrån den grundsynen kommer regeringen att fortsätta de systematiska
              genomgångarna av alla de statligt ägda företagen. Under mandatperioden
              har regeringen genomfört ett omfattande analysarbete med att gå
              igenom de statligt ägda företagen för att pröva skälen till ett
              fortsatt statligt ägande.
            </seg>
            <seg n="100980d4">
              När det gäller redovisningen av detta pågående arbete blir mitt
              svar, även denna gång, detsamma som tidigare. Redovisningen till
              riksdagen sker och kommer att ske per företag och i takt med att
              den individuella genomgången av ett företag är klar.
            </seg>
          </u>
          <note type="speaker" n="684249fe">
            Anf. 40 BOSSE RINGHOLM (s):
          </note>
          <u who="bosse_ringholm_4e5a25" xml:id="i-c9c2f42e6d693a1d-0" n="f2cf6451">
            <seg n="ef147386">
              Fru talman! Jag ber att få tacka för svaret, som inte överraskar
              mig på något sätt. Näringsministern har en mandatperiod bakom
              sig som är sällsynt misslyckad. Gång på gång har näringsministern
              sagt att det pågår en översyn i Näringsdepartementet av de statliga
              företagens villkor och framtid. Gång på gång har näringsministern
              lovat att lämna ut resultatet av denna översyn. Gång på gång har
              vi interpellanter ställt frågan: När kommer översynen?
            </seg>
            <seg n="3228e734">
              Det är klart att det är en misslyckad näringsminister som inte
              ens kan styra sitt departement så att hon på fyra år kan redovisa
              den här översynen för allmänheten och göra den offentlig. Man
              ställer sig frågan: Finns det någonting som Maud Olofsson över
              huvud taget har lyckats med?
            </seg>
            <seg n="349a0aab">
              Det är sant att det pågår en översyn, som Maud Olofsson säger.
              Då måste man fundera på varför Maud Olofsson inte vill offentliggöra
              resultatet av denna översyn. Är det oförmåga? Det ligger väl närmast
              till hands. Maud Olofsson har misslyckats med att styra statliga
              företag, med näringspolitiken, med regionalpolitiken och med turismpolitiken
              jag kan göra listan hur lång som helst. Det är ett faktum. Men
              man kan ändå begära av Maud Olofsson som departementschef att
              hon om det pågår en översyn i ett departement i fyra år ska ha
              så mycket kurage och kraft att hon kan redovisa resultatet av
              denna översyn för riksdagen under dessa fyra år.
            </seg>
            <seg n="9bc8c9ef">
              Inte ens det har hon lyckats med. Gång på gång skjuter hon det
              framför sig och säger: Jag ska redovisa det senare, företag för
              företag. Sanningen är att vi inte får någon redovisning. Vi kan
              bara spekulera i om det beror på Maud Olofssons oförmåga, vilket
              ligger nära till hands eftersom hon inte har lyckats med någonting
              annat heller, eller om det möjligen det är bara en spekulation
              är ett slags hemlig plan från Maud Olofssons sida. Hon ska sälja
              ut statliga företag, men hon vill inte berätta för svenska folket
              vilka statliga företag hon ska sälja ut. Hon ska försämra för
              de statliga företagen, försämra deras villkor, tvärtemot vad näringsministrars
              uppgift är. Men hon vill inte berätta på vilket sätt hon ska försämra
              för de statliga företagen.
            </seg>
            <seg n="5c210dff">
              Om två dagar lyckas Maud Olofsson med konststycket att försämra
              för alla landets bilägare, som hittills har haft en utomordentlig
              service genom Svensk Bilprovning, med de lägsta avgifterna i Europa
              och en jättegod service. Kunderna är oerhört nöjda. Det lyckas
              Maud Olofsson försämra från den 1 juli genom att konkurrensutsätta
              bilprovningen, vilket enligt erfarenheter från Finland och alla
              andra länder leder till att man höjer priserna och försämrar servicen.
              Inte minst kommer folk i glesbygden att få det svårare.
            </seg>
            <seg n="e51575dc">
              Om det är det Maud Olofsson ska göra med fler företag försämra
              villkoren för de statliga företagen och dessutom sälja ut en del
              av dem har jag full förståelse för att Maud Olofsson inte vill
              berätta för svenska folket vad hon tänker göra med de statliga
              företagen. Maud Olofsson kanske hade en hemlig plan, men väljarna
              vill nog veta vad denna hemliga plan består av. Nu har Maud Olofsson
              i fyra år hemlighållit den där planen, alternativt varit oförmögen
              att presentera någon form av analys, något som hon påstår har
              pågått inom hennes eget departement men som vi inte fått se något
              av under fyra års tid.
            </seg>
            <seg n="3d7be9a3">
              Jag tycker att det är lite ynkligt, Maud Olofsson, att en näringsminister
              inte på fyra år kan berätta för väljarna och Sveriges riksdag
              vad det är för översyn av de statliga företagen som pågår. Eller
              är det helt enkelt en hemlig plan Maud Olofsson har? Det är bara
              att välja. Ettdera är det. Antingen är det en oförmåga att redovisa
              resultatet eller så är det en vilja att hemlighålla resultatet
              av översynen. Det är bara att välja, Maud Olofsson, och berätta
              någonting för Sveriges riksdag och allmänheten.
            </seg>
          </u>
          <note type="speaker" n="6089e9c1">
            Anf. 41 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-2" n="26b3f817">
            <seg n="3025e1f9">
              Fru talman! Jag tackar Maud Olofsson för svaret.
            </seg>
            <seg n="716a7701">
              Jag vill passa på att tacka fru talmannen för denna mandatperiod.
              Detta är sista dagen med interpellationer för min del under denna
              mandatperiod, men jag ser fram emot att se Maud Olofsson i interpellationsstolen
              även nästa mandatperiod, fast från ett annat perspektiv. Jag vill
              också passa på att tacka kammarpersonalen för denna period, eftersom
              vi har haft mycket samarbete.
            </seg>
            <seg n="b1345343">
              Tillbaka till interpellationen och svaret från Maud Olofsson!
              Jag kan väl säga som Bosse Ringholm: Jag blir inte förvånad över
              att vi inte får något riktigt svar. Det här har varit en upprepad
              fråga under hela mandatperioden, eftersom det är viktigt att de
              folkvalda och medierna får reda på före valet vad den här regeringen
              avser att göra med de statliga bolagen.
            </seg>
            <seg n="0e43da83">
              I min interpellation har jag redovisat att Rådet för försäljning
              av aktier i bolag med statligt ägande fortfarande är aktivt som
              myndighet. Regeringen har inte lagt ned myndigheten, så jag antar
              att de fortfarande jobbar. Då är det intressant att veta vilka
              planer regeringen har på försäljning av ytterligare bolag.
            </seg>
            <seg n="3857c66d">
              Posten Norden arbetar för fullt inför den kommande börsintroduktionen.
              Det innebär att i alla fall en del av det statliga bolaget är
              till försäljning snart, får jag förmoda. LKAB önskar komma till
              börsen, och jag antar att det är någon typ av styrning som gör
              att de inser att de också kan bli föremål för utförsäljning.
            </seg>
            <seg n="f133d4ae">
              År 2006 höll den så kallade alliansen en presskonferens och redogjorde
              för vilka bolag man inte skulle sälja. Det är också en ganska
              spännande idé. Frågan är om man från den här regeringens sida
              kommer att upprepa det reptricket och berätta för väljarna vilka
              bolag man inte kommer att sälja. Själv skulle jag tycka att det
              var ärligare och mer uppriktigt att redovisa redan nu vilka bolag
              man har för avsikt att sälja. Det har varit tydligt i den här
              kammaren att det finns ett intresse från de olika partierna för
              att sälja. LKAB, Vattenfall, Posten, SJ, SAS, Svenska Spel och
              Sveaskog har alla funnits med från de olika politiska partierna
              på den borgerliga sidan som bolag som man har för avsikt att sälja.
              Frågan är bara när.
            </seg>
            <seg n="2e7dfea5">
              Jag tycker som sagt att det vore på sin plats att näringsministern
              här i kammaren kunde redogöra för vilka bolag man har gått igenom
              och som nu är under luppen för försäljning. Jag har svårt att
              tro att man under fyra års tid inte har klarat av de statliga
              bolagen. Jag är ganska säker på att man gjort det. Jag beklagar
              att näringsutskottet inte har kunnat ta del av de här handlingarna
              och få reda på detta.
            </seg>
            <seg n="6bed4b89">
              Det finns om man vill möjlighet, fru talman, att säkerställa
              att riksdagen får ta del av dessa handlingar under sekretess,
              om man är rädd för att vi skulle kunna äventyra vissa bolag. Den
              möjligheten har inte näringsministern velat pröva, och det tycker
              jag är synd, för jag hade i alla fall önskat att vi som folkvalda
              hade kunnat ha lite mer information. Vi i näringsutskottet är
              trots allt ansvariga för de statliga bolagen, och därmed har vi
              också en plikt att försöka se till att de får bästa möjliga förutsättningar.
            </seg>
            <seg n="a150463a">
              Varför är regeringen så hemlig? Kommer man att ha en presskonferens
              där man redovisar vilka bolag som inte är till salu?
            </seg>
          </u>
          <note type="speaker" n="3eb28e20">
            Anf. 42 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-10" n="0c2e910f">
            <seg n="c3296f6f">
              Fru talman! Bosse Ringholm säger att mitt svar inte överraskar.
              Jag måste säga att jag inte är så överraskad över Bosse Ringholms
              anförande heller. Jag tror att jag har hört det där varje gång.
              Han har aldrig ansett sig få något svar på någonting.
            </seg>
            <seg n="92fa5650">
              Det är möjligen så att Bosse Ringholm inte är så aktiv i riksdagen,
              men det har skett en hel del saker under denna mandatperiod. Vi
              har sålt OMX, Vin &amp; Sprit och Vasakronan, och vi har gjort det
              med den äran. Det har bringat inkomster till landet, och vi har
              kunnat minska statsskulden under den här mandatperioden, vilket
              har varit väldigt bra.
            </seg>
            <seg n="747aaab7">
              Vi har också gett förtydligade uppdrag med nya mandat till ett
              antal företag. Vattenfall, Sveaskog och några fler har fått förnyade
              uppdrag. Vi har bolagiserat en del företag inom infrastrukturområdet,
              vilket har varit viktigt för att förbättra konkurrensen så att
              inte svenska myndigheter konkurrerar med privata bolag. Svevia,
              Vectura Consulting, Infranord och Swedavia är exempel på den delen.
              Vi har också gjort andra förändringar. Apoteksbolaget är ett exempel.
            </seg>
            <seg n="4d12432c">
              Jag noterar att så fort vi gör dessa förändringar, vare sig det
              handlar om Bilprovningen eller Apoteksbolaget, är ni emot. Ni
              är hela tiden emot alla förändringar. Jag lyssnade till en finsk
              politiker. Han sade: De konservativa partierna har inte monopol
              på konservatismen. Jag tycker att det stämmer väldigt väl på Socialdemokraterna.
              Ni är otroligt konservativa i detta. Det som är nu ska vara så
              i all evig framtid.
            </seg>
            <seg n="cf9ff0d5">
              En politiker som vill leva med i tiden måste också fundera över
              hur samhället ser ut och verkar. När det gäller statligt ägande
              måste man fundera över: När ska staten äga bolag? Det är när det
              finns ett tydligt samhällsuppdrag. Men bolag som konkurrerar på
              en konkurrensutsatt marknad är någonting annat. Det är en vattendelare
              mellan oppositionen och regeringen när det gäller det.
            </seg>
            <seg n="a60d0d12">
              Jag har sagt att jag kommer att redovisa, och det är också vad
              vi har gjort. Steg för steg när vi har saker att föreslå kommer
              vi till riksdagen, och då får ni diskutera. I regel är Socialdemokraterna
              emot det vi föreslår, men vi är inte så överraskade över det.
            </seg>
            <seg n="83628402">
              Vad vill då oppositionen? Lars Ohly vill förstatliga banker och
              köpa tillbaka Apoteket. Det är intressant att veta: Tycker Socialdemokraterna
              samma sak? Vad har ni för ägarpolitik?
            </seg>
            <seg n="149d27a0">
              Vin &amp; Sprit är ett fint område för Bosse Ringholm. Trots att
              han själv är nykterist tycker han att staten ska producera sprit
              och sälja det till höga vinster. Är det fortsatt så att ni tänker
              köpa tillbaka detta? Vad är er ägarpolitik i detta? Jag har förståelse
              för att ni vill ifrågasätta regeringen. Men det är intressant
              att veta vad oppositionen har för politik på det här området.
            </seg>
            <seg n="a7e03dbd">
              Vår grundläggande politik är att vi inte ska äga mer företag
              än nödvändigt. Vi kommer att fortsätta genomgången och fortsätta
              att komma med förslag på saker och ting som vi vill förändra.
              Vi kommer att ge tydliga besked om detta. Vår omstrukturering
              av bolag, vår försäljning av bolag och vår drift av de statliga
              bolagen har fungerat alldeles utmärkt. Så kommer vi att fortsätta
              att jobba.
            </seg>
          </u>
          <note type="speaker" n="365b7836">
            Anf. 43 BOSSE RINGHOLM (s):
          </note>
          <u who="bosse_ringholm_4e5a25" xml:id="i-c9c2f42e6d693a1d-1" n="f2cf6451">
            <seg n="9d6f2fca">
              Fru talman! Jag välkomnar att Maud Olofsson redan nu börjar rätta
              in sig i sin nya roll som oppositionspolitiker. Nu börjar hon
              ställa frågor till Socialdemokraterna, Miljöpartiet och Vänsterpartiet,
              det vill säga De rödgröna. Det kommer naturligtvis att bli Maud
              Olofssons lott tiden framöver att få ställa de frågorna. Jag välkomnar
              därför att Maud Olofsson redan nu börjar pröva på hur det är att
              ha den rollen.
            </seg>
            <seg n="4b1588e2">
              Det märkliga är att i fyra år har Maud Olofsson haft uppdraget
              att vara näringsminister. I fyra år har hon lovat och sagt att
              hon ska presentera den översyn som pågår inom Näringsdepartementet
              om de statliga företagen. Hon har skyllt ifrån sig och sagt: Det
              kommer snart. Det kommer om ett halvår. Det kommer nästa år.
            </seg>
            <seg n="5b5368f5">
              Nu väjer hon på slutet och säger: Vi kommer bara att presentera
              företag för företag. Hon har alltså minskat ambitionsnivån. Det
              kan man ju förstå. Eftersom hon har misslyckats med så mycket
              annat som hon har hållit på med har hon själv insett att hon inte
              klarar av det uppdrag hon tog på sig från början att göra en allmän
              redovisning av de statliga företagens situation och framtidsläge
              och vad regeringen vill göra med statliga företag.
            </seg>
            <seg n="20e20d07">
              Precis som det sades från talarstolen här är det intressant att
              i valrörelsen 2006 kunde de borgerliga presentera en lista på
              de företag som de inte tänkte sälja ut. Varför kan man inte nu
              presentera en lista som på samma sätt drar samma slutsatser? I
              valrörelsen när man inte hade något ansvar kunde man prestera
              en sådan lista. Men när man nu haft ett ansvar kan man inte presentera
              en lista på de företag man inte tänker säljer ut.
            </seg>
            <seg n="f6844718">
              Nu står Maud Olofsson här och försöker att föra en allmän debatt
              om att man inte över huvud taget kan ändra någonting när det gäller
              de statliga företagen. Maud Olofsson hade kunnat fråga sin finländske
              kollega som hon citerade alldeles nyss om bilprovningen i Finland
              som har privatiserats på samma sätt som nu Maud Olofsson privatiserar
              Bilprovningen från den 1 juli. Han hade då kunnat svara att det
              har blivit dyrare för den enskilde bilisten och sämre service
              inte minst för människor i glesbygden.
            </seg>
            <seg n="3187ab13">
              Maud Olofsson hade då fått en ganska intressant information som
              hon kanske borde ha skaffat sig innan hon sålde ut Bilprovningen
              till den privata marknaden. Det handlar om en samhällstjänst för
              bilisterna att säkerställa trafiksäkerheten för fordonen. Hon
              gjorde en tjänst till en vanlig marknad helt enkelt. Det har varit
              Maud Olofssons ambition: Gör marknad av allting. Det spelar ingen
              roll om det sedan missgynnar konsumenterna eller enskilda medborgare:
              Gör marknad av allting.
            </seg>
            <seg n="1f843140">
              Det är därför som Maud Olofsson väjer för den fråga som jag har
              ställt. I fyra år har Maud Olofsson inte kunnat svara på frågan:
              När ska vi i Sveriges riksdag få en redovisning från näringsministern
              och Näringsdepartementet om hur framtiden ser ut för de statliga
              företagen? Maud Olofsson varken kan eller vill svara på frågan.
            </seg>
            <seg n="4d33f99a">
              Därför väcker det uteblivna svaret en ny fråga. Finns det en
              hemlig plan bakom det hela? De och de företagen vill egentligen
              Maud Olofsson och den borgerliga regeringen privatisera. Men de
              förmår inte redovisa skälen. De vet att det skulle väcka väldigt
              stort motstånd hos många människor i vårt land lokalt bland konsumenter
              och medborgare om man ska privatisera än det ena och än det andra
              företaget.
            </seg>
            <seg n="0d99a8e3">
              Maud Olofsson flyr elden. Hon vågar inte ens berätta vad hon
              har för sig i Näringsdepartementet, om hon nu har gjort någonting.
              Det är möjligt att hon inte har gjort någonting och att det inte
              finns något att berätta. Om hon har en hemlig plan vill hon ännu
              mindre avslöja den för väljarna före valet.
            </seg>
            <seg n="2e4c5ae1">
              Nej, Maud Olofsson, jag tror att du passar bäst som oppositionspolitiker.
              Jag gratulerar till ditt första insteg i den nya rollen efter
              valet.
            </seg>
          </u>
          <note type="speaker" n="872345ed">
            Anf. 44 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-3" n="26b3f817">
            <seg n="3512a045">
              Fru talman! Säga vad man vill om näringsministern, men gott självförtroende
              har hon i alla fall. Jag tycker att det är roligt att debattera
              med Maud Olofsson. Hon är för det mesta väldigt tydlig med vad
              hon tycker och tänker. Det är bara när det gäller kärnkraft och
              statliga bolag som hon försöker stå på ett ben och balansera.
            </seg>
            <seg n="6d65e42e">
              Hon säger att det är viktigt med statliga bolag. Men hon vill
              sälja statliga bolag, och hon vill inte tala om vilka. Det är
              därför som jag ställde frågan. Kommer man att försöka göra om
              reptricket som man gjorde 2006 genom att presentera de bolag man
              inte tänker sälja? Ska man då ta det till intäkt för att alla
              andra står på försäljningslistan? Det vore på sin plats att redovisa
              det.
            </seg>
            <seg n="c4c72367">
              När det gäller de andra bolagen som jag talat om men även annan
              statlig verksamhet som regeringen nu har ökat säger Maud Olofsson
              att Socialdemokraterna på något sätt bara säger nej. Det gör vi
              inte. Vi är pragmatiska. Det är möjligt att man kommer att sälja
              SAS. Men det ska vara på sin plats när man gör det, och det ska
              vara ordentligt utrett.
            </seg>
            <seg n="dd77969b">
              Vi har sålt delar av statliga bolag tidigare. Jag har inte varit
              glad över alla tillfällen man har sålt olika delar av statliga
              bolag. I Maud Olofssons uppräkning över alla försäljningar glömde
              hon att berätta om den misslyckade Teliaförsäljningen som fick
              stark kritik från Riksrevisionen. Men Socialdemokraterna är pragmatiska.
            </seg>
            <seg n="7b4533f3">
              Fru talman! Det verkar som att den här regeringen och Maud Olofsson
              har en närmast religiös övertro på marknaden. Allting ska lösas
              med marknaden. I svaret står: Regeringen agerar som en ansvarsfull
              ägare med värdeskapande som övergripande mål. Det finns faktiskt
              bolag där vi sagt att samhällsintresset är det viktigaste. Jag
              har uppfattat att Systembolaget är ett sådant. Vi har talat om
              att Apoteket också varit ett sådant, eftersom läkemedel inte är
              vilken vara som helst. Nu är det marknaden som ska lösa allting.
            </seg>
            <seg n="037abfba">
              Marknaden håller på att lösa detta med bilprovningen genom att
              det blir 170 procent dyrare att få sin bil genomgången på en besiktning.
              Jag kan inte säga att jag tycker att det verkar speciellt positivt
              vare sig för konsumenter eller för dem som ska ut i trafiken.
              Men det kanske Maud Olofsson kan ge en kommentar om.
            </seg>
            <seg n="a25ae18f">
              Man bolagiserar Banverkets och Vägverkets produktion. När man
              tittar på England förskräcker den bolagisering man har gjort på
              järnvägen. Antalet olyckor har ökat dramatiskt. Vi har sett att
              det finns problem med säkerheten när man plockar in företag som
              hela tiden ska vara de billigaste. Säkerheten har satts på undantag
              för både vägar och järnvägar. Det är inte lyckat.
            </seg>
            <seg n="a44bef92">
              Ibland är det viktigt att tänka på att samhällsintresset kan
              vara överordnat. Det är viktigt att komma ihåg att marknaden kan
              vara en bra tjänare men en usel herre. Tyvärr har jag och näringsministern
              inte samma uppfattning där, fru talman.
            </seg>
            <seg n="35accf33">
              Det vore på sin plats att kunna få svar här i dag. Varför vill
              inte näringsministern redovisa vilka bolag man tänker sälja? Det
              är uppenbart av hela hennes svar här och alla hennes inlägg att
              man har för avsikt att sälja. Kommer det i stället att bli en
              presskonferens där man kommer att redovisa vilka bolag man inte
              tänker sälja?
            </seg>
          </u>
          <note type="speaker" n="8e94f940">
            Anf. 45 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-11" n="0c2e910f">
            <seg n="0a18d8e8">
              Fru talman! Jag tycker att det är viktigt att vara noggrann med
              fakta. Jag har hela tiden sagt här i riksdagen att jag kommer
              att presentera företag för företag när vi har förslag att presentera
              för riksdagen. Det har vi också gjort. I regel är Socialdemokraterna
              emot de förslag vi lägger fram.
            </seg>
            <seg n="02429965">
              Det som jag tycker är intressant med de försäljningar vi nu har
              gjort är att vi har minskat statsskulden. Trots att vi har haft
              en internationell finanskris har vi minskat statsskulden i Sverige.
              Ni tillgodoräknar er de pengarna. Ni är emot försäljningen, men
              ni vill ha pengarna. Det är klart att det är ett rätt intressant
              förhållningssätt att man tycker att pengarna kan vi ta, men principen
              att sälja är vi emot.
            </seg>
            <seg n="f924d212">
              Jag har inte en övertro på marknaden, men jag är väldigt noga
              med rollerna. När ska staten äga bolag och när är det viktigare
              att det privata näringslivet äger? Jag ville till exempel inte
              köpa något bilföretag därför att jag tyckte att det inte var en
              roll som staten skulle ta. Det ville ju Mona Sahlin. Hon ville
              att man skulle köpa, bara ett litet tag, men man skulle köpa Saab.
              Jag tyckte inte att det var en verksamhet som staten skulle ägna
              sig åt. Jag var rädd om skattebetalarnas pengar.
            </seg>
            <seg n="383a686f">
              Så ser jag också på andra bolag. SAS är ett utmärkt sådant exempel.
              Nu finns det inga köpare som står i rad för att köpa flygbolag,
              men flygverksamhet är ingen verksamhet som staten är superduktig
              på att bedriva, även om vi sköter SAS, som nu är i ett svårt läge,
              på ett bra sätt. Så kan man titta på bolag efter bolag.
            </seg>
            <seg n="a89af0ea">
              Jag tycker också att man ska komma ihåg att det är en sak att
              ha framgångsrika bolag, LKAB och andra, som ger intäkter till
              staten. Men det kommer ju situationer där man måste tillföra ägarkapital.
              Då tas det ägarkapitalet från andra prioriteringar. Det är därför
              det är så viktigt att veta vilka bolag som staten ska äga och
              vilka vi inte ska äga. Min grundhållning är att finns man på en
              kommersiell marknad och agerar där är det andra som är väl så
              duktiga på att äga de här bolagen.
            </seg>
            <seg n="0fb8ad1b">
              Bolagisering av infrastrukturen det är rätt överraskande att
              ni är emot det också. Är det någonstans vi behöver konkurrens
              är det väl på det här området. Att myndigheter ska konkurrera
              med privata företag när man bygger vägar och järnvägar är helt
              absurt. Vi behöver en bättre konkurrensutsättning så att vi får
              mer infrastruktur för pengarna. Jag vet att ni har varit dåliga
              på att sköta allt detta och utsätta det för konkurrens, men det
              är otroligt överraskande att ni är emot nu när vi gör de här reformerna
              för att konkurrensutsätta just den här sektorn som inte har haft
              tillräckligt med konkurrens.
            </seg>
            <seg n="5ddfe48b">
              Svaret återstår ju för er. Ni säger att jag inte vill svara,
              men svara ni: Vad vill ni göra med apoteken? Ska ni köpa tillbaka
              dem? Ni är ju emot den här reformen. Vad ska ni göra med bilprovningen?
              Ska ni förstatliga bankerna? Den bolagisering av infrastrukturen
              som vi nu gör, vad ska ni göra med den?
            </seg>
            <seg n="6d06cdb5">
              Om ni nu är så angelägna om att få reda på vad jag tycker kan
              jag säga att jag verkligen tycker att det är bra att det finns
              två alternativ. Jag har redovisat vad jag tycker, men vad tycker
              oppositionen? Vad är er politik när det gäller statligt ägande?
              Det finns möjligheter att redovisa det här.
            </seg>
          </u>
          <note type="speaker" n="44bd88ea">
            Anf. 46 BOSSE RINGHOLM (s):
          </note>
          <u who="bosse_ringholm_4e5a25" xml:id="i-c9c2f42e6d693a1d-2" n="f2cf6451">
            <seg n="88654379">
              Fru talman! Maud Olofsson passar definitivt bättre som oppositionspolitiker
              än som ansvarsfull minister. Det märks på hennes inlägg att hon
              känner glädje över att nu få börja ställa frågor till De rödgröna
              inför den roll som hon ska anpassa sig till åren framöver. Något
              ansvar för vad som inte har hänt i Näringsdepartementet vill Maud
              Olofsson inte ta.
            </seg>
            <seg n="a074b86e">
              Gång på gång har Maud Olofsson sagt att man ska redovisa en översyn
              som pågår inom Näringsdepartementet av de statliga företagens
              villkor och framtid. Nu redovisar Maud Olofsson ingen sådan översyn.
              Nu är tiden över. Nu är ansvaret snart slut för Maud Olofsson.
              Maud Olofsson ska byta roll från minister till oppositionspolitiker
              efter den 19 september. Hon har ännu inte efter fyra år lyckats
              prestera den här översynen.
            </seg>
            <seg n="0228e1a4">
              Det är klart att en politiker som inte ens kan få sitt departement
              att göra en översyn är en politiker som inte lyckas med särskilt
              mycket annat heller. Maud Olofsson säger att statliga företag
              inte ska ägna sig åt sådant som finns på konkurrensutsatta marknader.
              Vad är det för konkurrensutsatt marknad det har funnits när det
              gäller apotek och bilprovning, Maud Olofsson?
            </seg>
            <seg n="50a91b3b">
              Det är ni som vill skapa en annan marknad. När det gäller apotek
              och när det gäller bilprovning har vi tyckt att det var viktigt
              att det är en samhällsservice till medborgarna så att säkerheten
              kommer i första hand, så att den medicinska säkerheten finns i
              första hand, så att trafiksäkerheten finns i första hand. För
              Maud Olofsson är det viktigare att någon kan komma in och tjäna
              pengar på läkemedel, på apotek, att någon kan tjäna pengar på
              bilprovning. Om resultaten blir bra ur trafiksäkerhetssynpunkt
              är sekundärt för Maud Olofsson.
            </seg>
            <seg n="b88d190b">
              Maud Olofsson vill privatisera för privatiserandets egen skull.
              Det försöker hon dölja så länge som möjligt. På fyra år har hon
              inte lyckats redovisa en översyn. Maud Olofsson passar som oppositionspolitiker.
              Det är inte långt kvar till det bytet.
            </seg>
          </u>
          <note type="speaker" n="f7e32f79">
            Anf. 47 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-4" n="26b3f817">
            <seg n="743c395c">
              Fru talman! Jag har ställt samma fråga två gånger. Jag tror att
              jag provar en gång till, för då får Maud Olofsson åtminstone möjlighet
              att anteckna frågan.
            </seg>
            <seg n="11b9f4bc">
              År 2006 höll den samlade alliansen en presskonferens om vilka
              bolag man inte skulle sälja. Kommer man att genomföra en sådan
              presskonferens igen där man redovisar vilka bolag man inte kommer
              att sälja, eller kommer man att redovisa vilka bolag som är till
              försäljning? Jag tycker att det vore intressant att få svar på
              den frågan.
            </seg>
            <seg n="f1d5da44">
              När man lyssnar på Maud Olofsson märker man ganska tydligt att
              det blir en ideologisk debatt. Det är egentligen inte svar på
              de frågor som jag har ställt, men det är väl bra att vi har en
              ideologisk debatt. Om man ska tolka Maud Olofsson finns det egentligen
              ingen verksamhet som inte passar att privatisera. Det marknaden
              kan fixa ska marknaden fixa. Är det vård och omsorg är det okej.
              Är det vägar är det okej. Medicin, allting som kan privatiseras
              ska privatiseras. Staten ska egentligen inte syssla med så mycket.
            </seg>
            <seg n="53386c98">
              För mig finns det faktiskt ett samhällsintresse i att vi tar
              ansvar tillsammans för frågor som handlar om till exempel infrastruktur.
              Det är viktigt att man kan känna säkerhet när man går till ett
              apotek, men också när man ska prova sin bil. Det är viktigt att
              det finns en samhällsomfattande verksamhet som ser till att kommunikationer
              fungerar, att det finns tåg som går fram och tillbaka i Sverige,
              att människor får sin post även om man är ett företag långt ut
              på landsbygden. Att inte välja att vara tydlig med den styrningen
              tycker jag är dålig politik. Det är att bara tro gott om marknaden
              och inte förstå att ibland måste samhällsintresset vara överordnat.
            </seg>
            <seg n="c9543735">
              Fru talman! Jag har ju ställt några frågor några gånger så jag
              hoppas att Maud Olofsson i det sista inlägget ska svara på frågorna
              i stället för att ställa frågor till mig, för jag har inget mer
              inlägg i den här debatten.
            </seg>
          </u>
          <note type="speaker" n="0a0af940">
            Anf. 48 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-12" n="0c2e910f">
            <seg n="4bebabfd">
              Fru talman! Jag kan konstatera att Eva-Lena Jansson och Bosse
              Ringholm inte heller vill svara på frågor. Jag har ställt frågan:
              Om det nu är så att ni har åsikter om apoteken, bilprovningen,
              infrastrukturmyndigheterna, Vin &amp; Sprit, vad tänker ni göra? I
              så fall måste ni ju redovisa.
            </seg>
            <seg n="2b0c603d">
              Jag har varit väldigt tydlig med att jag steg för steg, efter
              varje analys kommer att komma till riksdagen och begära mandat.
              Så har jag gjort under hela den här mandatperioden. Det är möjligt
              att Bosse Ringholm inte har varit aktiv i riksdagen och följt
              med i den delen. Det är precis så vi har hanterat det. En del
              gånger har vi sålt, en del gånger har vi förtydligat uppdrag,
              en del gånger har vi tagit från myndigheter och gjort bolag och
              en del gånger har vi avreglerat marknaden. Det är precis så vi
              har gjort. Det är så vi har gått till väga. Ni har haft möjlighet
              att ta ställning hela tiden. I regel har ni varit emot.
            </seg>
            <seg n="bc6cf3a0">
              Det finns verkligen anledning att fundera över hur ni ska göra,
              om ni ska köpa tillbaka alla apotek. Det är också intressant att
              höra varför ni är så emot detta. Jag kan bara konstatera att det
              jag ser nu är en förbättrad service när det gäller apoteken. Det
              är fler butiker. Säkerheten kring läkemedel sköter man ju via
              lagstiftning. Det är naturligtvis på det sättet man sköter det.
            </seg>
            <seg n="ad7a5d13">
              Jag var i Nors alldeles nyligen. Där hade man öppnat ett apotek.
              Det är fantastiskt. Som jag har sagt tidigare, hemma i min egen
              hemkommun har man fått lunchöppet tack vare den här reformen och
              ökad konkurrens.
            </seg>
            <seg n="7d7e5e3f">
              Jag tror verkligen att vi måste vara effektiva med skattebetalarnas
              pengar. Då ska vi inte äga fler statliga bolag än nödvändigt,
              där det finns ett tydligt samhällsintresse, där det finns andra
              intressen att ta fasta på.
            </seg>
            <seg n="80a77b29">
              När det gäller post och annat tycker jag att det är samma sak.
              Vi vill ju med postlagstiftning och direktiv se till att det finns
              postservice i hela landet. Det är ni också emot. Det direktivet
              tycker ni inte att vi ska implementera. Där är ni också ute och
              protesterar.
            </seg>
            <seg n="9fb17d41">
              Det är klart att vi har helt olika åsikter. Ni vill förstatliga.
              Ni tycker att staten ska äga alla de här bolagen. Vi tycker inte
              att det är nödvändigt. Vi ska bara äga bolag när det finns ett
              tydligt samhällsintresse. Där skiljer vi oss åt.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="5f48a2a9">
            9 § Svar på interpellationerna 2009/10:442 och 473 om styrningen
            av statliga bolag
          </note>
          <note type="speaker" n="f5f1d252">
            Anf. 49 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-13" n="0c2e910f">
            <seg n="cf3a17ab">
              Fru talman! Tomas Eneroth har frågat mig om jag agerar utifrån
              att de höga elpriserna är ett hot mot jobb och sysselsättning.
              Tomas Eneroth har även frågat om jag agerar utifrån att den nordiska
              elmarknaden fungerar väl. Slutligen frågar Tomas Eneroth om jag
              avser att skärpa ägarstyrningen av Vattenfall så att bolaget i
              ökad utsträckning erbjuder svensk basindustri långa avtal till
              konkurrenskraftiga priser. Eva-Lena Jansson har frågat mig om
              jag avser att vidta några åtgärder med anledning av Riksrevisionens
              rapporter och den kritik som framkommit om den bristande styrningen
              av statliga bolag.
            </seg>
            <seg n="91db40d0">
              Ja, jag agerar utifrån att höga priser kan vara ett hot mot jobb
              och sysselsättning. Jag delar Tomas Eneroths uppfattning att det
              är angeläget att värna om goda förutsättningar för svensk basindustri
              och därmed också för jobben och sysselsättningen. En förutsättning
              för detta är att elmarknaden är robust och flexibel och att prismekanismen
              leder till balans mellan produktion och förbrukning.
            </seg>
            <seg n="817c77ff">
              När det gäller Tomas Eneroths andra fråga är det min uppfattning
              att den nordiska elmarknaden fungerar. I Sverige har vi en avreglerad
              elmarknad där utbud och efterfrågan sätter priset på produktion
              och handel med el. Priserna påverkas också av faktorer som exempelvis
              väderlek. En hård vinter, som vi sett i år, gör att efterfrågan
              på el ökar. Därmed stiger också priset. Att priserna följer tillgång
              och efterfrågan bör ses som ett tecken på att marknaden fungerar
              som den ska snarare än att regeringen ska gå in och reglera.
            </seg>
            <seg n="41b25cbf">
              Den gångna vinterns händelser har dock visat på behovet av fortsatt
              arbete med att etablera ny elproduktion och underlätta övergången
              till alternativa energikällor. Vi behöver också främja en effektivare
              elanvändning och ge elkunder incitament att minska sin förbrukning
              under ansträngda effektsituationer. Överföringsnäten både inom
              och mellan de nordiska länderna och gentemot norra Europa behöver
              också stärkas. Detta ligger också inom ramen för den överenskommelse
              som regeringen har redogjort för i förra årets proposition om
              en sammanhållen klimat- och energipolitik.
            </seg>
            <seg n="c73c4d39">
              Vad gäller frågan om Vattenfall har jag som näringsminister tagit
              initiativ till samtal med företrädare för basindustrin och Vattenfall.
              Min bild är att parterna har utvecklat goda affärsförhållanden
              och att Vattenfall i hög utsträckning erbjuder industrin affärsmässiga
              och långsiktiga avtal.
            </seg>
            <seg n="5384a5a7">
              När det gäller Eva-Lena Janssons fråga vill jag först kommentera
              begreppet formlös styrning. Det introducerades första gången i
              Riksrevisionens rapport Vattenfall AB uppdrag och statens styrning
              år 2004 . Riksrevisionen menade att så kallad formlös styrning
              innebar utbyte av information mellan bolaget och ägarförvaltningen
              som inte dokumenteras i alla delar.
            </seg>
            <seg n="2fdb33c0">
              Sedan dess har dokumentationen av ägarförvaltningen formaliserats
              och förbättrats. Konstitutionsutskottet har i sin nyligen avslutade
              granskning av regeringens styrning av Vattenfall också konstaterat
              att det skett en utveckling av styrningen från mer av informell
              styrning till mer av formellt grundad styrning. Jag kommer att
              fortsätta utveckla styrningen av de statligt ägda bolagen.
            </seg>
          </u>
          <note n="0373d76d">
            Då Tomas Eneroth, som framställt en av interpellationerna, anmält
            att han var förhindrad att närvara vid sammanträdet medgav andre
            vice talmannen att Börje Vestlund i stället fick delta i överläggningen.
          </note>
          <note type="speaker" n="bbc882c7">
            Anf. 50 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-5" n="26b3f817">
            <seg n="f795ff11">
              Fru talman! Tack, Maud Olofsson, för svaret! Fast jag får väl
              säga det som börjar bli en stående replik, nämligen att jag inte
              är riktigt tillfreds med svaret.
            </seg>
            <seg n="44d6b090">
              Maud Olofsson hänvisar till Riksrevisionens rapport Vattenfall
              AB uppdrag och statens styrning år 2004 . Riksrevisionen har återkommit
              med kritik. Man kan säga att vad den socialdemokratiska regeringen
              bland annat gjorde efter 2004 var att ta ett hårdare grepp om
              flera statliga bolag. Att Vattenfall inte har varit förmöget att
              lyssna på vare sig den tidigare eller den nuvarande regeringen
              visar att en hårdare statlig styrning av Vattenfall hade varit
              önskvärd.
            </seg>
            <seg n="bd85a48c">
              Nu är det inte bara styrningen av Vattenfall som man har kritiserat
              utan man har också kritiserat en passiv styrning av Sveaskog.
              Den rapporten kom nyligen. Även där pratar man om formlös styrning.
            </seg>
            <seg n="013b1174">
              Det jag försökte beskriva i min interpellation, fru talman, i
              fråga om den formlösa styrningen är när regeringen hänvisar till
              att man styr om en statssekreterare går på en bolagsstämma, en
              årsstämma, för Vattenfall. Det är inte riktigt min uppfattning
              om hur man styr ett statligt bolag. Därför är det viktigt att
              förtydliga vad uppdraget gäller. Man säger att man styr Vattenfall
              för att det ska vara mer förnybar energi och att Vattenfall därmed
              förvärvar Nuon, som innebär ett kraftigt ökat beroende av kol
              och gas i Vattenfall. Då kan man inte säga att man har lyckats
              speciellt bra. Det är Maud Olofsson som har varit ansvarig för
              Vattenfall under den här mandatperioden när Vattenfall har gjort
              det stora förvärvet.
            </seg>
            <seg n="3b074fdb">
              När Vattenfall säger att man vill bygga ny kärnkraft i både England
              och Sverige sker det också med regeringens goda minne. Är det
              en del av regeringens mer lyckade styrning det som statsrådet
              pekade på i sitt svar när det gäller konstitutionsutskottet? Konstitutionsutskottet
              var inte enigt i frågan om regeringens styrning av bland annat
              Vattenfall. Det är viktigt att poängtera det här eftersom delar
              av konstitutionsutskottets betänkande har citerats här.
            </seg>
            <seg n="f14f8b06">
              Statsrådet sade också att hon kommer att fortsätta utvecklingen
              av styrningen av de statligt ägda bolagen. Det skulle vara intressant
              att få reda på hur statsrådet har tänkt sig det. Jag har för avsikt
              att se till att Maud Olofsson inte får förnyat förtroende genom
              att prata med väljarna om bland annat regeringens sätt att styra
              de statliga bolagen. Jag hoppas att statsrådet inte blir statsråd
              till hösten. Det vore intressant om statsrådet kan redovisa vad
              hon menar med att utveckla styrningen av statligt ägda bolag.
              Maud Olofsson har haft fyra år på sig, fru talman, och då borde
              hon ha kunnat konstatera vad som inte har varit bra.
            </seg>
            <seg n="450263f1">
              Fru talman! Jag skulle vilja veta vilka av åtgärderna som statsrådet
              har tagit sikte på efter den rapport som lades fram av Riksrevisionen
              när det gäller Sveaskog. Den kom efter 2004. Jag har inte uppfattat
              att vi har fått någon mer tydlig styrning av de statliga bolagen
              efteråt. Jag hoppas på att få svar på frågan.
            </seg>
          </u>
          <note type="speaker" n="0551f77d">
            Anf. 51 BÖRJE VESTLUND (s):
          </note>
          <u who="borje_vestlund_48292a" xml:id="i-2d6f51e404d8998f-2" n="c00ffecc">
            <seg n="e00ccb18">
              Fru talman! Jag tror att den stora skillnaden mellan oss socialdemokrater
              och regeringen när det gäller synen på elpriserna för basindustrin
              handlar om att vi värnar om att priserna ska vara så låga som
              möjligt medan regeringen månar mest om att ha en så avreglerad
              marknad som det över huvud taget är möjligt. Det blir tydligt
              av detta interpellationssvar.
            </seg>
            <seg n="317410ed">
              Tomas Eneroth är förhindrad att närvara på grund av att han har
              varit tvungen att uppsöka sjukhus. Han har alltså inte smitit
              undan någon debatt.
            </seg>
            <seg n="00b7c287">
              Tomas Eneroth har frågat om näringsministern har agerat utifrån
              att de höga elpriserna är ett hot mot jobb och sysselsättning.
              Han har dessutom frågat om näringsministern agerar utifrån att
              den nordiska elmarknaden fungerar väl. Vidare undrar han om näringsministern
              avser att skärpa ägarstyrningen av Vattenfall så att bolaget i
              ökad utsträckning erbjuder svensk basindustri långa avtal till
              konkurrenskraftiga priser.
            </seg>
            <seg n="92a9b22c">
              Svaret var avslöjande. Maud Olofsson sade att en förutsättning
              för detta är att elmarknaden är robust och flexibel och att prismekanismen
              leder till balans mellan produktion och förbrukning. Det där skulle
              vem som helst kunna instämma i om det inte just handlade om prismekanismen.
              På nästa fråga om den nordiska elmarknaden sade Maud Olofsson
              att hon tycker att den fungerar väl. Betalar man det korrekta
              priset? Den här regeringen, den förra regeringen och regeringar
              innan dess har varit tvungna att ta ut fastighetsskatt på kärnkraftverk
              och vattenkraftverk. Det är helt enkelt därför att de stora vinsterna
              på priset på energin inte motsvarar kostnaden för att producera
              den produkt man säljer. Man får helt enkelt enorma övervinster
              i företagen. Skälet till detta, fru talman, är att priset sätts
              efter den sista producerade terawattimmen. Det brukar vara kolkondens
              i de allra flesta fall.
            </seg>
            <seg n="6536b692">
              Maud Olofsson verkar inte vara det minsta bekymrad över att flera
              av kärnreaktorerna har stått stilla under stora delar av denna
              mandatperiod. Det borde få Maud Olofsson att fundera över hur
              det egentligen står till med produktionen av elkraftverk.
            </seg>
            <seg n="448e6590">
              Jag håller med om att en av de viktigaste åtgärderna att vidta
              något vi måste arbeta hårdare med är att ta fram alternativa energikällor.
              Vi måste också arbeta hårdare med det vi kanske har diskuterat
              minst här i kammaren, nämligen effektivare elanvändning och att
              ge elkunderna incitament att minska förbrukningen. I det avseendet
              håller jag med.
            </seg>
            <seg n="40461037">
              Det jag inte håller med Maud Olofsson om är när hon säger att
              hon har haft samråd med företagen. Då är min fråga: Vad tyckte
              företagen om elpriserna?
            </seg>
          </u>
          <note type="speaker" n="7a0b2ceb">
            Anf. 52 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-14" n="0c2e910f">
            <seg n="a1125f9b">
              Fru talman! Jag kan direkt svara Börje Vestlund vad företagen
              tycker om elpriserna. Det är som förväntat: De tycker att de är
              för höga. Som man ropar i skogen får man svar.
            </seg>
            <seg n="c6b5122e">
              Utifrån det konkurrensläge som företagen är i är det tufft, och
              jag har ambitionen att minska dessa kostnader. Men för att vi
              ska kunna få en förbättrad konkurrens på marknaden behöver det
              byggas nytt. Det är därför som vår utbyggnad av det förnybara
              är så väldigt viktig.
            </seg>
            <seg n="d6403d37">
              Det är därför som jag kritiserar er. Ni har ingen gemensam energipolitik,
              kära vänner. Vi har en splittrad opposition som inte förmår ge
              besked till dem som ska investera i ny produktion, den basindustri
              som behöver elenergin. Ni har ingen gemensam politik här. När
              det gäller elcertifikaten är ni splittrade. Om ni inte får fram
              det tredje benet kommer ni att fortsätta att vara beroende av
              kärnkraften och vattenkraften som huvudsakliga elproduktionskällor.
              Det är bara så. Vi vet att feed-in-systemet inte leder till att
              ni vet att ni får fram det förnybara som vi måste få fram för
              att nå målen. Det är väldigt viktigt att säga det.
            </seg>
            <seg n="eefe24fd">
              Det är det som jag har redovisat. Slutsatsen från vintern, med
              höga elpriser där vi ser beroendet av kärnkraften och vattenkraften,
              är att det är det tredje benet som vi måste bygga ut ännu snabbare.
              Då är en tredubbling av vindkraften eller en tiodubbling på tio
              år, som vi ser framför oss en helt avgörande faktor. Kraftvärmeutbyggnaden
              är en helt avgörande del för att vi ska kunna nå dithän. Därför
              är allt det vi gör på detta område så otroligt viktigt.
            </seg>
            <seg n="c0e88373">
              När det gäller priser på el: Vi kommer inte att ha någon statlig
              prispolitik. Det är inte så man styr Vattenfall. Jag skulle vilja
              veta: Har ni tänkt er att ni ska gå till Vattenfall och säga att
              ni ska sänka kostnaden för företagen och kunderna? Är det detta
              ni har tänkt er? Eller vad har ni tänkt er om styrningen av Vattenfall?
            </seg>
            <seg n="4dab9f8c">
              Då kan jag tala om att det om något är detaljstyrning, och det
              ska inte ministrar ägna sig åt. Det ministrar ska göra och då
              är vi inne på styrning av Vattenfall och andra statliga bolag
              är att jobba med strategier och tillsättande av styrelser. Det
              har saknats en strategi i Vattenfall. Det har inte saknats i Sveaskog,
              men den har varit alldeles för vittomspännande. Om man inte har
              en tydlig strategi i dessa bolag är det jättesvårt att utvärdera
              om man lyckas eller misslyckas. Det är det Riksrevisionen har
              pekat på, inte minst när det gäller Sveaskog. Vi har förtydligat
              Sveaskogs uppdrag, och det gör att vi lättare kan utvärdera resultatet
              från Sveaskog.
            </seg>
            <seg n="a229cc5e">
              Vi har fått kritik för att vi inte har sålt Setra. Tänk om vi
              hade sålt Setra mitt i finanskrisen och i ett läge när Setra inte
              hade god lönsamhet! Göran Persson och jag är faktiskt helt överens
              om att vi inte skulle ha gjort någon försäljning av Setra under
              finanskrisen. Göran Persson är ordförande i Sveaskog.
            </seg>
            <seg n="33d38f03">
              I Vattenfall har vi jobbat på samma systematiska sätt. Jag kan
              konstatera att det i just den granskning som KU har gjort även
              om oppositionen försökte plocka politiska poäng på det ena och
              det andra är just den tydliga styrningen, som går att följa, som
              är det viktiga. Det är det jag har förändrat som minister, där
              jag jobbar med strategier och jobbar med att styrelser får ta
              ett väldigt bra ansvar.
            </seg>
            <seg n="fd9611ea">
              När det gäller den nordiska elmarknaden: Ja, det är den elmarknad
              som fungerar bäst i världen som regional elmarknad. Dock måste
              vi göra mer. Vi måste ha mer produktion. Vi måste både bygga mer
              elnät inom Norden och koppla oss till Europa.
            </seg>
            <seg n="a7fb3667">
              Tittar vi då på ert ställningstagande i oppositionen ser vi att
              ni är emot elnät också. Att få en väl fungerande elmarknad om
              man inte har elcertifikat och inte bygger elnät är jättesvårt.
              Här talar ni med dubbel tunga. Ena gången säger ni låga elpriser,
              och andra gången säger ni att ni kommer att förhindra det som
              leder till att vi fortsatt kan ha konkurrenskraftiga elpriser.
            </seg>
          </u>
          <note type="speaker" n="232228d4">
            Anf. 53 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-6" n="26b3f817">
            <seg n="59a351a2">
              Fru talman! Jag försökte få svar på några frågor av Maud Olofsson,
              och jag tycker inte att jag blev klokare på dem nu heller.
            </seg>
            <seg n="31cf87c7">
              När det gäller den formlösa styrningen ska jag läsa vad Riksrevisionen
              säger:
            </seg>
            <seg n="b5e08db9">
              Regeringen behöver följa upp och tydligt styra för att säkerställa
              att Sveaskog följer sina uppdrag. Regeringens förslag till ett
              förändrat uppdrag förtydligar Sveaskogs roll, men behovet av en
              aktiv ägarstyrning kvarstår, säger riksrevisor Eva Lindström.
            </seg>
            <seg n="1fa6e415">
              Det säger hon efter att regeringen har lagt fram förslag om nytt
              ägardirektiv, nya riktlinjer för Sveaskog. Där fick jag ett ganska
              tydligt svar, att regeringen säger att man gör saker. Men man
              åstadkommer inte det som efterfrågas.
            </seg>
            <seg n="61ba683c">
              Jag har stort förtroende för Göran Persson, och jag tror att
              man säkert har gjort rätt bedömning. Det Riksrevisionen pekar
              på är att man inte har följt det uppdrag som riksdagen hade gett
              till Sveaskog och regeringen.
            </seg>
            <seg n="87b2eef7">
              Jag tog upp det här med Vattenfall därför att jag tycker att
              det är viktigt att visa på att regeringen inte har varit tydlig
              med styrningen där heller. Det är den så kallade formlösa styrningen.
              Man går på en årsstämma och säger: Nu ska Vattenfall göra det
              här. Och så hänvisar man till det som ett tydligt sätt att styra
              Vattenfall.
            </seg>
            <seg n="2c02e875">
              Ägardirektiv och tydliga riktlinjer till styrelsen är självklart
              viktigt. Men utifrån att ha lyssnat på de KU-förhör som hölls
              med både Maud Olofsson och Dag Klackenberg har jag uppfattat att
              det finns två helt skilda uppfattningar om hur bolaget har styrts
              från regeringens håll. Min uppfattning är fortfarande att regeringen
              och näringsministern borde ta till sig av den kritik som har kommit
              fram i bland annat Riksrevisionens rapport.
            </seg>
            <seg n="d11ec044">
              Då kan man hänvisa till att det har funnits kritik sedan länge.
              Jag får väl påpeka, fru talman, att det är Maud Olofsson som är
              statsråd nu och därmed ansvarig näringsminister för de statliga
              bolagen och som då har att agera. Hon har haft fyra år på sig
              att agera, så hon kan inte säga att det är någon annan som borde
              ha gjort något. Jag tycker att det är viktigt att poängtera det.
            </seg>
            <seg n="51839180">
              När man har ett bolag och säger att man styr det tydligt och
              inte ska gå in och peta i detaljer blir min fråga: Hade det varit
              att peta i detaljer att säga åt Vattenfall att om man ska vara
              ledande i omställningen bör man nog inte köpa ett bolag som bara
              har kol och gas? Man hade det gamla ägardirektivet från den socialdemokratiska
              regeringen om att Vattenfall skulle vara det ledande företaget
              när det gäller omställning till förnybart. Att förvärva kol- och
              gaskraft till nästan 98 procent, som Nuon består av, är ingen
              smart affär. Om man inte förstår det när man styr detta bolag
              förstår inte jag varför man vill vara ägare och ha den här funktionen
              att styra bolagen.
            </seg>
            <seg n="7383b8a6">
              Den sista frågan som jag hade i det förra anförandet handlade
              om att Maud Olofsson svarar nästan lite flummigt: Jag kommer att
              fortsätta att utveckla styrningen av de statligt ägda bolagen.
              Vad står den meningen för? Vad betyder det, fru talman? Jag kan
              inte tolka det.
            </seg>
            <seg n="600cdc7b">
              Tidigare har Maud Olofsson varit tydlig när hon har sagt: Jag
              ska bara ge ägardirektiv. Jag tillsätter en styrelse, och är jag
              inte nöjd petar jag den. Och så har hon en styrelseordförande
              i Vattenfall som har skrivit på ett bolag. Honom petar hon inte,
              så hon är uppenbarligen nöjd. Jag vill veta: Vad står de här nya
              reglerna för som hon tänker återkomma med?
            </seg>
          </u>
          <note type="speaker" n="8d83cfe4">
            Anf. 54 BÖRJE VESTLUND (s):
          </note>
          <u who="borje_vestlund_48292a" xml:id="i-2d6f51e404d8998f-3" n="c00ffecc">
            <seg n="cb4e1c2c">
              Fru talman! Det är klart att företagen tycker att elpriserna
              är för höga. Men interpellationen handlar ju om vad vi ska göra
              för att behålla bra, konkurrenskraftiga och helst låga energipriser
              för företagen. Maud Olofsson har fortfarande inte svarat på det.
              Hon har redogjort för hur systemet fungerar och sagt att det är
              bra med en avreglerad marknad. Men på frågan hur man dristar sig
              att pressa ned elpriserna är Maud Olofsson svaret skyldig.
            </seg>
            <seg n="82028ce4">
              Hon anklagar oss i oppositionen för att inte ha någon samlad
              energipolitik. Om Maud Olofsson, som sina kolleger i regeringen,
              någonsin varit närvarande vid de debatter som berör hennes område
              här i riksdagen hade hon kunnat få en väldigt klar och tydlig
              redovisning av den energipolitik som vi i oppositionen står för.
            </seg>
            <seg n="122202f5">
              Vi är helt eniga om de målsättningar vi har, om det förnybara
              och i vilken takt vi ska avveckla kärnkraften och på vilket sätt
              vi ska utveckla energipolitiken i framtiden. Maud Olofsson försöker
              hela tiden hitta något litet halmstrå för att kunna säga att hon
              vet mycket bättre än vi som har suttit med vid förhandlingsborden
              och skrivit på överenskommelserna.
            </seg>
            <seg n="9f7b0aba">
              Maud Olofsson talar om att det är viktigt att man knyter samman
              energinäten i norra Europa. Men denna interpellation handlar om
              energipriserna för basindustrin. Vad innebär det för energipriserna?
              Den analysen måste man väl rimligen göra om man seriöst ska debattera
              energipriserna, som är det som den här debatten handlar om.
            </seg>
            <seg n="dcea3ced">
              Något annat som är nästan obegripligt i det här sammanhanget
              är när man säger att vi måste öka produktionen av energi. Så är
              det möjligen, men de flesta som analyserar energimarknaden väger
              in en ökad energieffektivisering, att nya maskiner drar mindre
              energi och att nya vindkraftverk faktiskt har högre kapacitet
              än de gamla. Detta är inga uppgifter som jag hittar på, utan det
              är våra egna myndigheter som konstaterar att vi inom en överskådlig
              tid kommer att ha ett ordentligt överskott i den svenska elproduktionen.
            </seg>
            <seg n="3fc0677d">
              Maud Olofsson tycker att det är viktigare att man kan exportera
              det. Vi i Socialdemokraterna och oppositionen vill säkert gärna
              bidra till att göra en omställning i Europa, men det är inte det
              som detta handlar om, utan det handlar om att se till att andra
              länder ska få ta del av vår energimix, som har bättre klimatsäkerhet
              än många andra, och inte den nordiska elmarknaden. Men detta pratar
              Maud Olofsson inte om.
            </seg>
            <seg n="b9f2fa57">
              Vi kommer att få ett överskott som vi ska exportera. Vad det
              innebär för basindustrin står fortfarande skrivet i stjärnorna.
              Maud Olofsson har inte redovisat hur hon ser på energipriserna
              för basindustrin, som är så känslig. Det finns fortfarande diskussioner
              det vet Maud Olofsson där man inte minst från pappersindustrins
              sida överväger att förlägga sina industrier någon annanstans.
              Hur ska regeringen i så fall hantera det?
            </seg>
          </u>
          <note type="speaker" n="bf91d627">
            Anf. 55 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-15" n="0c2e910f">
            <seg n="2c997958">
              Fru talman! Låt mig ta detta med de statliga bolagen först. Jag
              blir inte klok på Eva-Lena Janssons inlägg. Jag kan förstå att
              oppositionen har intresse av att kritisera styrningen av bolag
              och annat, men menar verkligen Eva-Lena Jansson att vi borde ha
              sålt Setra mitt under brinnande finanskris? Vi är mer ansvarsfulla
              än så. Även om riksdagen har fattat beslut om att vi ska sälja
              gör vi det inte mitt under brinnande finanskris. Det har vi inte
              gjort med andra heller. Det är därför som jag gentemot Riksrevisionen
              har hävdat att även om det fanns ett beslut om försäljning skulle
              Riksrevisionen har kritiserat oss om vi hade sålt mitt under brinnande
              finanskris. Det kan nog inte Riksrevisionen förneka.
            </seg>
            <seg n="005fd026">
              Styrningen av bolag sker inte med tal på stämman. Nej, naturligtvis
              inte bara det, men det är en del av styrningen. I Vattenfall säger
              man att man förstår precis vad ägarna menar. Det är ju det viktigaste:
              Förstår styrelsen och vd vad ägarna vill? Ja, säger man.
            </seg>
            <seg n="083901ba">
              Till detta har vi lagt en ny strategi för Vattenfall med nya
              ägardirektiv som det har fattats beslut om här i riksdagen. Det
              är klart att Vattenfall vet vad som gäller och inte.
            </seg>
            <seg n="b6838b14">
              Det viktiga är att man har en genomarbetad strategi. Det gäller
              också Sveaskog. Man hade spretiga uppdrag på alla möjliga områden.
              Vi har förtydligat och gjort uppdraget smalare för att göra det
              lättare att utvärdera. Det kommer också att hjälpa de här bolagen.
            </seg>
            <seg n="fffc506a">
              Varför investerar då Vattenfall? Ja, den tidigare strategin innehöll
              ju att man skulle vara ledande i omställningen här i Sverige.
              I det förnyade uppdraget ska hela bolaget vara ledande i omställningen.
              Det är den stora skillnaden. Det kommer också att utvärderas utifrån
              detta.
            </seg>
            <seg n="b27fe5ee">
              Vad kommer vi då att utveckla framöver? Vi måste utveckla strategier
              för alla dessa bolag och förtydliga dem. Det är det jobb som vi
              håller på med och som vi levererar steg för steg. Jag tror att
              man måste utveckla rapporteringsdelen mellan bolagen och ägaren
              så att det blir tydligt att vi också följer upp de uppdrag som
              bolagen har haft. Det finns alltså ytterligare saker som vi kommer
              att jobba med under den kommande mandatperioden.
            </seg>
            <seg n="ab2d82a5">
              Vad är det då som kan ge bättre elpriser? Jo, det är konkurrens
              och mer utbyggnad. Precis som Börje Vestlund säger kommer vi att
              ha ett överskott. Det är tack vare att den här regeringen har
              snabbat på och tydliggjort en energipolitik som gör att investerarna
              nu känner sig säkra på att det finns en långsiktighet i detta.
            </seg>
            <seg n="d6940f3f">
              Man blir orolig, inte minst i svensk basindustri, när oppositionen
              säger att man visst har en gemensam energipolitik utan att vara
              överens om elcertifikaten. Börje Vestlund kan tycka vad han vill
              om sina kolleger, men Peter Eriksson har stått här i talarstolen
              i riksdagen och sagt att han inte gillar elcertifikatssystemet
              utan han vill ha feed-in-system. Då har ni ju ingen energipolitik,
              och då har ni ingenting att ersätta kärnkraften med! Ni har heller
              ingen säkerhet i att det tredje benet kommer att utvecklas, för
              ni har inget styrmedel för det.
            </seg>
            <seg n="ec25c676">
              Det är klart: Om vi förmår producera mer el så att vi också kan
              exportera är det dels en inkomst för landet, dels något som gör
              att vi kan fasa ut en del av den kolkraft som finns på den europeiska
              marknaden. Det utsläppshandelssystem som baseras på den sist producerade
              kilowattimmen leder till att ju mer vi fasar ut kolkraften, desto
              bättre fungerar det andra systemet. Det är också en viktig miljöaspekt.
              Om vi från svensk sida har möjlighet att producera bra energi
              med minskade utsläpp är det väl rimligt att vi också tar intäkter
              och exporterar på det området.
            </seg>
            <seg n="10e743e1">
              Till sist har jag en fråga. Eva-Lena Jansson och Börje Vestlund
              kommer ju att ha möjlighet att svara i nästa inlägg. Jag undrar
              bara: Hur kan ni tro att man pressar elpriserna med höjd skatt
              på kärnkraft och på vattenkraft och minskad möjlighet att bygga
              elnät? Hur kan det sänka elpriserna för svensk basindustri?
            </seg>
          </u>
          <note type="speaker" n="75874c6f">
            Anf. 56 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-7" n="26b3f817">
            <seg n="5f799a3e">
              Fru talman! Interpellationer tillhör ju riksdagens kontrollfunktion.
              Vi kan ställa frågor till statsrådet om hur hon sköter sitt uppdrag,
              och jag hoppas att jag får fortsätta att göra det senare i dag.
              Det är i alla fall på det sättet som jag har uppfattat att interpellationerna
              ska gå till. Det är därför jag har ställt frågor om statlig styrning.
              Jag har också tidigare ställt frågor, till exempel om hur Maud
              Olofsson såg på det faktum att uran är fossilt bränsle och om
              hon därför tyckte att utbyggnaden av kärnkraften var en del av
              den klimatsmarta energin. Det svarade hon inte på.
            </seg>
            <seg n="ca9c9284">
              När det gäller Sveaskog tycker jag att Maud Olofsson skulle lyssna
              på vad jag sade. Eftersom hon inte gjorde det får jag hänvisa
              till protokollet. Men jag påpekade att riksrevisor Eva Lindström
              säger att regeringens förslag till ett förändrat uppdrag förtydligar
              Sveaskogs roll, men behovet av en aktiv ägarstyrning kvarstår.
              Det vill säga att man måste vara aktiv som ägare.
            </seg>
            <seg n="69a1f534">
              Man måste vara aktiv som ägare i Vattenfall. Maud Olofsson har
              noga undvikit att svara på min fråga om den sista, flummiga meningen
              i hennes interpellationssvar. Hon säger däremot: Vattenfall förstår
              precis vad vi menar. Jaha. Förvärvet av Nuon, med mer kol och
              gas, var alltså vad Maud Olofsson menade. När Vattenfall säger
              att man ska bygga ny kärnkraft och satsa ännu mer på kol i Tyskland
              har man förstått precis vad Maud Olofsson och regeringen menar.
            </seg>
            <seg n="6a7170d4">
              Vattenfall vill bygga ny kärnkraft. Kommer Maud Olofsson att
              motsätta sig det? I den här kammaren har vi hört fyra borgerliga
              partier diskutera kärnkraft. Tre av dem har hävdat att det nu
              blir mer kärnkraft, men Centerpartiet har sagt att det blir mindre
              kärnkraft. Då måste man väl få ett tydligt svar från statsrådet,
              som vägrade delta i den debatten trots att hon var ansvarig för
              den frågan: Vad menar Maud Olofsson? Blir det mer kärnkraft från
              Vattenfalls sida, eller blir det mindre? Det är en del av den
              tydliga ägarstyrningen, tycker jag.
            </seg>
          </u>
          <note type="speaker" n="67f0a75c">
            Anf. 57 BÖRJE VESTLUND (s):
          </note>
          <u who="borje_vestlund_48292a" xml:id="i-2d6f51e404d8998f-4" n="c00ffecc">
            <seg n="1a8e1b2d">
              Fru talman! När man är i avsaknad av egen politik och när man
              inte kan svara på hur basindustrin ska få lägre priser säger man
              att de från basindustrin är glada för att de har fått långsiktiga
              villkor genom det energibeslut som togs här i riksdagen, med två
              rösters majoritet.
            </seg>
            <seg n="d4fcd8bd">
              Man kan inte säga att det är någon stabil grund att stå på i
              en framtid, Maud Olofsson.
            </seg>
            <seg n="dc9f3aaf">
              Maud Olofsson var så feg att hon inte ens ville vara här i kammaren
              och lyssna på debatten och höra Miljöpartiet, inte minst, utveckla
              sin syn på energipolitiken. Maud Olofsson tar i stället upp en
              interpellationsdebatt som var för en tid sedan om att man är emot
              elcertifikatssystemet. Miljöpartiet är inte det, i varje fall
              inte enligt deras egen energipolitiska talesperson. Däremot har
              man synpunkter på hur det fungerar. Det tror jag i grund och botten
              att också Maud Olofsson har en del synpunkter på, för det är naturligtvis
              ett system som behöver förbättras.
            </seg>
            <seg n="59011416">
              Jag tycker också att det är viktigt att vi, när man får ett elöverskott,
              eventuellt ska kunna hjälpa till på den europeiska marknaden.
              Men först måste vi se till att vi har en marknad som fungerar
              i Sverige. Och en av de mest konkurrenskraftiga delar vi har haft
              för basindustrin i Sverige har varit just de konkurrenskraftiga
              elpriserna. Där vill Maud Olofsson säga: Ja, vad som händer med
              det har jag ingen aning om. Maud Olofsson tycker att det är helt
              okej att det får gå ut på en europeisk marknad. Sedan får vi bara
              acceptera det som händer. Det är alltså återigen en avregleringsiver
              som inte är rimlig i förhållande till verkligheten.
            </seg>
          </u>
          <note type="speaker" n="2ca896df">
            Anf. 58 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-16" n="0c2e910f">
            <seg n="5611ce8b">
              Fru talman! Jag tror att interpellationsdebatter också är en
              möjlighet att visa på de olika alternativ som finns i svensk politik.
            </seg>
            <seg n="0fd74613">
              När det gäller de statliga bolagen kommer vi att fortsätta att
              styra dem med strategier, med tydliga mål och uppföljning och
              med kompetenta styrelser som också har möjlighet att leverera
              i fråga om de mål och strategier som regeringen och ägarna har
              satt upp. Så kommer vi att fortsätta. Det ska också vara möjligt
              att följa. Det är precis det som Riksrevisionen har efterfrågat.
            </seg>
            <seg n="c4d37892">
              När det gäller låga elpriser, låt mig än en gång säga: Det är
              väldigt svårt att följa Socialdemokraterna. Peter Eriksson är
              fortfarande språkrör för Miljöpartiet. Han står här i riksdagen
              och säger att han ska ha feed-in-system. Med det faller också
              den energiöverenskommelse som oppositionen har.
            </seg>
            <seg n="23613f8a">
              Elcertifikatssystemet är garanten för att vi ska få fram det
              förnybara. Om ni vill avveckla kärnkraften, som ni säger att ni
              vill göra, måste ni ha förnybart i stället. Ni har inget styrsystem
              om ni inte har ett certifikatsystem som klarar av den manövern.
            </seg>
            <seg n="5f455e74">
              Sedan står ni här och lovar låga elpriser till bolagen. Ni kommer
              inte att få det. Ni säger: höjd kärnkraftsskatt. Ni säger: höjd
              fastighetsskatt på vattenkraften. Ni säger: införande av kilometerskatt.
            </seg>
            <seg n="0437aba6">
              Vad säger basindustrin om det? Och tror ni att det kommer att
              leda till lägre energikostnader?
            </seg>
            <seg n="2e119356">
              Nej, det är tvärtom. Det kommer att leda till högre kostnader.
              Tala om för svensk basindustri vad det är ni verkligen tänker
              genomföra! Eftersom ni själva inte vill presentera allt detta
              finns det anledning för oss att göra det.
            </seg>
            <seg n="f5f41952">
              Vi kommer från regeringens sida att fortsätta den här omställningen.
              Det ger tydlighet. Det ger långsiktighet. Vi ser också att det
              behövs en energimix i vårt energisystem som ger den här tryggheten.
              Vi har styrmedlen. Omställningen är på gång. Det kommer också
              att göra att vi får en bra och effektiv energi- och elmarknad
              men också konkurrenskraftiga priser för svensk basindustri.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="76c13ae1">
            10 § Svar på interpellation 2009/10:472 om situationen för Sveriges
            företagare
          </note>
          <note type="speaker" n="fc00cf6b">
            Anf. 59 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-17" n="0c2e910f">
            <seg n="8fa4e433">
              Fru talman! Tomas Eneroth har ställt fyra frågor till mig om
              situationen för Sveriges företagare. Den första frågan avser arbetsgivaravgifternas
              förhållande till fler jobb och minskat utanförskap. Den andra
              frågan avser regeringens strategi för att minska regelkrånglet.
              I den tredje frågan efterfrågas min syn på de strategiska branschprogrammen.
              Den fjärde frågan handlar om statliga insatser för att förbättra
              företagens tillgång till riskvilligt kapital.
            </seg>
            <seg n="4918e6ff">
              Inledningsvis vill jag tydliggöra att regeringens gemensamma
              målsättning när det gäller att främja entreprenörskap och företagsamhet
              alltjämt står fast. Den allianspolitik som regeringen genomfört
              har varit framgångsrik under mandatperioden. Det är viktigt att
              vi fortsätter på den inslagna vägen, så att ett förbättrat företagsklimat
              alltjämt står högt på den politiska agendan.
            </seg>
            <seg n="df6a9c91">
              När det gäller frågan om arbetsgivaravgifternas förhållande till
              fler jobb och minskat utanförskap är det viktigt att poängtera
              att regeringen har satt upp som mål att Sverige ska bli ett av
              världens bästa länder att starta och driva företag i. Regeringen
              har genomfört såväl generella som riktade sänkningar av socialavgifterna.
              Det har bland annat blivit billigare att anställa unga, äldre,
              nyanlända invandrare samt personer som stått utanför arbetsmarknaden
              en längre tid.
            </seg>
            <seg n="a7518fb0">
              När det gäller frågan om regeringens arbete med att förenkla
              för företagen är detta arbete framgångsrikt. Regeringen antog
              redan 2006 en ambitiös målsättning och har därefter lagt en stabil
              grund för ett långsiktigt arbete. De fem centrala verktygen för
              regelförenklingsarbetet är nu på plats. Regeringens systematiska
              tillvägagångssätt har inneburit att trenden med ständigt ökade
              administrativa kostnader har brutits. De senaste siffrorna visar
              på en sänkt administrativ börda för företagen med 7,3 procent.
              Flera internationella studier visar också att Sverige placerar
              sig i topp när det gäller en sammanvägning av hur enkelt det är
              att bedriva näringsverksamhet. Detta sammantaget visar att vi
              är på rätt väg. Det finns således ingen anledning att byta inriktning,
              utan nu handlar det i stället om att fördjupa arbetet och med
              kraft genomföra det vi åtagit oss.
            </seg>
            <seg n="0d1b698a">
              När det gäller frågan om det ekonomiska stöd som man skulle kunna
              kanalisera genom ett branschprogram har vi till skillnad från
              den tidigare regeringen valt andra verktyg för att göra detta.
              Ett exempel är den forsknings- och innovationsproposition (prop.
              2008/09:50) som regeringen har beslutat om. År 2012 har resurserna
              för forskning och innovation ökat med 5 miljarder kronor. Det
              är den största satsningen som någonsin har gjorts i Sverige på
              detta område. Satsningarna i propositionen innebär både att den
              behovsmotiverade forskningen förstärks och att resurserna till
              grundforskningen ökar. Vidare vill jag betona att en ständigt
              pågående dialog mellan näringslivet och regeringen är avgörande
              för att skapa en effektiv politik som bygger på de verkliga utmaningar
              som finns i samhället, nationellt och globalt. Regeringen har
              därför valt att föra dialogen på ett flexibelt sätt för att man
              på så vis ska kunna mötas när det är som mest angeläget. Regeringen
              träffar kontinuerligt representanter för branscher och företag
              och ser detta som ett viktigt underlag för att utveckla politiken.
            </seg>
            <seg n="ae2a911f">
              När det gäller frågan om riskkapital har regeringen redan vidtagit
              en rad åtgärder för att förbättra tillgången till kapital för
              svenska företag. Regeringen har bland annat avskaffat förmögenhetsskatten
              för att frigöra kapital till investeringar i nyföretagande och
              affärsutveckling och förbättrat små och medelstora företags finansieringsmöjligheter
              hos Almi. Mot bakgrund av finanskrisen har regeringen härutöver
              nyligen vidtagit en rad ytterligare åtgärder för att förbättra
              de mindre företagens kreditmöjligheter. Förutom stabilitetspaketet
              för det svenska finansiella systemet, som underlättar bankernas
              kreditgivning, har regeringen förstärkt Almi Företagspartner AB:s
              utlåningskapacitet med 2 miljarder kronor.
            </seg>
            <seg n="e9b7083d">
              Avslutningsvis vill jag poängtera att det är viktigt för Sverige
              att vi fortsätter på den inslagna vägen, så att entreprenörskap
              och företagsamhet alltjämt främjas.
            </seg>
          </u>
          <note n="609b8d8a">
            Då Tomas Eneroth, som framställt interpellationen, anmält att
            han var förhindrad att närvara vid sammanträdet medgav andre vice
            talmannen att Börje Vestlund i stället fick delta i överläggningen.
          </note>
          <note type="speaker" n="8e9f38a7">
            Anf. 60 BÖRJE VESTLUND (s):
          </note>
          <u who="borje_vestlund_48292a" xml:id="i-2d6f51e404d8998f-5" n="c00ffecc">
            <seg n="ec43e3f7">
              Fru talman! För Sveriges företagare tror jag att det skulle vara
              förödande om man fortsatte på den inslagna vägen. Låt mig utveckla
              detta lite närmare!
            </seg>
            <seg n="50346fb2">
              Maud Olofsson säger att man har genomfört riktade socialavgifter.
              Man skulle väl ändå kunna få de företag som normalt sett anställer
              unga och som kanske skulle kunna tänka sig att anställa äldre
              att anställa ytterligare unga, äldre eller sådana som står långt
              ifrån arbetsmarknaden.
            </seg>
            <seg n="f5f8b478">
              När det gäller äldre har jag ingen statistik; det ska jag villigt
              erkänna. Men när det gäller unga och dem som står långt ifrån
              arbetsmarknaden får man väl ändå betrakta detta som ett stort
              misslyckande i det sammanhanget, för att börja i den änden.
            </seg>
            <seg n="86aae5fd">
              Den här regeringen började med att i sitt valmanifest säga: Vi
              vill främja initiativkraft i alla samhällssektorer, inte minst
              genom att uppmuntra entreprenörskap och företagsamhet.
            </seg>
            <seg n="e6d7dbf9">
              Det första man gjorde var att höja arbetsgivaravgiften för småföretagen.
              På vilket sätt ökade detta entreprenörskapet i företagen? Man
              har velat ställa om näringspolitiken. Eftersom Maud Olofsson sällan
              är i kammaren när vi debatterar och beslutar om näringspolitik
              är det genom interpellationerna man får ta upp detta. Det gör
              att vi inte får någon speciellt samlad bild över regeringens näringspolitik.
            </seg>
            <seg n="3558979d">
              Man har ersatt forsknings- och innovationsprogrammen med ökade
              anslag i forskningspropositionen. Men tittar man noga var det
              till grundforskningen som huvuddelen av anslagen gick. Det finns
              till och med exempel på där man har skurit ned på den tillämpade
              forskningen som borde vara Maud Olofssons bevakningsområde. Det
              är ingen tvekan om det.
            </seg>
            <seg n="cc4264c0">
              Branschprogrammen var så mycket mer. Det handlade också om utbildning
              och branschernas egna insatser. Vi har tidigare i dag debatterat
              turistsektorn. Den skulle i allra högsta grad behöva utveckla
              sin kompetens på forskningsområdet. Det forskas alldeles för lite
              på turism. Jag har själv rötter i den branschen och vet väl att
              där behövs det.
            </seg>
            <seg n="67e77f29">
              Man säger att man har gett 2 miljarder till Almi och finansiering
              av företag. Men talar man med representanter för Almi och tittar
              på utfallet av det ser man att det gjordes under finanskrisen.
              Det mesta av pengarna gick till redan etablerade företag som inte
              kunde få krediter någon annanstans. Det gick alltså inte till
              att utveckla nya företag.
            </seg>
            <seg n="f36839f3">
              Nyföretagandet har förvisso ökat, men problemet är att antalet
              företag nästan inte ökar alls. Det kan bara betyda fyra år av
              totalt misslyckad näringspolitik.
            </seg>
            <seg n="758071ec">
              När det gäller förmögenhetsskatten hade Maud Olofsson och jag
              en debatt för ett par år sedan om att man behövde ha en rik moster.
              Kan Maud Olofsson redovisa hur mycket pengar förmögenhetsskatten
              har gett i ökat riskkapital till de svenska företagen?
            </seg>
          </u>
          <note type="speaker" n="31562374">
            Anf. 61 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-18" n="0c2e910f">
            <seg n="8df3d2de">
              Fru talman! Det är viktigt att se helheten när man talar om företagspolitik.
              Jag har därför tagit med mig två broschyrer som jag ska överlämna
              till Börje Vestlund. Den ena innehåller 172 åtgärder för förbättrat
              företagsklimat i Sverige och den andra 61 åtgärder för förbättrad
              konkurrens för företagen i Sverige. Syftet med innehållet i dessa
              två broschyrer, tillsammans med broschyren för landsbygdsutveckling,
              är att stärka företagsamheten runt om i Sverige. Det handlar om
              allt från skattesänkningar, regelförenklingar och förbättrad tillgång
              på riskkapital till infrastruktursatsningar och satsningar på
              forskning och innovation. Det är helheten som i slutändan kommer
              att avgöra.
            </seg>
            <seg n="9bcd5491">
              Med tanke på att vi har gått igenom en global finanskris är det
              kanske inte den bästa perioden att avläsa resultatet av den här
              politiken och räkna antalet nystartade företag. Trots det kan
              vi se att Sverige har klarat sig relativt bra. Har staten ordning
              och reda på de offentliga finanserna kan vi hålla nere räntan.
              Ränteutgifterna är en viktig del för svenska företag. Vi kan också
              göra reformer i form av att sänka skatter och avgifter, vilket
              vi har gjort med 50 miljarder under denna period.
            </seg>
            <seg n="306a38ed">
              Mot detta står oppositionen med sin sedelpress. Man har ofinansierade
              välfärdssatsningar, ofinansierade infrastruktursatsningar och
              annat ofinansierat som kommer att riskera den offentliga ekonomin.
              Det mest allvarliga är inte att man är för eller emot någon enskild
              åtgärd, utan det är ansvarslösheten när det gäller den offentliga
              ekonomin.
            </seg>
            <seg n="0fb456d1">
              Det överraskar inte mig att Socialdemokraterna hamnar i ett sådant
              läge när de samarbetar med Vänsterpartiet. Vi vet att Vänsterpartiet
              inte är berett att följa budgetlagar och annat. Man ska dock komma
              ihåg att detta är ett stort hot mot svensk företagsamhet.
            </seg>
            <seg n="a3f96ee1">
              Det finns inga gratisluncher. Vi vet mycket väl att man måste
              hålla ordning och reda på statsfinanserna. Vi är det lysande undantaget
              jämfört med övriga Europa. Det är vi, Estland och Luxemburg som
              klarar en del av regelverken.
            </seg>
            <seg n="34da61c0">
              Låt mig ta upp kvinnors företagande. Att vi har öppnat upp den
              offentliga sektorn för företagande kommer att spela en avgörande
              roll för kvinnors möjlighet att starta och driva företag. Allt
              detta är ni emot. När jag tillträdde sade jag att målet var 40
              procent nyföretagare bland kvinnor till 2010. Vi har nu nått 37
              ½ procent och är alltså snart uppe i 40 procent. Det är en fantastisk
              utveckling.
            </seg>
            <seg n="0d2d7e91">
              Det skulle vara intressant att veta vad Börje Vestlund tänker
              säga till alla kvinnor som har startat företag inom dessa sektorer.
              Ni ska ju ta bort allt detta. Vad är ert besked till kvinnorna?
              Ska de inte kunna starta och driva företag inom de verksamheter
              som de kan och behärskar för att ni ska stänga sektorn igen?
            </seg>
            <seg n="d865e960">
              Jag erkänner villigt att det återstår en del att göra. Rom byggdes
              inte på en dag, vilket jag har sagt förut. Men dessa 172 plus
              61 åtgärder är viktiga steg på vägen för att förbättra företagsklimatet.
              Jag tror att företagen steg för steg kommer att se förbättringar
              på olika områden.
            </seg>
            <seg n="e75d4e80">
              Den 1 juli sänks egenavgifterna på 5,74 procent. Jag tror att
              många småföretagare är glada över det. Samtidigt får man ett socialt
              trygghetssystem värt namnet. Det är också en reform som jag känner
              mig stolt över.
            </seg>
          </u>
          <note type="speaker" n="faf159a7">
            Anf. 62 BÖRJE VESTLUND (s):
          </note>
          <u who="borje_vestlund_48292a" xml:id="i-2d6f51e404d8998f-6" n="c00ffecc">
            <seg n="88ed7b87">
              Fru talman! Jag får gratulera Maud Olofsson till att hon har
              lyckats producera tre broschyrer. En stor del av innehållet är
              sådant som var förberett av tidigare regeringar och utredningar,
              men på en del områden kan regeringen ta åt sig äran. Dock berör
              det allra mesta bara en mycket liten andel företag. Problemet
              är att det är för mycket riktat och för lite generellt i regeringens
              företagspolitik. Detta har vi debatterat förut.
            </seg>
            <seg n="201da003">
              Låt mig ta upp min gamla käpphäst regelförenklingarna. Maud Olofsson
              säger att man har lyckats nå 7,3 procent. På Näringslivets regelnämnd,
              NNR, sade statssekreterare Hägglund att prognosen var 7,3 procent.
              Vem har gjort mätningen av regeringens regelförenklingar? Det
              var väl regeringen själva som gjorde prognosen, men var det inte
              inbyggt i strukturen att någon annan än regeringen skulle mäta
              det? Vem är det i så fall som har mätt det?
            </seg>
            <seg n="9a05d285">
              Det finns några saker som Maud Olofsson alltid kan skylla på.
              Det ena är Socialdemokraterna generellt, det andra är de tolv
              åren vi satt i regeringsställning och det tredje är den globala
              finanskrisen. Det skulle förvåna mig mycket om Maud Olofsson lade
              skulden på något annat än dessa tre saker.
            </seg>
            <seg n="540db27a">
              Jag håller dock med Maud Olofsson om en sak, och det är att det
              är viktigt att hålla nere räntan. Man behöver dock inte förläsa
              sig på affärstidningar för att se att räntehöjningar är just det
              som befaras. Ganska snart, kanske bara inom några dagar, kommer
              räntorna att höjas. Vilka åtgärder tänker Maud Olofsson vidta
              för att motverka detta?
            </seg>
            <seg n="1b9d4f52">
              Fru talman! Maud Olofsson säger att man genom att öppna upp den
              offentliga sektorn kan skapa många fler företag. På papperet stämmer
              det kanske, men problemet är att ökningen av det totala antalet
              företag är mycket liten trots att vi är på uppgång enligt regeringens
              egen bedömning. Hur lyckat har det varit om man ser på totalen
              för näringspolitiken? Maud Olofsson skryter med att ett antal
              nya företag inom den offentliga sektorn har startats. I nästa
              inlägg kommer hon säkert att dra upp de hushållsnära tjänsterna
              också. Min fråga är dock: Vilka företag är det som har försvunnit
              om detta har varit så fantastiskt framgångsrikt?
            </seg>
            <seg n="7a74ffba">
              Fru talman! Vi har ingen sedelpress. Vi har inte presenterat
              några ofinansierade förslag i vår budget. Det är svårt för Maud
              Olofsson att föra det i bevis. Det är sådant som Maud Olofsson
              kastar ur sig och tycker låter bra. Jag har respekt för Maud Olofsson.
              Jag tycker att Maud Olofsson ska ha respekt för oppositionen.
            </seg>
          </u>
          <note type="speaker" n="d4c46e59">
            Anf. 63 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-19" n="0c2e910f">
            <seg n="5dfc9d67">
              Fru talman! Börje Vestlund säger att många av åtgärderna i de
              här broschyrerna var förberedda tidigare. Det är väl inte riktigt
              sant. Vi har länge väntat på att det sociala trygghetssystemet
              skulle bli verklighet. Nu kan vi äntligen genomföra det. Det innebär
              att vi får sänkta kostnader för småföretagen. Man får ta med sig
              ersättningar från tidigare anställning. Man jämställs med löntagarna
              när det gäller uttag. Man får ett högkostnadsskydd. Samtidigt
              får man sänkt egenavgift i samband med karensdagen. Jag tycker
              att det här är en väldigt bra reform. Det är bra att vi också
              kan sänka kostnaderna.
            </seg>
            <seg n="704f6c6b">
              Att öppna välfärdsområdet var väl inte riktigt vad ni beredde
              marken för när ni satt i regeringsställning. Jag vill påminna
              om att i den offentliga sektorn är 80 procent kvinnor. Om de ska
              kunna starta och driva företag är det inom välfärdsområdet. Det
              har gett ungefär 30 000 nya jobb. Det är inte att förakta i en
              situation där vi behöver skapa fler jobb. Det har dessutom gett
              ökad frihet för kvinnor att välja mellan olika arbetsgivare. Det
              visar sig att det också ger en bättre löneutveckling inom hälso-
              och sjukvård.
            </seg>
            <seg n="c512b339">
              Jag tror att svenska folket vill ha större flexibilitet, högre
              kvalitet och möjlighet att välja. Kvinnor har samma rätt som män
              att starta och driva företag. Öppnandet av den offentliga sektorn
              är en viktig åtgärd för att öka företagandet inte minst bland
              kvinnor. Det är ju ni emot.
            </seg>
            <seg n="66784b5e">
              Jag vill också ta upp konkurrensfrågan. Den är också viktig.
              Om småföretag ska kunna vara med i offentlig upphandling måste
              det finnas en vettig konkurrenssituation. Vi har 61 åtgärder för
              att förbättra konkurrensen. När vi riktar dem mot de riktigt små
              företagen slår det rätt.
            </seg>
            <seg n="0652c53f">
              Regelförenklingen är 7,3 procent när vi räknar in revisionsplikt
              och bokföringsförändringar. Det motsvarar ungefär 1 procent i
              arbetsgivaravgiftssänkning. Det här är första gången en regering
              över huvud taget har minskat regelbördan. Börje Vestlund har kritiserat
              mig år ut och år in. Jag har ännu inte sett en enda lista på fler
              åtgärder som Börje Vestlund och Socialdemokraterna vill genomföra
              för att minska regelbördan ytterligare, snarare tvärtom. Mycket
              av det som vi har föreslagit har Börje Vestlund och Socialdemokraterna
              varit emot.
            </seg>
            <seg n="a65b7eb6">
              Jag tror att det också är viktigt att se att den sänkning av
              arbetsgivaravgiften som vi har gjort, riktat mot olika grupper
              som har stått långt från arbetsmarknaden, har karaktären av att
              vi vill stimulera människor att komma tillbaka till arbetsmarknaden.
              Ungdomar är en sådan grupp. Ungdomsarbetslösheten är fortfarande
              för hög. Det är svårt för mig att förstå hur ett borttagande av
              halveringen av arbetsgivaravgiften för unga skulle stödja företagen
              och leda till fler jobb för unga. Det är tvärtom. Man har 10 miljarder
              i ökade kostnader för småföretagen för att anställa unga under
              26 år. De pengarna ger man till människor som har relativt höga
              inkomster och inte arbetar. Det är fullständigt obegripligt. Jag
              tror att ungdomarna spelar en mycket viktig roll på svensk arbetsmarknad
              och för svenska småföretag. De tillför nya idéer och ny kunskap.
              Det är helt obegripligt att Socialdemokraterna går till val på
              att införa en ungdomsskatt. Vi kommer att aktivt kämpa mot det.
              Ungdomar är värda att få jobb. Småföretagarna är värda att få
              in ungdomar på sina arbetsplatser.
            </seg>
          </u>
          <note type="speaker" n="3cec4941">
            Anf. 64 BÖRJE VESTLUND (s):
          </note>
          <u who="borje_vestlund_48292a" xml:id="i-2d6f51e404d8998f-7" n="c00ffecc">
            <seg n="e79b4cc7">
              Fru talman! Vi kunde ha haft ett bättre socialt skyddsnät för
              företagare om inte Maud Olofsson hade sparkat utredaren och låtit
              göra om hela utredningen på grund av att hon trodde att det var
              fel utredare. Vad jag har förstått har man presenterat ungefär
              samma sak som den tidigare utredningen. Maud Olofsson hade fel
              och ville dessutom ha beröm av oppositionen för att hon sparkade
              fel utredare.
            </seg>
            <seg n="0b902fb3">
              Att konkurrensutsätta den offentliga sektorn har gett 30 000
              nya jobb, säger Maud Olofsson. Det vore klädsamt om Maud Olofsson
              också talade om hur många jobb som har försvunnit i den offentliga
              sektorn. Det kanske inte har skapats så många nya jobb. Det här
              är ju skattefinansierad verksamhet.
            </seg>
            <seg n="27563da3">
              När jag var på kommunal nivå hade vi ofta debatt om detta. Då
              handlade det om att man med mindre arbetskraft kunde göra mycket
              mer. Det handlade debatten om då. Det är möjligt att det har ändrats.
            </seg>
            <seg n="0a18abc1">
              Jag vill ha svar på frågan om förmögenhetsskatten. Hur många
              miljarder i riskkapital har detta inneburit? Hur mycket har mosterspengarna
              inneburit för företagen? Hur mycket har investerats? Det skulle
              jag vilja ha svar på.
            </seg>
            <seg n="ce89f000">
              Fru talman! Det är ju inte så att ungdomar aldrig har varit anställda.
              Ungdomar har funnits med i arbetslivet redan tidigare. Vi har
              uppfattningen att det är de ungdomar som har problem att ta sig
              in på arbetsmarknaden som ska ha chansen. Det är ju inte något
              som ungdomar generellt behöver. Det vore att säga att ungdomar
              inte kan få jobb.
            </seg>
          </u>
          <note type="speaker" n="9eb91cde">
            Anf. 65 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-3df0053c469b8671-20" n="0c2e910f">
            <seg n="d361d77e">
              Fru talman! Den här debatten visar tydligt vilka skillnader det
              är i vår syn på företagspolitiken. Vi jobbar med generella villkor.
              Vi jobbar med bättre konkurrensvillkor, med att öppna den offentliga
              sektorn, med regelförenklingar och med skattesänkningar för att
              stärka företagsamheten i Sverige. Det återstår en hel del att
              göra. Vi har inte hunnit allt på fyra år, men vi är på god väg.
            </seg>
            <seg n="9ee3de21">
              Välfärdssektorn är ett bra exempel på att vi genomför välfärdsförändringar
              och får nya företag som ger bättre välfärd och ökad valfrihet
              samt ökad möjlighet, inte minst för landets kvinnor, att starta
              och driva företag.
            </seg>
            <seg n="0cdf9502">
              Sänkningen av arbetsgivaravgiften för unga syftar naturligtvis
              till att göra ungdomarna mer attraktiva på arbetsmarknaden. De
              är de första som slås ut på grund av det regelverk vi har. Ingen
              kan förklara för mig hur man ska kunna göra det enklare att anställa
              unga genom att ta bort 10 miljarder i skattesänkningar. Det är
              helt obegripligt. Ingen tror på det. Att man ger de 10 miljarderna
              till dem som är arbetslösa och har höga inkomster är en gåta.
              Det speglar det samarbete som ni har med vänsterpartierna.
            </seg>
            <seg n="d4380bcf">
              Svensk företagsamhet behöver långsiktighet och tydliga spelregler
              med inriktning på de små och medelstora företagen. Konkurrensen
              utifrån, från Kina och andra länder, kommer att kräva att vi är
              ännu mer innovativa och kreativa i vår företagspolitik. Jag tror
              också att vi kan ta med oss den tradition vi har inom svensk företagsamhet
              in i jobbpolitiken framöver. Jag ser fram emot att föra debatten
              om företagspolitiken i valrörelsen och att under de kommande fyra
              åren ta ytterligare steg för att stärka svensk företagsamhet.
            </seg>
            <seg n="1b04eb63">
              Jag vill passa på att tacka fru talmannen. Det är sista gången
              jag deltar i en interpellationsdebatt där fru talmannen är talman.
              Jag vill tacka för ett gott samarbete. Det har fungerat väldigt
              bra.
            </seg>
            <seg n="eddc4e0d">
              Jag vill önska kollegerna här i riksdagen en trevlig sommar.
              Jag tänkte överlämna broschyrerna om växtkraft, men ni har tydligen
              redan läst dem annars kunde ni ha fått ett signerat exemplar.
            </seg>
            <seg n="29128188">
              Tack för spännande debatter, och trevlig sommar.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="ffaf40a9">
            11 § Svar på interpellationerna 2009/10:375, 389 och 432 om regeringens
            ekonomiska familjepolitik
          </note>
          <note type="speaker" n="48148c4a">
            Anf. 66 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-0" n="73e56db7">
            <seg n="ff470f49">
              Fru talman! Matilda Ernkrans har frågat mig om jag anser att
              regeringen lever upp till sitt eget familjepolitiska mål och om
              jag avser att vidta några ytterligare åtgärder för att uppnå målen.
              Monica Green har frågat äldre- och folkhälsoministern om hon avser
              att vidta några åtgärder som minskar barnfattigdomen. Arbetet
              inom regeringen är så fördelat att det är jag som ska svara på
              denna interpellation. Hillevi Larsson har frågat mig om vad jag
              och regeringen gör åt den växande barnfattigdomen samt hur jag
              och regeringen kan stödja föräldrarna för att förbättra de ekonomiska
              villkoren för barnen. Dessutom ställs frågan om jag kan verka
              för att mildra konsekvenserna av förd politik för sjuka och arbetslösa
              föräldrar så att politiken inte går ut över barnen.
            </seg>
            <seg n="9c4a3283">
              Vad gäller barnens situation har vi i Sverige ett väl utvecklat
              stöd till barn och deras familjer, och barns ekonomiska situation
              är en viktig fråga för regeringen. Den ekonomiska familjepolitiken
              bidrar till att ge alla barnfamiljer förbättrade förutsättningar
              för en god levnadsstandard. De behovsprövade stöden, till exempel
              bostadsbidraget, är direkt riktade till de hushåll som har de
              lägsta inkomsterna. Även barnbidraget verkar inkomstutjämnande
              och kommer familjer i ekonomiskt utsatta hushåll till del.
            </seg>
            <seg n="61c03025">
              För barnhushållen utgjorde den ekonomiska familjepolitikens förmåner
              i genomsnitt 11 procent av den disponibla inkomsten 2009. Störst
              påverkan har familjepolitiken på ensamhushållen. Exempelvis utgjorde
              familjestöden 27 procent av den disponibla inkomsten för ensamstående
              med två eller flera barn under 2009, och knappt hälften av dessa
              hushåll fick bostadsbidrag någon gång. Utöver familjepolitiken
              har även utvecklingen av barnomsorg och skatter stor påverkan
              på barnfamiljernas ekonomiska levnadsstandard.
            </seg>
            <seg n="243428da">
              Av särskilt intresse är utvecklingen av andelen hushåll med låg
              ekonomisk standard, vilken regeringen följer kontinuerligt. Därför
              redovisar regeringen varje år andelen med låg ekonomisk standard
              i budgetpropositionen. Regeringen har dessutom gett Försäkringskassan
              i uppdrag att redovisa och analysera utvecklingen inom den ekonomiska
              familjepolitiken. I denna rapportering ingår andelen ekonomiskt
              utsatta som en betydelsefull del. För att utveckla analysen har
              Försäkringskassan kompletterat det nuvarande måttet på låg inkomststandard
              med absoluta mått. Absoluta mått visar vad man kan konsumera med
              sin inkomst oberoende av andras inkomster, medan ett relativt
              mått visar hur din inkomst förhåller sig till andras.
            </seg>
            <seg n="6c1cad48">
              Försäkringskassan presenterade i början av juni sin rapport som
              visar utvecklingen av den ekonomiska familjepolitiken och dess
              effekter. Ett sätt att mäta låg ekonomisk standard är hur många
              hushåll som har inkomster som ligger under riksnormen alltså när
              man kan få ekonomiskt bistånd. Av samtliga barnhushåll hade 7
              procent disponibla inkomster under riksnormen i upp till ett år
              under perioden 20042008, medan bara knappt 1 procent hade haft
              så låga inkomster under hela perioden. För ensamstående med barn
              var motsvarande siffror 12 procent ett år och drygt 1 procent
              för hela femårsperioden.
            </seg>
            <seg n="085b300f">
              Under 2009 fanns det 138 000 barn i de 237 000 hushåll som någon
              gång fick ekonomiskt bistånd. Naturligtvis borde inga barn behöva
              växa upp med låg ekonomisk standard, men de allra flesta upplever
              alltså detta under en begränsad period av sin barndom. Det var
              25 000 hushåll med barn som fick ekonomiskt bistånd under minst
              tio månader 2009. Av de ensamstående kvinnorna med barn var det
              22 procent som fick ekonomiskt bistånd någon gång under 2009.
              Det är en återgång till 2004 års nivå. Som lägst har andelen med
              disponibel inkomst under riksnormen legat på 19 procent 2007.
            </seg>
            <seg n="380e70dc">
              Men faktum kvarstår: Barnfamiljernas viktigaste inkomstkälla
              är förvärvsarbete, vilket innebär att åtgärder som skapar bättre
              förutsättningar för arbete är den viktigaste åtgärden för att
              möjliggöra en god ekonomisk standard. Här är drivkrafter för arbete
              en viktig del, och regeringens satsningar inom skatteområdet är
              av stor vikt för att göra det mer lönsamt att arbeta. Det är viktigt
              att förhindra en långvarig frånvaro från arbetsmarknaden, men
              under såväl långa som korta perioder finns de sociala trygghetssystemen
              där som stöd.
            </seg>
          </u>
          <note n="a3d98edd">
            Då Monica Green, som framställt en av interpellationerna, anmält
            att hon var förhindrad att närvara vid sammanträdet medgav andre
            vice talmannen att Eva-Lena Jansson i stället fick delta i överläggningen.
          </note>
          <note type="speaker" n="fb3b6062">
            Anf. 67 HILLEVI LARSSON (s):
          </note>
          <u who="hillevi_larsson_896639" xml:id="i-838e1f7550900574-0" n="38c77496">
            <seg n="ee0b4479">
              Fru talman! Jag tycker att svaret handlar rätt så mycket om statistik
              som ska visa att det inte har blivit värre. Men samtidigt kommer
              det oroande tecken från många håll. Jag nämnde i min interpellation
              Rädda Barnens rapport som visar att barnfattigdomen under den
              senaste mandatperioden, de senaste fyra åren, har ökat, från 225
              000 fattiga barn till ungefär 350 000 fattiga barn. Detta går
              åt alldeles fel håll.
            </seg>
            <seg n="c6fe572f">
              Jag tror att det blir lite förenklat om man bara tittar på det
              som kallas för ekonomiskt bistånd. Man får även titta på de barn
              som har sjuka och arbetslösa föräldrar som de facto har fått en
              betydligt försämrad levnadsstandard. Man kan se att både socialbidragen
              och utbetalningen från a-kassan har ökat. I nio av tio kommuner
              har utbetalningarna av socialbidrag ökat. Vi har i dag massarbetslöshet.
              Arbetslösheten har ökat från 5 procent till över 9 procent. Det
              är klart att detta drabbar alla de barn som lever i dessa familjer.
            </seg>
            <seg n="d5868ad6">
              Det går säkert att hitta olika statistik. Men jag tror att det
              är farligt om man säger att det inte finns något problem, för
              det är alldeles för många barn som lever i fattigdom, och det
              har faktiskt blivit fler.
            </seg>
            <seg n="3fdb4dc5">
              Det viktiga är nu att gå vidare och se vad vi nu kan göra för
              att hjälpa dessa barn. Det som är tragiskt är att barnen drabbas
              av föräldrarnas situation, och barnen kan faktiskt inte hjälpa
              att familjen har hamnat i en ekonomisk knipa.
            </seg>
            <seg n="eef8bdff">
              Man kan säga att barnfattigdomen är ett dubbelt problem. Den
              ena delen är det självklara att familjen har svårt att få ekonomin
              att gå ihop. Det kan till och med vara så att man ibland inte
              kan äta sig mätt utan att barnen får äta extra mycket i skolan
              eller i förskolan, och på helgerna kan det vara ganska knappt.
              Man kan till och med bli beroende av välgörenhet. Det är självklart
              den ena sidan av saken, alltså att få det mest grundläggande att
              fungera.
            </seg>
            <seg n="100262ce">
              Den andra delen är den relativa fattigdomen. Det handlar om att
              klyftorna växer mellan olika barn. Då blir det en känsla av utanförskap.
              De andra barnen som man känner har råd att åka på semester. I
              skolan har de råd att vara med på utflykter, fester och resor
              där det ofta är dolda avgifter. Vanligtvis är det inte så höga
              avgifter men tillräckligt höga för att en familj som är fattig
              faktiskt tvingas låta barnen stanna hemma vid sådana aktiviteter.
              Det blir då ett stort utanförskap.
            </seg>
            <seg n="74eba047">
              Det är viktigt att vi nu inriktar oss på vad vi kan göra för
              att hjälpa dessa barn. Målet måste vara att föräldrarnas ekonomiska
              knipa inte ska gå ut över barnen. I viss utsträckning gör den
              naturligtvis det. Men vi kan försöka att från samhällets håll
              se till att man ändå försöker värna barnen så långt det går.
            </seg>
            <seg n="6aae0a7b">
              Det gäller bland annat barn till arbetslösa och sjuka. Kan man
              inte på något sätt försöka hjälpa dessa familjer ekonomiskt? Det
              handlar om barnomsorg på obekväm arbetstid som skulle underlätta
              inte minst för ensamstående föräldrar. Det handlar om de deltidsarbetslösa,
              inte minst många kvinnor, som har svårt att försörja sig. Det
              handlar om de skuldsatta föräldrarna. Det handlar om underhållsstöd.
              Det handlar om att man skulle kunna ha förbud mot avgifter i skolan.
              Det är några exempel. Jag tycker att det är viktigt att vi nu
              inriktar oss på vad vi kan göra för att hjälpa barnen.
            </seg>
          </u>
          <note type="speaker" n="ee1211f1">
            Anf. 68 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-8" n="26b3f817">
            <seg n="79388063">
              Fru talman! Jag tackar för svaret på Monica Greens interpellation.
              Hon är dess värre förhindrad att närvara eftersom hon deltar i
              Nordiska rådets verksamhet, och den här veckan skulle det inte
              ha varit några interpellationer. Vi har fått lite sena svar.
            </seg>
            <seg n="ae17215d">
              Monica Green ställde från början en interpellation till Göran
              Hägglund. Men hon fick svaret att det var Maria Larsson som skulle
              besvara interpellationen. Men sedan hamnade den hos Göran Hägglund
              i alla fall.
            </seg>
            <seg n="b2b52208">
              Omkring en kvarts miljon barn i Sverige växer upp i fattiga familjer
              där brist på pengar är ett ständigt problem. Det handlar om familjer
              som kämpar för att få tillvaron att gå ihop, utan marginaler till
              något utöver det allra nödvändigaste. Andelen barn i hushåll med
              ekonomiskt bistånd har ökat. Barnfamiljer vräks från sina bostäder,
              och allt fler hamnar hos kronofogden.
            </seg>
            <seg n="72385519">
              Ur ett barnperspektiv är det allvarligt att andelen barnhushåll
              med låg ekonomisk standard ökar eftersom det innebär en risk för
              stora både sociala och ekonomiska problem. Om inget görs för att
              vända utvecklingen är det stor risk att barnfattigdomen totalt
              kommer att öka och att också klyftorna kommer att vidgas ännu
              mer. Självförtroendet och framtidstron kan minska hos barn som
              upplever att det är stor skillnad mellan de möjligheter som de
              själva har och vad andra barn kan göra. Detta är något som vi
              har sett bevis på bland annat i boken Jämlikhetsanden där man
              pekar på att alla mår mycket bättre i ett jämlikt samhälle och
              att ju större klyftor som vi får i samhället, desto sämre mår
              alla. Man har redovisat att 23 000 barn inte kommer att kunna
              läsa vad som står på tavlan i skolan. Anledningen är inte att
              de inte kan läsa utan att deras föräldrar inte har råd att köpa
              glasögon till dem i Sverige 2010. För en del låter detta helt
              främmande, men så ser situationen faktiskt ut. Det har redovisats
              i rapporter att föräldrar även avstår från att ta ut läkemedel
              i den omfattning de behöver därför att de inte har pengar så det
              räcker.
            </seg>
            <seg n="f00c565f">
              Regeringen avser nu att ändra definitionen av barnfattigdom så
              att färre barn enligt statistiken blir fattigare. Detta påverkar
              självfallet inte barnens situation utan är bara till för att regeringen
              ska komma i bättre dager. Detta skriver Monica Green i sin interpellation,
              och hon ställer frågan: Avser statsrådet att vidta några åtgärder
              som minskar barnfattigdomen?
            </seg>
            <seg n="fbba57f2">
              Sedan läser man svaret, och mycket av det som står där är en
              redovisning av hur situationen ser ut i dag. Det handlar om bostadsbidrag
              och om barnbidrag, som verkar inkomstutjämnande. Jag vill säga
              att barnbidrag är en generell välfärd, och det säger vi att alla
              ska ha. Det är inte bara för dem som lever i fattiga familjer.
              Regeringen pekar på familjestöd och olika saker, men egentligen
              kan man säga att den konstaterar fakta.
            </seg>
            <seg n="c7694682">
              I sista avsnittet kommer regeringen fram. Vad är lösningen? Vad
              är åtgärden? Vad ska man göra? Jo, att öka drivkraften för arbete
              är viktigt, och man satsar på skatteområdet för att det ska vara
              mer lönsamt att arbeta. Trösten för dem som är arbetslösa och
              sjuka är alltså att de får lägre ersättning, och jag som har ett
              välbetalt uppdrag får skattesänkningar så att de fattiga förstår
              att de inte borde vara fattiga utan verkligen borde ta sig i kragen
              och söka jobb. Nu när det är nästan 10 procents arbetslöshet och
              ungdomsarbetslösheten är Europas högsta är svaret att drivkrafterna
              måste öka för att fattiga inte ska vara så fattiga.
            </seg>
            <seg n="2bd3fa31">
              Fru talman! Detta tror jag inte är lösningen på problemet att
              vi har en ökad barnfattigdom. Jag tror att man måste se det ur
              ett mycket bredare perspektiv. Om människor som är arbetslösa
              inte kan få hjälp till exempelvis komvuxstudier eller arbetsmarknadsutbildningar
              för att komma vidare, eftersom regeringen har valt att skära ned
              på detta och samtidigt sänka ersättningen, gör inte det barnfamiljer
              mindre fattiga. Det gör inte att de får mindre drivkrafter. Jag
              har svårt att tro att det finns föräldrar som frivilligt avstår
              från att köpa glasögon till sina barn bara för att de inte har
              tillräckligt med drivkraft för att skaffa jobb.
            </seg>
            <seg n="d98c8b2c">
              Jag önskar ett förtydligande av statsrådet Hägglund i den fråga
              Monica Green har ställt. Den är berättigad.
            </seg>
          </u>
          <note type="speaker" n="82157d29">
            Anf. 69 MATILDA ERNKRANS (s):
          </note>
          <u who="matilda_ernkrans_a2e584" xml:id="i-1cfada482bf3626b-0" n="dbf5048d">
            <seg n="a0fc3931">
              Fru talman! Jag ska ta ministern med till ett samtal vid ett
              köksbord för några veckor sedan.
            </seg>
            <seg n="39729dc4">
              En av personerna runt bordet säger gång på gång att han vill
              kunna arbeta. Han vill kunna försörja sig själv och sin familj.
              Han säger att han aldrig trodde att en sjukdom skulle kunna förändra
              hans liv så mycket. Han återkommer till tiden innan han var sjuk
              och hur han faktiskt tittade lite snett på dem som var sjukskrivna.
              Han tänkte för sig själv: Den där ser inte ut att vara sjuk. Han
              borde väl kunna jobba.
            </seg>
            <seg n="3aeb40de">
              Det var då, före hans egen kamp mot sjukdom och före hans kamp
              för att komma tillbaka till ett jobb. Nu vet han hur svårt det
              är, hur många bakslag han har mött och hur han har ansträngt sig.
              Han är fortfarande fast besluten det ska gå. Självklart ska han
              kunna jobba någon gång, åtminstone halvtid. Men nu är hans dagar
              i sjukförsäkringen slut. Han har nått den absolut sista dagen.
              Han har insett att det nu inte spelar någon roll hur sjuk han
              är och vilken plan eller rehabilitering han har i gång, för dagarna
              är slut. Han vet inte om han orkar mer, men han måste för barnens
              skull. Barnen har redan fått försaka så mycket. Nu blir det ännu
              tuffare.
            </seg>
            <seg n="3bda37f5">
              Mannen framför mig vid köksbordet såg på mig och sade: Det här
              är inte rimligt. Det här är inte vårt Sverige.
            </seg>
            <seg n="3f15c94b">
              Det här är ditt land, Göran Hägglund. Det är ministern och den
              här alliansregeringen som har skapat den verklighet mannen berättade
              om vid köksbordet för några veckor sedan. Det står i djup kontrast
              till den färdriktning jag vill ta Sverige i. För mig har nämligen
              minskade klyftor ett egenvärde för samhället och för oss alla.
              Det får oss att må bättre. Också den som har det bra vinner på
              ett samhälle där klyftan ned till den som har det jobbigare är
              så liten som möjligt. Det blir tryggare, och det blir bättre.
            </seg>
            <seg n="dbd3b9f6">
              Sedan 2008 gäller målet för den ekonomiska familjepolitiken att
              den ska bidra till att ge goda förutsättningar för en god ekonomisk
              levnadsstandard för alla barnfamiljer. Har alliansregeringen nått
              upp till sitt eget mål? Jag skulle vilja svara nej, och jag tycker
              att de svar vi hittills har fått här i kammaren av Göran Hägglund
              understöder det. Familjer och barn har fått betala ett högt pris
              och har drabbats hårt av krisen. Det har blivit tuffare att ha
              barn i Sverige.
            </seg>
            <seg n="58bdba45">
              Det har blivit mindre i plånboken för dem som vårdar sjuka barn
              och för dem som är föräldralediga. Dessutom får föräldralediga
              betala högre skatt än de som jobbar. Det ska uppenbarligen inte
              löna sig att ta hand om sina egna, små barn. VAB-intyget misstänkliggör
              en hel föräldrageneration och skapar en osäkerhet: Om jag nu är
              hemma och vårdar mitt sjuka barn, kommer jag då att få den ersättning
              jag har rätt till?
            </seg>
            <seg n="4a2b9879">
              Barn till sjuka och arbetslösa har fått se sina föräldrars kamp.
              Det handlar inte bara om kampen tillbaka till ett arbete eller
              kampen för att bli frisk utan också om kampen för att få pengarna
              att räcka till. Jag har i den valrörelse som är i gång redan träffat
              många ungdomar som vittnar om klumpen de bär i magen för att de
              vet att deras mamma eller pappa närmar sig en utförsäkringsdag.
              Jag tycker inte att det är rimligt.
            </seg>
            <seg n="d4591b27">
              Som Hillevi Larsson väldigt bra beskrev har barnfattigdomen ökat
              i Sverige under de senaste fyra åren. Den har enligt Rädda Barnen
              ökat med närmare 50 procent. Det finns i dag, under regeringens
              fjärde regeringsår, 350 000 fattiga barn i Sverige. Klyftorna
              ökar, och vardagen hårdnar. Det är inte bara för de föräldrar
              och barn som uppenbart drabbas utan också för var och en av oss
              som lever i ett land som taktfast byggs otryggare och svagare.
            </seg>
            <seg n="3f498818">
              Är detta god ekonomisk levnadsstandard för alla barnfamiljer,
              Göran Hägglund? Det här är verkligheten. Vad är ditt svar?
            </seg>
          </u>
          <note type="speaker" n="649b9551">
            Anf. 70 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-1" n="73e56db7">
            <seg n="c2161169">
              Fru talman! Den fråga vi just nu diskuterar är mångfasetterad,
              vilket de olika inläggen har speglat, och den handlar ytterst
              om de ekonomiska förhållanden under vilka barn får möjlighet att
              växa upp. Det finns en grupp barn som växer upp under knappa ekonomiska
              omständigheter, och det påverkar givetvis deras liv i väldigt
              stor utsträckning både i jämförelse med kamrater som är mer lyckligt
              lottade och när det gäller den faktiska situationen.
            </seg>
            <seg n="4f8e3858">
              Det är någonting som beskrivs genom de olika begrepp jag har
              försökt resonera en del kring. Det handlar om relativ fattigdom,
              alltså min egen ekonomiska standard i förhållande till andra,
              och det som är absolut fattigdom. Det gäller förstås att arbeta
              medvetet på båda dessa områden för att minska gapet, glappet och
              skillnaderna så att vi har ett sammanhållet samhälle.
            </seg>
            <seg n="554843e9">
              Det finns betydande problem, och det är självklart så att dessa
              problem förstärks när Sverige precis som övriga delar av världen
              genomgår en ekonomisk kris med den kraft vi har kunnat se under
              de senaste två åren. Det slår mot kommuners ekonomi och gör att
              de kanske inte har råd att ha lika många anställda som tidigare,
              och det slår mot företag som i sin tur säger upp personer. Detta
              minskar skatteintäkterna för kommunerna, och man hamnar i en problematisk
              situation.
            </seg>
            <seg n="b9fa5c8e">
              Regeringen har försökt motverka detta, bland annat genom att
              sänka skatten för människor, vilket gör det möjligt för fler att
              kunna leva på sin egen lön. Ett vårdbiträde har 1 480 kronor mer
              i plånboken efter skatt per månad, och en metallarbetare har 1
              680 mer per månad. Det handlar dock inte bara om det, utan det
              handlar också om att erbjuda fler vägar in på arbetsmarknaden.
              Därför har vi förstärkt nystartsjobben, och vi har skapat fler
              platser på yrkeshögskolan och yrkesvux. Vi har gett mer stöd till
              arbetslösa genom coachning, fler praktikplatser, mer av kompetensutveckling
              och utbildning för arbetslösa. Det är för att man ska kunna använda
              den olyckliga tid av arbetslöshet som uppkommer för att gå vidare.
            </seg>
            <seg n="e496d5a8">
              Det är förstås också extremt viktigt att vi har en samhällsekonomi
              som är i balans och en arbetsmarknad som fungerar. Där har regeringen
              tagit ansvar på ett sätt som låter tala om sig vida kring. För
              att dämpa fallet i kommuner och landsting har vi också gjort massiva
              resurstillskott till dessa sektorer för att de ska kunna stå starka.
            </seg>
            <seg n="34f7c202">
              Utöver detta finns en rad åtgärder, som till exempel förstärkning
              av flerbarnstilläggen. Det spelar väldigt stor roll för det ligger
              i sakens natur barnfamiljerna.
            </seg>
            <seg n="3aaa1e59">
              Jag säger inte det här för att relativisera problemen utan för
              att skapa ett visst perspektiv. År 1999 var andelen ensamstående
              kvinnor som uppbar ekonomiskt bistånd någon gång under året 30
              procent, år 2004 var andelen 22 procent och vi befinner oss på
              den nivån nu också efter att vi, som vi hoppas, har genomlevt
              det sista av finanskrisen.
            </seg>
            <seg n="986443e8">
              Jag säger inte att inte mer behöver göras, men vi behöver ha
              lite perspektiv på det här. Och det är klart att varje enskilt
              barn som inte upplever att det kan leva under trygga ekonomiska
              omständigheter är ett misslyckande för samhället. Därför måste
              vi ständigt göra vårt yttersta för att på olika sätt bidra till
              att skapa så stabila och goda ekonomiska förutsättningar som möjligt.
            </seg>
          </u>
          <note type="speaker" n="6477ce43">
            Anf. 71 HILLEVI LARSSON (s):
          </note>
          <u who="hillevi_larsson_896639" xml:id="i-838e1f7550900574-1" n="38c77496">
            <seg n="32a4981b">
              Herr talman! Det är klart att de som har heltidsjobb, speciellt
              om det är båda föräldrarna, har det ganska bra i dag. Visserligen
              äts inkomsten upp i andra änden av höjda kostnader för bilförsäkring,
              a-kasseavgift, mediciner, läkarbesök och hyror till följd av regeringens
              bostadspolitik. Men även om man väger in de här kostnaderna klarar
              man sig i de flesta fall, speciellt om man har goda löner. Då
              får man också en större skattesänkning ju högre lön man har.
            </seg>
            <seg n="50d62434">
              Problemet är de barn som inte befinner sig i sådana familjer.
              Många barn har ensamstående föräldrar, arbetslösa och sjuka föräldrar.
              Tyvärr är regeringens enda svar, och även svaret på den här interpellationen,
              att för att hjälpa de barnen ska man göra det ännu mer lönsamt
              att arbeta, det vill säga att man sänker skatten ännu mer, speciellt
              för dem som tjänar bra.
            </seg>
            <seg n="1daee4e8">
              Jag tror att drivkraften redan finns väldigt stark i de här familjerna
              att kunna försörja sig. Problemet är att arbetslösheten har ökat,
              kanske inte enbart till följd av den här politiken, men man kan
              i alla fall se att den inte har gjort läget bättre. Och det är
              fler barn i dag som befinner sig i en utsatt ekonomisk situation.
            </seg>
            <seg n="5a1fd911">
              Det är då jag ifrågasätter att lösningen på det här problemet
              är att gå vidare med ytterligare skattesänkningar, så att skillnaden
              mellan de barn som lever i familjer där föräldrarna har det bra
              ekonomiskt och de fattiga familjerna växer. Jag tror inte att
              det gynnar barnen. Därför tycker jag att man måste gå in och hjälpa
              de här speciella familjerna i den situation som de i dag befinner
              sig i och inte bara måla upp en drömvärld där alla ska få jobb
              och klara sig bättre ekonomiskt.
            </seg>
            <seg n="23d75908">
              Dessutom handlar det inte bara om skatterna för dem som arbetar.
              Vi har väldigt många deltidsarbetslösa kvinnor. Den dominerande
              delen av de deltidsarbetslösa är ju kvinnor, många av dem dessutom
              ensamstående föräldrar. För dem är det mycket viktigare att få
              rätt till heltid än den här skattesänkningen, som dessutom är
              ganska liten om man har en låg inkomst. Här har regeringen inte
              gjort någonting för att garantera rätten till heltid. Det är en
              diskriminering av en stor del av Sveriges befolkning. Det här
              drabbar inte alls män i samma utsträckning.
            </seg>
            <seg n="553afbd0">
              Dessutom har regeringen tagit bort möjligheten att deltidsstämpla.
              Det innebär att många kvinnor ställs inför en svår situation som
              innebär att de för att över huvud taget kunna klara sig ekonomiskt
              måste säga upp sig från sitt deltidsjobb, därför att arbetsgivaren
              inte ger dem heltid. Det är inte bra för vare sig arbetslinjen
              eller barnen att man riskerar att bli heltidsarbetslös. Och så
              länge som man inte ställer krav på att arbetsgivarna ska erbjuda
              rätt till heltid är det kvinnorna som får ta smällen och även
              barnen i de familjerna. Där är något konkret som man skulle kunna
              göra för många familjer i ett utsatt läge, inte minst ensamstående.
            </seg>
            <seg n="9b35c8d3">
              Visst, det är bra med flerbarnstillägget, men det är väldigt
              lite pengar det handlar om. Och många ensamstående föräldrar har
              bara ett barn men ändå en väldigt svår ekonomisk situation.
            </seg>
            <seg n="6d9feb54">
              När det gäller bidragen till kommuner och landsting drog regeringen
              först undan pengar men tillförde sedan pengar, och nu har man
              fryst anslagen. Räknar man ihop det här har kommunerna och landstingen
              i dag stora ekonomiska behov. Därför tycker jag att man skulle
              prioritera att skjuta till mer pengar framför att gå vidare med
              ytterligare stora skattesänkningar.
            </seg>
          </u>
          <note type="speaker" n="df47ef6c">
            Anf. 72 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-9" n="26b3f817">
            <seg n="ee692e73">
              Herr talman! Jag tycker inte att jag fick något riktigt svar
              av statsrådet. Jag ställde frågan vad man faktiskt vill göra för
              den kvarts miljon barn som växer upp i fattiga familjer. Svaret
              kan väl inte vara att om föräldrarna bara får det lite sämre kommer
              det nog att lösa sig för barnen.
            </seg>
            <seg n="b6282a71">
              Herr talman! Det är inte den finansiella krisen som har sänkt
              ersättningen för de sjuka och arbetslösa. Det är inte den finansiella
              krisen som valt att inte förstärka välfärden i den omfattning
              som krävs. Det är inte den finansiella krisen som har valt att
              lägga skattebidrag på städning i stället för att satsa på mer
              arbetsmarknadsutbildning och mer komvuxplatser. Det är regeringen
              som är ansvarig.
            </seg>
            <seg n="5af48aa1">
              I dag skriver Aftonbladet om Lena Nyman. Hon kan inte tvätta
              håret själv, och hela kroppen skriker av smärta. Hon har förlorat
              en tusenlapp i månaden sedan 2006. Hur blir hon friskare av det?
              Det kan inte jag begripa.
            </seg>
            <seg n="3c670f60">
              Precis som Hillevi Larsson redovisade har en del par som jobbar
              och är friska tjänat lite mer på politiken, i alla fall ekonomiskt.
              Men den som har levt i ett ojämlikt samhälle vet att alla drabbas
              förr eller senare. Ingen mår bra av att bo i ett ojämlikt samhälle
              utan alla mår sämre.
            </seg>
            <seg n="2ff8d8ed">
              Att se hur människor far illa, dag ut och dag in, gör inte mig
              lyckligare. Om inte barngrupperna minskar, om barn som går i skolan
              inte har råd med glasögon därför att deras föräldrar är så fattiga,
              om de inte har råd att ta ut mediciner under den tid som de behöver
              göra det därför att föräldrarna har det dåligt ställt blir det
              inte bättre för att jag har fått stora skattesänkningar. Det ökar
              inte mina drivkrafter.
            </seg>
            <seg n="caaec4b2">
              Som jag sade i går, herr talman, vill jag ha ett solidariskt
              samhälle. Jag vill inte ha ett välgörenhetssamhälle där vi får
              ha TV4-galor för fattiga barn i Sverige. Vi har ju bestämt att
              vi ska ha ett välfärdssystem där vi ser till att fördela från
              var och en efter förmåga och till var och en efter behov. Då måste
              vi ha råd, tid och vilja att se även dem som inte befinner sig
              på solsidan och inte säga: Vi bryr oss inte om dem, utan att om
              vi satsar på dem som redan har det bra kommer de andra att förstå
              att resa på sig, ta sig i kragen och bli friska och få arbete.
              Trots att arbetslösheten är nästan 10 procent kommer det att bli
              fler jobb bara för att de sjuka och arbetslösa fått det sämre,
              bara för att barnfattigdomen ökar.
            </seg>
            <seg n="0ae11101">
              Det var därför jag ställde frågan: Vad är egentligen regeringens
              svar på Monica Greens interpellation? Avser statsrådet att vidta
              några åtgärder för att minska barnfattigdomen? Jag kan inte se
              det någonstans i svaret. Att regeringen kontinuerligt följer andelen
              hushåll med låg ekonomisk standard är säkert intressant, men det
              är inte speciellt roligt för de familjer som tvingas leva i fattigdom
              att regeringen bara följer det kontinuerligt.
            </seg>
            <seg n="901ef53e">
              Om man vill göra någonting kan man agera, och Göran Hägglund
              har faktiskt varit socialminister i snart fyra års tid. Då måste
              man vara tydlig med vad man önskar och vill göra. Hur vill man
              åstadkomma att de här barnfamiljerna får det bättre, och framför
              allt hur säkerställer man att barn inte drabbas av regeringens
              politik?
            </seg>
            <seg n="8abba3dc">
              Herr talman! Jag kan tyvärr inte höra någonting från statsrådet
              som gör mig lugn eller lite mindre otrygg med den utveckling som
              vi har sett med fler barn som lever i fattiga familjer. Men jag
              önskar och hoppas att statsrådet ändå ska kunna komma med ett
              tydligt svar på om det finns någonting som han vill göra för att
              åstadkomma minskad barnfattigdom.
            </seg>
          </u>
          <note type="speaker" n="6c947476">
            Anf. 73 MATILDA ERNKRANS (s):
          </note>
          <u who="matilda_ernkrans_a2e584" xml:id="i-1cfada482bf3626b-1" n="dbf5048d">
            <seg n="7d20550e">
              Herr talman! En god ekonomisk levnadsstandard för alla barnfamiljer,
              Göran Hägglund, är ett beslut som du i regeringen tillsammans
              med den borgerliga riksdagen har fattat ska gälla i Sverige som
              land. Jag tycker att du är svaret skyldig på hur du under dina
              fyra år vid makten har sett till att det är en god ekonomisk levnadsstandard
              för alla barnfamiljer. Jag skulle vilja hävda att det är precis
              tvärtom.
            </seg>
            <seg n="98896a06">
              Precis som Eva-Lena Jansson var inne på är det inte den ekonomiska
              krisen som har sänkt ersättningen för vård av sjuka barn och för
              föräldralediga. Det är inte den ekonomiska krisen som har satt
              en sista dag i sjukförsäkringen. Det är inte den ekonomiska krisen
              som har infört VAB-intyg eller vårdnadsbidrag.
            </seg>
            <seg n="1cf1d052">
              Det här är en verklighet för familjer och barn som den borgerliga
              alliansregeringen själv har beslutat om och applåderat i den här
              kammaren. Jag skulle vilja hävda att det man har lyckats skapa
              snarare är ett Bidrags-Sverige. Socialbidragen ökar i nio av tio
              kommuner. Hillevi Larsson beskrev det tidigare i bättre ordalag.
              Regeringen har dessutom infört ett rent vårdnadsbidrag på området
              med 3 000 kronor i månaden.
            </seg>
            <seg n="d4724586">
              Minister Hägglund är ju känd för att skoja till det hela lite
              grann, så jag tänkte att jag skulle skoja till det lite här i
              kammaren också men med ett djupt allvar. Jag vill nämligen i debatten
              komma ned på det som är vardag det som blir vardag i högeralliansens
              Sverige. Jag gjorde det tidigare med samtalet från köksbordet,
              och jag gör det nu genom att skoja till det lite.
            </seg>
            <seg n="4967c8a2">
              I Kristdemokraternas Sverige skulle inte jag och ministern ha
              stått här i dag i kammaren. Det skulle bara ha varit den manlige
              ministern här, med så där en 80 00090 000 kronor i månadslön.
              Jag skulle ha varit hemma med mina barn för så där en 3 000 kronor
              i månaden. Jag har två barn, så under de senaste tio åren skulle
              jag ha varit hemma i minst sex år med kristdemokratisk politik.
              Jag kanske skulle ha varit hemma ännu mer. Det här med barn är
              ju det som jag är bra på, så jag hade kanske önskat mig ett barn
              till.
            </seg>
            <seg n="c695ebd5">
              Klyftorna hade varit stora mellan mig och Hägglund 80 00090 000
              kronor i månaden mot 3 000 kronor. Men det är inte bara det. I
              Kristdemokraternas land får inte alla gifta sig, men alla får
              väl skilja sig om jag har förstått det rätt. Så vad hade hänt
              om kärleken hade tagit slut? Jag hade nog fått ta hand om barnen.
              Jag är ju deras trygghet. Men som ensamstående mamma skulle jag
              inte ha getts något extra engagemang från Göran Hägglund ingenting
              faktiskt. Något jobbskatteavdrag skulle jag inte heller ha fått
              del av, för jag hade ju inte jobbat. Jag hade varit hemma och
              tagit hand om barnen.
            </seg>
            <seg n="ba5d612f">
              När det handlar om god ekonomisk levnadsstandard för alla barnfamiljer,
              Göran Hägglund, är det här din verklighet. Detta är ditt Sverige.
              Det här är dina beslut som du har varit med och skapat och som
              du borde kunna ta ansvar för. Är det här den framtid som du ser
              framför dig? Vill du stå här i kammaren tillsammans med andra
              män, ungefär likadana som du?
            </seg>
            <seg n="f926bb51">
              Jag tror inte på en sådan framtid. Jag tror att det gör Sverige
              svagare och debatten i den här kammaren fattigare. Jag tror att
              Sverige som land och alla vi som bor och lever här har någonting
              att bidra med. Om Sverige ska klara konkurrenskraften runt om
              i världen måste vi ta till vara varje människas talang. Det gör
              man inte i Kristdemokraternas Sverige, och det gör man definitivt
              inte i högeralliansens Sverige. Det ser man om man tittar på vad
              som har hänt med familjer och barn.
            </seg>
            <seg n="ad9988fb">
              Det handlar om god ekonomisk levnadsstandard för alla barnfamiljer.
              Vad är ditt svar? Vad har du gjort och vad tänker du göra?
            </seg>
          </u>
          <note type="speaker" n="663bea52">
            Anf. 74 LARS U GRANBERG (s):
          </note>
          <u who="lars_u_granberg_5603e1" xml:id="i-3f6559c9dfcb6ab6-0" n="06533f0b">
            <seg n="1101d819">
              Herr talman! Jag vill ge mig in i debatten om den fattigdom som
              ökar i vårt land och ge en bild av en grupp till. Vi har diskuterat
              dem som är sjuka med flera. Vi ska till den gruppen också föra
              dem som är funktionsnedsatta. Det kan röra sig om att man har
              ett barn som är funktionsnedsatt. Det kan röra sig om att man
              har föräldrar som är funktionsnedsatta. Man kan drabbas exceptionellt
              hårt av den förda politiken.
            </seg>
            <seg n="d047a47e">
              På vilket sätt då? Det har nämnts tidigare i debatten att socialbidragen
              ökar i nio kommuner av tio. Om man har ett barn som är funktionsnedsatt
              och är berättigad till vårdnadsbidrag samordnas dessa två insatser.
              Om familjen då hamnar utanför arbete och blir utförsäkrad från
              sjukförsäkringen hänvisas den till kommunernas försörjningsstöd.
              I det läget tappar vårdbidraget sitt tillskott till familjekassan.
            </seg>
            <seg n="e18ea385">
              Man kan säga att gruppen familjer med barn som har funktionsnedsättning
              och som är berättigade till vårdnadsbidrag också ökar i och med
              att vi får fler och fler som är berättigade till försörjningsstöd.
              De är garanterat de som har en av de svåraste situationerna när
              det handlar om fattigdom.
            </seg>
            <seg n="df8febbc">
              Det blir ofta separationer. Det finns statliga utredningar som
              visar att det ofta sker separationer i familjer med funktionsnedsatta
              barn. Kvinnorna i familjerna har tyvärr med regeringens politik
              när det handlar om deltidsarbete ofta låg inkomst. Mycket av detta
              har gjort att de hamnar utanför och i dag återfinns i försörjningsstödskön.
            </seg>
            <seg n="1a0fb535">
              Eftersom jag själv är aktiv i handikapprörelsen vet jag att detta
              är ett stort problem. Vi som är aktiva där möts dagligen av förtvivlade
              människor som signalerar att det som var ett stöd nu har blivit
              en enorm börda eftersom det gör att vårdnadsbidraget slår undan
              benen och rätten till ett försörjningsstöd den sista utposten
              när det handlar om socialt skyddsnät i vårt samhälle.
            </seg>
            <seg n="c80f4bb0">
              Där har vi en stor uppgift. Jag väntar fortfarande, precis som
              mina kolleger, på svar från socialministern. Hur tänker socialministern
              ta sig an den ökade fattigdomen? Jag gav en bild av en fattigdom
              som har funnits och som vi hela tiden har ett kollektivt ansvar
              för att se. Vi måste se till att titta över systemen så att vi
              får en koordination och att de inte krockar. Men den här gruppen
              finns där ute bland dem som vill ha ett svar. Vad ska vi göra?
              Vad gör regeringen åt den ökade fattigdomen?
            </seg>
          </u>
          <note type="speaker" n="fa24d15f">
            Anf. 75 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-2" n="73e56db7">
            <seg n="e22f41cc">
              Herr talman! Vi ska ta till vara varje människas talang, säger
              Matilda Ernkrans. Om jag diskret får ge något slags karriärtips
              är det att avråda från stand-up-karriär. Det var kanske inte någon
              höjdare, det där.
            </seg>
            <seg n="73ecdc42">
              Vi pratar om oerhört viktiga frågor. Jag tror att det kan finnas
              skäl att påminna lite grann om vad det är som bygger välstånd
              och välfärd i ett land. Det är förstås att många människor bidrar
              till vår gemensamma försörjning för sin egen del och för att bygga
              Sverige starkt genom arbete. Det var misslyckandet på det området
              som ledde till att vi fick ett regeringsskifte 2006. Människor
              var trötta på en regering som inte tog frågan på allvar och som
              inte trodde att det skulle komma att spela någon roll för utslaget
              i valet. Människor reagerade och sade att det måste bli en ändring.
              Vi måste få en ny politik som leder till att fler människor får
              en möjlighet att försörja sig själva och genom det också större
              skatteintäkter för att kunna genomföra förbättringar på många
              betydelsefulla områden.
            </seg>
            <seg n="7e9de2af">
              När den nya regeringen tillträdde genomförde den många viktiga
              saker. Under åren har det gjorts förbättringar när det gäller
              psykiatrin. Det är en grupp som har varit utsatt för tuffa ekonomiska
              förhållanden under långa tider och som har varit bortglömd. Det
              har gjorts förbättringar för människor som har stått i evighetslånga
              vårdköer, för att förstärka för många äldre genom skattesänkningar,
              genom att öka det ekonomiska utrymmet för löntagare och genom
              att ta itu med frågor som hade långhalats tidigare, till exempel
              i form av en tandvårdsreform. Det finns också många, många andra
              saker som jag skulle kunna nämna här. Jag tror att det är viktigt
              att ha denna grund klar för sig.
            </seg>
            <seg n="70f28a66">
              Sverige har, vilket jag tycker att det finns skäl att påminna
              om eftersom mina motdebattörer ständigt glömmer bort det, gått
              igenom den värsta ekonomiska krisen sedan 30-talet. Jag vet att
              ni tycker att det är tjatigt när man säger det. Men om man tror
              att detta kan inträffa utan att det får några som helst konsekvenser
              för ett land är man att gratulera till en enastående hårdnackad
              inställning gentemot verkligheten. Det påverkar faktiskt vårt
              land. Det påverkar kommunernas möjligheter att bibehålla antalet
              sysselsatta. Det påverkar exportindustrins möjligheter att erbjuda
              jobb. Det påverkar underleverantörer och så vidare. Det spelar
              en roll för ett land.
            </seg>
            <seg n="8e7e5be8">
              När detta inträffar spelar det förstås också roll för socialbidragens
              utnyttjande. Allt fler människor hamnar i en situation där de
              behöver stöd. Jag har beskrivit här hur det tycks som om utvecklingen
              har vänt för ensamstående mammor. Vi ligger nu på samma nivå som
              vi gjorde 2004 väsentligt bättre än vi gjorde 1999 i Sverige.
              Det är bra; det ska vi vara glada för. Men vi ska verkligen inte
              vara nöjda, utan här finns mycket att göra ytterligare.
            </seg>
            <seg n="1d6976b3">
              Någon sade här att de inte hade hört någon beskrivning av vad
              regeringen har gjort. Då undrar jag om det är någon mening med
              att jag står här och berättar vad vi faktiskt har gjort. Vi kommer
              självfallet att i budgetsammanhang ytterligare värdera situationen
              i ljuset av den kunskap som vi har.
            </seg>
            <seg n="a711821c">
              Vi har självfallet ingen annan ambition än att se till att alla
              barn kan växa upp under goda ekonomiska förutsättningar. Det spelar
              en roll för barnen nu, och det spelar också en roll långsiktigt
              för barnen.
            </seg>
            <seg n="c0359865">
              Vi kommer att pröva varje tänkbar åtgärd för att kunna fortsätta
              utvecklingen mot att fler får möjlighet att klara sig på sin egen
              försörjning. De som inte kan arbeta får möjlighet till rehabilitering
              och återgång. De som ändå inte passar in på arbetsmarknaden för
              att de har olika funktionsnedsättningarna eller sjukdomar ska
              naturligtvis ha ett tryggt skyddsnät som finns där. Grunden för
              det är en ansvarsfull ekonomisk politik.
            </seg>
          </u>
          <note type="speaker" n="74238573">
            Anf. 76 HILLEVI LARSSON (s):
          </note>
          <u who="hillevi_larsson_896639" xml:id="i-838e1f7550900574-2" n="38c77496">
            <seg n="d1d8330c">
              Herr talman! Jag minns när vi hade en borgerlig regering på 90-talet.
              Resultatet av de åren var massarbetslöshet, utanförskap, ökade
              klyftor och underskott i finanserna. Det är ungefär den utvecklingen
              vi kan se under den här mandatperioden också. Ända sedan dess
              har jag som en förklaring till att det gick så illa hört att det
              inte berodde på regeringens politik utan på den ekonomiska krisen.
            </seg>
            <seg n="37bb6a5f">
              Nu får vi höra från ministern att vi hade den senaste så här
              allvarliga krisen på 30-talet. Då frågar jag mig: Var det regeringens
              misslyckade politik som orsakade problemen på 90-talet eller var
              det kris då också? Man får faktiskt bestämma sig.
            </seg>
            <seg n="09cfa235">
              Jag tycker att svaret handlar väldigt mycket om statistik. Man
              försöker få fram budskapet att fattigdomen inte har förvärrats
              för barnen och att det till och med har blivit bättre. Jag tycker
              att det är oroväckande.
            </seg>
            <seg n="6062590d">
              Det borgarna gick till val på handlade om arbetslöshet och utanförskap.
              Nu när man ser att det faktiskt inte har blivit bättre är lösningen
              att ändra statistiken, det vill säga sättet att beräkna med statistiken.
              Dessutom friskförklarar man svårt sjuka människor så att det ser
              ut som om det är färre som är sjukskrivna.
            </seg>
            <seg n="943c6449">
              Det här hjälper faktiskt inte de barn som lever i ekonomiskt
              utsatta familjer. Det har nyligen kommit siffror som visar att
              var fjärde ensamstående mamma är fattig. Vi kan se hur allt fler
              kommer till kyrkan för att få matpaket. Jag tycker att verkligheten
              tränger sig på. Vi kan inte bara prata om statistik.
            </seg>
            <seg n="84b86cce">
              Nu önskar jag att ni kommer med konkreta åtgärder för de barn
              som befinner sig i den här utsatta situationen. Man kan inte bara
              komma med åtgärder för de barn som faktiskt har det bra och tro
              att det ska leda till att de fattiga barnen automatiskt får det
              bättre. Vi måste även hjälpa folk direkt i dag.
            </seg>
            <seg n="6f68b79a">
              Jag vill avsluta med att önska alla en glad sommar. Vi ses i
              valrörelsen!
            </seg>
          </u>
          <note type="speaker" n="d6098e72">
            Anf. 77 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-10" n="26b3f817">
            <seg n="7fb97998">
              Herr talman! Monica Green konstaterar i sin interpellation att
              regeringen avser att ändra definitionen av barnfattigdom så att
              färre barn enligt statistiken blir fattigare. Det kan inte vara
              lösningen på problemet.
            </seg>
            <seg n="3063f0ea">
              Det finns ett uttryck som lyder: Bären varandras bördor! Jag
              tycker att det är ganska bra. Det handlar om solidaritet.
            </seg>
            <seg n="c036c879">
              Herr talman! Den här regeringen har tagit som sin policy: Åt
              den som har ska varda givet. Det tycker jag inte alls är lika
              roligt.
            </seg>
            <seg n="ed99b799">
              Vi vet att det finns barn i dag i Sverige vars föräldrar inte
              har råd att köpa glasögon. Vi vet att föräldrar tvingas ställa
              in deltagande i idrottsevenemang. Barn får inte följa med på utflykter,
              man kan inte åka och bada och så vidare därför att det kostar
              pengar, och de här föräldrarna är så fattiga att man inte har
              råd.
            </seg>
            <seg n="7f3c192c">
              Vi vet att arbetslösheten har ökat och att antalet socialbidragstagare
              har ökat. Innan man blev regering var regeringens paradgren det
              så kallade utanförskapet. Man gick till val på att minska det.
              Det har skenat, och den här regeringen säger att det beror på
              den finansiella krisen.
            </seg>
            <seg n="f33f58fc">
              Jag är ganska säker på att man kan hantera en ekonomisk kris
              med en solidarisk politik till skillnad från den orättvisa politik
              som Göran Hägglund och regeringen har genomfört.
            </seg>
            <seg n="9f95a054">
              Min fråga till Göran Hägglund blir: Hur kan Göran Hägglund försvara
              en sådan här politik? Hur kan man vara stolt och säga att vi hade
              en finansiell kris, och man lät den slå hårdast mot dem som inte
              hade jobb, mot dem som var sjuka och mot de fattiga barnfamiljerna?
              Det var de som fick bära bördan, medan jag som tjänade mest skulle
              bli belönad. Hur kan man säga att man är stolt över en sådan politik,
              herr talman? Det är för mig en gåta.
            </seg>
          </u>
          <note type="speaker" n="1a28e06d">
            Anf. 78 MATILDA ERNKRANS (s):
          </note>
          <u who="matilda_ernkrans_a2e584" xml:id="i-1cfada482bf3626b-2" n="dbf5048d">
            <seg n="18b70a31">
              Herr talman! Jag fick ett råd av Göran Hägglund, och jag kan
              inte motstå att ge ett råd tillbaka. Jag avråder Göran Hägglund
              från att aspirera på socialministerposten i framtiden. Där tycker
              jag faktiskt inte att ministern har varit speciellt lyckad. Han
              får väl fundera på om han kan göra bättre succé någon annanstans.
            </seg>
            <seg n="7b723107">
              Om det nu är krisen eller regeringens misslyckade politik som
              har åstadkommit dagens verklighet verkar Hägglund få fundera på.
              Men oavsett det har den här regeringen gjort ett antal val. Man
              tyckte sig ha råd att sänka skatterna med uppåt 100 miljarder
              trots att det var en ekonomisk och finansiell kris. Man tyckte
              uppenbarligen att man inte hade råd att stödja familjer och barn
              i fattigdom, för då skulle vi inte ha haft det som Rädda Barnen
              har konstaterat, det vill säga 350 000 fattiga barn i Sverige
              i dag.
            </seg>
            <seg n="5d48b261">
              Det är detta det kommer att handla om. Det handlar om det i dag
              i kammaren och förhoppningsvis under hela valrörelsen. Det handlar
              om att få den borgerliga regeringen att ta ansvar för den vardag
              och den verklighet som Göran Hägglund och hans regering har skapat
              i Sverige i dag. Man kan inte gömma sig bakom finanskriser och
              annat. Det är faktiskt så att de beslut, framför allt när det
              gäller den ekonomiska familjepolitiken, som berör barn och familjer
              fattades innan och oberoende av finanskrisen. Det gäller sänkningarna
              av ersättningen för vård av sjuka barn och ersättningen till föräldralediga.
              Utförsäkringarna i sjukförsäkringarna beslutades också innan och
              oberoende av finanskrisen.
            </seg>
            <seg n="1105c08d">
              Det finns en annan färdriktning att välja. Vi har redan klara
              socialdemokratiska och rödgröna besked som handlar om minskade
              klyftor och en kamp mot barnfattigdomen. Där har vi bland annat
              ett flerbarnstillägg, ett höjt underhållsstöd och ett höjt bostadsbidrag
              för ensamstående.
            </seg>
          </u>
          <note type="speaker" n="499b33d9">
            Anf. 79 LARS U GRANBERG (s):
          </note>
          <u who="lars_u_granberg_5603e1" xml:id="i-3f6559c9dfcb6ab6-1" n="06533f0b">
            <seg n="0d74f69c">
              Herr talman! Det kan vara farligt ibland att säga att man har
              lyckats så bra när man har sanerat den värsta ekonomiska krisen
              sedan 30-talet. Man kan ju möta någon som var med 1994. Den riksdagsledamoten
              kan komma in på några ideologiska frågeställningar, till exempel:
              Vilka ideologiska avkall har den här regeringen gjort under den
              så kallade saneringen av den ekonomiska krisen?
            </seg>
            <seg n="9f2721e4">
              När vi tillträdde 1994 och började städa efter den regering som
              hade börjat försöka sanera den ekonomiska krisen gjorde vi enorma
              ideologiska avkall. Vi gick i full konflikt med LO. När gick Göran
              Hägglund i full konflikt med Svenskt Näringsliv senast? Vi gick
              i full konflikt med alla andra. Vi var nere och sparade i den
              pension som betalas ut till efterlevande barn till föräldrar som
              omkommit i olyckor. Sådana avkall var vi tvungna att göra, men
              den krisen nämns aldrig av den nuvarande alliansregeringen.
            </seg>
            <seg n="c1c9573e">
              De säger att de har varit så duktiga, men de har inte gjort ett
              enda ideologiskt avsteg. Jag kallar det inte för att göra ett
              ideologiskt avsteg när man som stolt socialminister säger att
              vi har fått ett privat barnsjukhus som har öppnat en marknad.
              Där säljs det presentkort på bra vård. Är det att göra ideologiska
              avkall för att sanera den värsta krisen sedan 30-talet? Nej.
            </seg>
            <seg n="306ee252">
              Den socialpolitik som Göran Hägglund har varit ansvarig för innebär
              att vi har fått presentkortslösningar för barn i hälso- och sjukvården.
              Men det gäller inte de barn som vi pratar om i den här debatten
              utan de barn som har föräldrar som har råd att efterfråga detta
              på en marknad som Göran Hägglund vill ha.
            </seg>
            <seg n="fe2ad0b8">
              Nej, Göran, ni har inte gjort ett enda ideologiskt avkall. Ta
              ansvar och säg att den här krisen inte var någonting jämfört med
              krisen på 90-talet!
            </seg>
          </u>
          <note type="speaker" n="bc6e3b6d">
            Anf. 80 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-3" n="73e56db7">
            <seg n="8a00c25a">
              Herr talman! Det är intressant om man gör en poäng av att man
              har gjort ideologiska avkall, alltså att man har gjort ideologiska
              avsteg. Är det någon gång som ideologier spelar en roll det är
              kanske bäst att förklara för den som inte följer den politiska
              debatten att ideologier betyder grundläggande värderingar är det
              när det är ekonomisk kris. De behövs alltid, men alldeles särskilt
              behövs de vid en ekonomisk kris eller om man behöver genomgå en
              tuff saneringsperiod. Du säger att Socialdemokraterna gjorde ideologiska
              avkall. Det är ett intressant uttalande.
            </seg>
            <seg n="325467dd">
              Jag tror inte att det leder särskilt långt att resonera om skuld
              eller inte historiskt sett, men jag tror att det leder ganska
              långt att ha en förståelse för den ekonomiska kris som Sverige
              har genomgått. För en kort tid sedan var IMF:s Peter Doyle här
              och sade att det är svårt att se vad den svenska regeringen hade
              kunnat göra bättre för att klara den svenska ekonomin, och det
              är klart att det är ett betyg som spelar roll. Vi vet att klarar
              vi inte av att hantera den ekonomiska situationen blir det i första
              hand de som har de minsta ekonomiska marginalerna som får betala.
            </seg>
            <seg n="7da71248">
              Vi har gjort precis så gott som vi har kunnat. Vi har gjort vårt
              yttersta för att se till att så många människor som möjligt ska
              ha jobb i Sverige genom en politik som främjar anställning och
              att behålla arbetskraft, genom att satsa på kommuner och landsting
              för att de ska kunna ha kvar sina anställda, genom att förbättra
              med satsningar på framtidsinriktade saker som infrastruktur, forskning
              och annat och att använda tiden till detta men också genom att
              ge särskilt stöd till särskilt utsatta, till exempel genom flerbarnstillägget.
              Här har regeringen gjort betydelsefulla insatser. Allt har säkert
              inte varit perfekt, men alla internationella jämförelser visar
              att vi har lyckats bättre än nästan varje annat land.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="9a19eb49">
            12 § Svar på interpellationerna 2009/10:383 och 408 om förmaksflimmer
            och jämlik vård
          </note>
          <note type="speaker" n="19b8ae7f">
            Anf. 81 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-4" n="73e56db7">
            <seg n="08358830">
              Herr talman! Lars U Granberg har frågat mig hur jag avser att
              agera för att fler personer med diabetes ska få stöd och kunskap
              av sjukvården när det gäller att nå sina behandlingsmål samt hur
              jag avser att agera för att vården inte ska bero på var man bor
              eller socioekonomiska faktorer.
            </seg>
            <seg n="e79f9df7">
              Per Svedberg har frågat mig vilka insatser jag avser att vidta
              för att garantera att patienter med förmaksflimmer får en lika
              god vård i alla delar av landet samt om jag avser att ta initiativ
              till ökad kunskapsuppbyggnad och kunskapsspridning kring förmaksflimmer
              samt till att samla olika aktörer kring detta.
            </seg>
            <seg n="a2910efa">
              Då interpellationerna har en nära koppling väljer jag att besvara
              dessa i samma svar.
            </seg>
            <seg n="34323dee">
              Lars U Grahnberg och Per Svedberg tar upp mycket viktiga frågor.
              Det är självklart oacceptabelt om patienterna inte får den vård
              de behöver inom rimlig tid eller om vården inte är jämlik.
            </seg>
            <seg n="a6debf8d">
              För såväl diabetesvården som hjärtsjukvården har staten tagit
              ett tydligt ansvar för att patienterna ska ges vård på lika villkor
              genom Socialstyrelsens nationella riktlinjer inom dessa områden.
              Riktlinjerna utgör ett stöd för beslutsfattare i styrning och
              ledning av vården liksom för hälso- och sjukvårdspersonal vid
              beslut om diagnostik och behandling. Utgångspunkten för riktlinjerna
              är de tre etiska grundprinciperna människovärdesprincipen, behovs-
              och solidaritetsprincipen och kostnadseffektivitetsprincipen.
            </seg>
            <seg n="39a5b7b8">
              Riktlinjerna är ett viktigt verktyg för att bland annat påverka
              resursfördelningen utifrån principen att mer resurser fördelas
              till högt prioriterade hälsotillstånd och åtgärder. I riktlinjerna
              ingår beslutsstöd för prioriteringar som baseras på riksdagsbeslutet
              om prioriteringar i hälso- och sjukvården. Rekommendationerna
              om prioriteringar är rangordnade efter angelägenhetsgrad. Det
              är patienternas behov och hur patienten kan tillgodogöra sig vården
              som ska avgöra insatsen.
            </seg>
            <seg n="8f062970">
              Diabetes och hjärtsjukdomar har starka samband med både livsvillkor
              och socioekonomiska faktorer liksom med varandra. Dessa samband
              har uppmärksammats i båda riktlinjerna, liksom betydelsen av att
              arbeta förebyggande. Under 2011 kommer Socialstyrelsen att publicera
              nationella riktlinjer för sjukdomsförebyggande metoder där det
              kommer att finnas rekommendationer om vilka metoder hälso- och
              sjukvårdspersonal kan använda för att hjälpa patienter att förändra
              sina levnadsvanor.
            </seg>
            <seg n="23d4ea38">
              Regeringen har också vidtagit flera åtgärder för att kunna ge
              ytterligare stöd till medborgarna när det gäller goda levnadsvanor.
              Statens folkhälsoinstitut har regeringens uppdrag att bland annat
              ge nationellt stöd till lokalt arbete och nationell samordning
              av tobaksfrågan och en kraftsamling för tobaksavvänjning.
            </seg>
            <seg n="c9078ac3">
              Den 1 juli i år träder förändringar i tobakslagen i kraft som
              syftar till en bättre efterlevnad av bestämmelserna om åldersgräns
              samt en effektivare tillsyn. Regeringen har vidare inrättat ett
              dialogforum om matvanor och fysisk aktivitet där företrädare för
              branschen, experter, frivilligorganisationer, myndigheter och
              medier gemensamt diskuterar hur samhället kan befrämja detta.
              Statens beredning för medicinsk utvärdering, SBU, har nyligen
              gjort en kunskapsöversikt om kost och diabetes som eventuellt
              kan komma att utgöra en komplettering till de nationella riktlinjerna.
            </seg>
            <seg n="0e5af31a">
              Öppna jämförelser spelar en central roll för att utveckla hälso-
              och sjukvården mot att bli mer effektiv och jämlik. Genom att
              fortlöpande och öppet jämföra sin verksamhet med andra ges vårdgivarna
              ett kraftfullt verktyg för att spåra ojämlikheter och för att
              förbättra kvaliteten i vården. Regeringen har därför tagit fram
              en nationell strategi för kvalitetsutveckling genom öppna jämförelser.
              Under 2009 publicerade Socialstyrelsen en fördjupad rapport med
              öppna jämförelser inom hjärtsjukvården där bland annat skillnader
              belystes i hjärtsjukvårdens processer och resultat. Med utgångspunkt
              i indikatorerna för god diabetesvård kommer Socialstyrelsen under
              2010 och 2011 att göra en uppföljning av diabetesvården.
            </seg>
            <seg n="2db335f5">
              Det är viktigt att patienterna får snabb tillgång till vård.
              Regeringen har genom satsningen på kömiljarden sett till att patienterna
              snabbare får vård. Uppföljningen från 2009 visar på minst sagt
              lyckosamma resultat. Antalet patienter som väntade längre än vårdgarantins
              90 dagar på besök till specialist minskade med 77 procent. Väntetiderna
              till behandling eller operation minskade med hela 82 procent.
              Nu har regeringen dessutom höjt kraven i kömiljarden för att sporra
              landstingen att korta köerna ännu mer. Detta är en reform som
              gynnar alla i behov av vård.
            </seg>
          </u>
          <note type="speaker" n="df14cfa2">
            Anf. 82 PER SVEDBERG (s):
          </note>
          <u who="per_svedberg_201dc9" xml:id="i-62cc915521533d58-0" n="4847b4a1">
            <seg n="82bda257">
              Herr talman! Tack för svaret, socialministern! Det blir lite
              specifikt när man fokuserar bara på förmaksflimmer, men frågan
              spänner vidare än så, och du har ju i ditt svar breddat diskussionen
              rätt rejält.
            </seg>
            <seg n="3a52cb19">
              Anledningen till att jag skrev interpellationen var att ett antal
              människor i mitt närområde kontaktade mig och ställde frågan hur
              det kunde vara på detta sätt. Det handlar företrädesvis om äldre
              människor som under långa perioder slitit med ett sjukdomstillstånd
              som de inte har fått någon ordning på och fått till svar att de
              håller sig inom kön och de har sin rättighet, men tyvärr har man
              inte specialister. Det där kan jag tycka har varit lite knöligt.
              Vår roll här är att se till helheten och konstatera att vi måste
              sätta system i sjön som gör att det blir så bra som möjligt för
              individen.
            </seg>
            <seg n="8433a257">
              När jag lyssnar på ministerns svar, bland annat om kömiljarden,
              tycker jag att det är lite intressant, för om man tittar på statistiken
              ser den rätt konstant ut, det vet både du och jag. Det är ungefär
              lika mycket folk i kön fortfarande fast det är ett större antal
              som själva har valt köandet för att de vill träffa sin egen läkare.
              Då har man inte tjänat något.
            </seg>
            <seg n="17ac7587">
              Den här patientgruppen är en sådan grupp som inte för speciellt
              mycket väsen av sig. Däremot är det en grupp som förutom att de
              genomgår ett kraftigt lidande också kostar en del pengar. Insatsen
              skulle alltså mycket väl kunna betala sig rejält, men då krävs
              det att ministern är tydligare och mer skarp. Att Socialstyrelsen
              kommer med riktlinjerna 2011 är jättebra, det är inte fråga om
              det, men det är viktigt med tydlighet, och då kanske vi i slutändan
              hamnar hos specialisten, läkaren. Vi skulle kunna bredda debatten
              till att handla om hyrläkare och allt vad det är, men det tänker
              jag inte göra.
            </seg>
            <seg n="02b788af">
              Skulle ministern kunna tänka sig att ta fram verktyg som gör
              att läkarkåren tar det här på större allvar? Det skulle för den
              enskilde innebära att tiden som man lider förkortas. Då skulle
              per automatik också köerna kortas. Totalen borde bli att hela
              samhället skulle tjäna på det här.
            </seg>
            <seg n="91581209">
              Då krävs det tydlighet, och det är i stort sett bara ministern
              och regeringen som kan vara tydlig och säga att vi måste ta krafttag
              för att lösa problemet. Om man resonerar så att den äldre ska
              vara i fokus jag har hört ministern säga det ett flertal gånger
              då borde man också ta krafttag för att lösa den här frågan.
            </seg>
            <seg n="bb4b65c5">
              Även diabetesvården berör många äldre, men vi kan se att det
              system som byggts upp bland annat i Helsingfors utifrån ett vårdutbud
              mer bygger på kvantitet än kvalitet, vilket oroar mig. Det är
              lite snårigt. I går hade jag en diskussion med finansministern
              om pensionärernas möjligheter när det gäller skatter. Det är en
              grupp där det stora flertalet inte har ekonomiska möjligheter
              att kunna köpa sig en plats eller gå förbi en kö.
            </seg>
            <seg n="c07ad494">
              Jag tror att vi har en gemensam syn på detta, men lösningarna
              är nog lite olika. Skulle ministern kunna vara lite mer precis
              beträffande hur han tänker i frågan?
            </seg>
          </u>
          <note type="speaker" n="a0735776">
            Anf. 83 LARS U GRANBERG (s):
          </note>
          <u who="lars_u_granberg_5603e1" xml:id="i-3f6559c9dfcb6ab6-2" n="06533f0b">
            <seg n="769fd86f">
              Herr talman! Jag ska börja med att kort nämna att vi gjorde ideologiskt
              avkall 1994 för att värna det som vi nu diskuterar, likvärdig
              vård. Det var nödvändigt för att vi skulle ha kvar någonting av
              välfärdens kärna. Det var anledningen till ideologiskt avkall,
              Göran Hägglund.
            </seg>
            <seg n="2ec95031">
              Alla patienter bör ha rätt till likvärdig vård och samma möjligheter
              att få den medicinmässigt relevanta vården. Det är vår syn. Frågan
              är om regeringen är beredd att ta ansvar för det som sker med
              de nationella riktlinjer som är öppna, som inte på något sätt
              är tvingande. Man kan vid kliniker och bland läkare bortse från
              dem. Vi vill att det ska vara obligatoriskt att använda de nationella
              riktlinjerna. Vi vill ha granskning och kontroll i förväg av alla
              vårdgivare för att säkerställa att de ger den bästa möjliga vården
              och följer de nationella riktlinjerna. Därför föreslår vi en nationell
              kvalificering av alla vårdgivare.
            </seg>
            <seg n="7585a0f6">
              För att öka kunskapen om vårdens resultat spelar kvalitetsregistren
              en viktig roll. Där kan man samla data om hur patienten mår, om
              hur vårdens behandling av patienten lyckas, och det ger möjligheter
              att utveckla kvaliteten. Problemet är att rapporteringen till
              kvalitetsregistren i dag är frivillig. Regeringen har valt att
              inte öka kunskapen om vården genom att avstå från ett obligatorium
              som skulle ge värdefull kunskap om hur vården lyckas. Min fråga
              till ministern är varför regeringen inte vill ta ansvar så att
              vi får tillgänglig och tillförlitlig kunskap om hur vården fungerar.
              Eller är ministern beredd att öppna för obligatorisk rapportering?
              Vi vill ha obligatoriskt deltagande i kvalitetsregister. Det ska
              finnas ett krav att man ska delta i nationell kvalitetscertifiering.
            </seg>
            <seg n="b4537457">
              Låt mig gå över till frågan om diabetes. Regeringen har infört
              vårdval men lämnat till landstingen att formulera på vilka grunder
              ersättningen till vårdcentralerna ska betalas. Regeringen har
              också ensidigt prioriterat valfrihet och tillgänglighet men valt
              att bortse från kvaliteten. Regeringen föredrar alltså att gynna
              snabba kontakter med vården, vilket Per Svedberg var inne på,
              inte kvaliteten. Inte heller har man satsat på tillgänglighet
              för dem som behöver vård allra mest, människor med diabetes och
              andra kroniska sjukdomar.
            </seg>
            <seg n="6549b8b9">
              Det är inte rimligt att människor med diabetes riskerar att komma
              i kläm när forskningen entydigt visar att regelbundna kontakter
              med läkaren eller i detta fall diabetessköterskan leder till bättre
              måluppfyllelse och bättre resultat i diabetesvården. Frågan är
              om regeringen är beredd att prioritera de kroniskt sjuka. Kommer
              ministern att ta initiativ till att det tas fram kvalitetsindikatorer
              i vårdvalet så att kvaliteten och resultatet belönas?
            </seg>
            <seg n="17b0babb">
              I dag visar det nationella diabetesregistret att sex av tio diabetespatienter,
              av dem som finns i registret, inte når sitt målvärde. Det är inte
              rimligt. Därutöver finns mörkertal i form av alla de som inte
              rapporteras till registret. Det visar att det behövs mer fokus
              på resultat i vården. Det behövs kvalitetsregister och nationella
              riktlinjer. Eller tycker ministern att det är rimligt att bara
              sex av tio når målet?
            </seg>
          </u>
          <note type="speaker" n="0878a482">
            Anf. 84 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-5" n="73e56db7">
            <seg n="ff4ed6f7">
              Herr talman! Det är naturligtvis viktiga frågor vi resonerar
              om. De är viktiga för den enskilde patienten, för vederbörandes
              anhöriga och för hur vården fungerar när det gäller att knyta
              an till enskilda personer och fungera som den är tänkt att göra.
            </seg>
            <seg n="e3d3f95a">
              Det finns en ojämlikhet i vården som tar sig uttryck på många
              olika sätt. Det finns skillnader mellan norr och söder, öster
              och väster. Det finns skillnader inom ett och samma landsting,
              skillnader i behandlingen av kvinnor och män, skillnader mellan
              människor som är svenskar sedan generationer tillbaka och sådana
              som nyligen anlänt till vårt land. Det finns också skillnader
              mellan personer från olika socioekonomiska grupper. Detta behöver
              ändras så att alla människor, oavsett allt, behandlas på ett likvärdigt
              sätt, på bästa möjliga sätt.
            </seg>
            <seg n="514e0c7f">
              En av de absolut bästa metoderna att åstadkomma det är att mäta
              och jämföra och därefter utvärdera resultatet av det som åstadkommits.
              På så sätt kan vi ta itu med det som inte fungerar och samtidigt
              lära oss av det som fungerar riktigt väl. Därför tror jag att
              öppna jämförelser och kvalitetsindikatorer är något av en nyckel.
              Jag kan förmodligen inte leda det i bevis, men jag tror att ojämlikheten
              i vården håller på att minska om vi ser på det över lång tid.
              Allteftersom vi mäter alltmer och allt noggrannare kommer dessa
              saker i dagen, och det blir möjligt att ta itu med dem. Det är
              mycket, mycket betydelsefullt, men då måste de också användas
              till kloka åtgärder.
            </seg>
            <seg n="5420e5d7">
              Per Svedberg var inne på köer, och köer orsakar mängder av oro
              och lidande när det gäller enskilda personer som väntar på behandling.
              Det gäller för den delen även deras anhöriga. Här finns det en
              hel del bekymmer. Jag vill dock motsäga Per Svedberg när det gäller
              resultaten. Det vi nu kan se jag nämnde siffrorna tidigare är
              dramatiska förbättringar.
            </seg>
            <seg n="fc6eea29">
              Även om vi vilket vore felaktigt, men jag säger det ändå räknade
              in varenda person som är frivilligt väntande och räknade med att
              vederbörande skulle behandlas nu, trots att det finns goda medicinska
              grunder för att inte behandlas nu om man räknade alla som att
              de väntat 90 dagar oavsett hur länge de faktiskt väntat skulle
              vi se en förkortning av köerna med 57 procent. Vi har alltså sett
              dramatiska förbättringar på mycket kort tid, och det arbetet måste
              vi fortsätta att bedriva. Detta kan var och en studera på sajten
              vantetider.se.
            </seg>
            <seg n="2727dd55">
              Lars U Granberg är inne på viktiga frågor när det gäller hur
              riktlinjer används och när det gäller inrapportering till kvalitetsregister.
              Självklart är det inte fritt valt arbete utan det är metoder som
              ska användas. Det gäller att nå ut med utbildning och information
              till all personal så att det också praktiseras. För att våra register
              ska bli riktigt verkningsfulla och väl fungerande kortsiktigt
              och ligga till grund för forskning och utveckling på området,
              vilket kan ge ännu bättre behandling, måste vi ha in uppgifterna.
              På så sätt kan vi få ett så bra underlag som möjligt och kan gå
              vidare.
            </seg>
            <seg n="bd3c8ef7">
              Självklart måste vi tydligare prioritera kroniskt sjuka patienter
              som inte ska ha en bättre vård än andra men en vård som är jämförbar
              med alla andras. I dag hamnar de ofta mellan stolarna och slits
              på ett sätt som gör att de, summa summarum, inte får en likvärdig
              vård, jämfört med de allra flesta av oss.
            </seg>
          </u>
          <note type="speaker" n="924e5f58">
            Anf. 85 PER SVEDBERG (s):
          </note>
          <u who="per_svedberg_201dc9" xml:id="i-62cc915521533d58-1" n="4847b4a1">
            <seg n="2612c296">
              Herr talman! När vi diskuterar på det här sättet är vi samstämmiga.
              Jag tror att vi har samma tankar om hur vi vill att våra äldre
              ska ha det och hur vi själva vill bli behandlade när vi blir äldre.
            </seg>
            <seg n="d020c841">
              Problemet är att jag inte tror på kvantifieringen. Jag tror på
              att vi måste följa upp och ha krav, men ett belöningssystem, ersättningssystem,
              inom vårdapparaten som bygger på kvantifiering kommer att leda
              till sänkt kvalitet. När man börjar mäta kvalitetsindikatorerna
              och de andra faktorerna kommer det i sig att vara stimulerande,
              men som ministern sade kan vi se att kvaliteten inom hälso- och
              sjukvården blir allt bättre. Så är det, och det oberoende av regering,
              skulle jag tro. Den utveckling vi har, den medicinsk-tekniska
              och den specialiserade, blir nämligen bättre. Brottet uppstår
              när det är kvantiteten som styr, och då blir det bekymmersamt.
              Då tror jag att våra äldre, de som inte kan ta till orda, hamnar
              i kläm.
            </seg>
            <seg n="330d4628">
              När det gäller förmaksflimmer specifikt är tyvärr majoriteten
              av patienterna äldre multisjuka människor som är beroende av en
              vårdapparat som tar ett helhetsgrepp och ser hela människan, inte
              bara specifikt och styckevis. När man har ett system som belönar
              styckevisa insatser är risken att man bortser från de andra delarna,
              som också behöver stöd, hjälp och behandling. Vi borde väl ändå
              vara ganska överens om att ett sådant system inte är till gagn
              för den äldre. Då är vi ute på ett sluttande plan. Det leder inte
              till en bättre hälso- och sjukvård. Det leder förmodligen till
              mer hälso- och sjukvård, men inte till bättre.
            </seg>
            <seg n="a218191a">
              Det är här det bryter sig lite grann mellan vår och er syn på
              hurdan hälso- och sjukvården ska vara. Jag tror att vi vill samma
              sak, men har lite olika orosmoln i sikte. Men det viktiga måste
              ändå vara att tant Agda eller Kalle under sina sista dagar åtminstone
              inte ska känna att det är hjärtat som stör så att de inte mår
              så bra som de skulle kunna, utan att det måste vara någonting
              annat. Där har vi ett ansvar, tycker jag. Det är de som har byggt
              landet. Det är därför vi finns här med all den trygghet som de
              har varit med och skapat. De förtjänar att bli tagna på allvar.
            </seg>
            <seg n="f773c4fb">
              År 2011 kommer riktlinjerna, kan man framhålla. Väl så bra, men
              man kanske skulle kunna göra en viljeyttring redan nu. I stället
              för att bara prata om vårdval kanske man borde diskutera att det
              skulle kunna heta hälsoval, med en helhetssyn på människan i stället
              för en kvantifiering.
            </seg>
            <seg n="5f21fb8e">
              Jag kommer förmodligen inte att få ministern att säga det här,
              men jag tror att det gäller all verksamhet, oavsett om den är
              offentlig eller privat: Om man bara kör på kvantitet måste man
              göra avkall på kvaliteten. Det tror jag att vi kan vara ganska
              överens om. Det är en balansgång. Jag tror inte på ministerns
              medicin.
            </seg>
            <seg n="ffd51e3e">
              Var gärna lite tydligare! Tala om för Agda och Kalle att ni kommer
              att se till att det bildas ett flimmerteam inom deras hälsocentral!
              Det kan räcka.
            </seg>
          </u>
          <note type="speaker" n="fbd4d889">
            Anf. 86 LARS U GRANBERG (s):
          </note>
          <u who="lars_u_granberg_5603e1" xml:id="i-3f6559c9dfcb6ab6-3" n="06533f0b">
            <seg n="ceeed32c">
              Herr talman! Man kan som socialminister få för sig att man i
              talarstolen under en interpellationsdebatt kan säga att de ska
              följa de nationella riktlinjerna. Men nationella riktlinjer är
              endast rådgivande. I och med att de är rådgivande kan man på kliniken,
              på landstinget eller någon annanstans välja att bortse från dem
              eller göra någonting annat. Det är det som är problemet, så frågan
              återstår: Är regeringen beredd att ta ansvar för att det läge
              som råder ska råda också i fortsättningen? Vi vill att det ska
              vara obligatoriskt att använda de nationella riktlinjerna. Vad
              vill regeringen? Vi vill ha granskning och kontroll i förväg av
              alla vårdgivare för att säkerställa att de ger bästa möjliga vård
              och följer de nationella riktlinjerna. Vad vill regeringen? Är
              ministern vad gäller kvalitetsregistren beredd att ta upp frågan
              om obligatorisk rapportering? Vi vill ha obligatoriskt deltagande
              i kvalitetsregister. Vi vill ha krav i den nationella kvalitetscertifieringen
              på att man deltar.
            </seg>
            <seg n="135ca61e">
              Jag hakar upp mig på slutet av socialminister Göran Hägglunds
              svar, där han tar upp kömiljarden, som Per var inne på. Han säger:
              Uppföljningen från 2009 visar på minst sagt lyckosamma resultat.
              Det är möjligt att det är så, men det har också kommit upp att
              det ute i landstingen har funnits två olika kösystem. Den ena
              består av frivilligt väntande eller vad det heter. Det är klart
              att vi kan redovisa att resultatet har varit lyckosamt, Göran
              Hägglund, men varför ska vi vänta till efter valet för att få
              se resultaten? Näst sista meningen i svaret lyder: Nu har regeringen
              dessutom höjt kraven i kömiljarden för att sporra landstingen
              att korta köerna ännu mer. Varför ska redovisningen av detta komma
              först efter valet, Göran Hägglund?
            </seg>
            <seg n="8c55fcbc">
              Jag vill inte vara konspiratorisk, men jag tror att Göran Hägglund
              förstår att när han nu har varit ute och kanske varit tvungen
              att skärpa till det hela på grund av att man inte har följt de
              riktlinjer som ministern har talat om i talarstolen i Sveriges
              riksdag det är väl ungefär lika dåligt som med de nationella riktlinjer
              som han nyss sade att de ska följa innebär det att resultatet
              kanske inte är så klädsamt när vi är nära ett val. Men vi får
              väl se! Vinner vi valet ska vi jaga Göran Hägglund i opposition
              med det resultat som redovisas då.
            </seg>
          </u>
          <note type="speaker" n="d53ec48b">
            Anf. 87 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-6" n="73e56db7">
            <seg n="695eadf8">
              Herr talman! Skulle ni vinna valet skulle ni ta bort kömiljarden,
              har jag förstått. Det är ett av de mest verksamma instrument som
              vi har åstadkommit på många år inom svensk hälso- och sjukvård.
              Jag såg att man i Dagens Medicin hade ringt runt till de s-märkta
              landstingsråden runt om i Sverige. Rubriken handlade om att kömiljarden
              har gett resultat. Det var vittnesmålet.
            </seg>
            <seg n="3b7e4e8a">
              Jag kan inte klandra Lars U Granberg, men jag sade i mitt tidigare
              inlägg att om man räknar in alla de så kallade frivilligt väntande
              patientvald väntan heter det egentligen i köerna, också dem som
              har väntat kortare tid än 90 dagar, för man vet inte hur många
              som har väntat under respektive över 90 dagar, är förbättringen
              57 procent. Det är ett fenomenalt resultat. Även om man räknar
              på det ur min utgångspunkt kanske mest pessimistiska sättet är
              förbättringen 57 procent. Jag vet inte om det gick in nu heller,
              men jag nämner det ändå för protokollets skull.
            </seg>
            <seg n="8442790d">
              Man behöver inte vänta till efter valet för att se resultatet.
              Lars U Granberg kan gå in på sajten www.vantetider.se redan nu
              efter denna debatt och ta del av hur det går landsting för landsting
              och hur mycket köerna har kortats i det egna Norrbotten eller
              annorstädes.
            </seg>
            <seg n="50598f41">
              Per Svedberg tar upp den viktiga frågan om ersättningssystemen.
              Där är det på följande sätt: Landstingen får själva konstruera
              sina ersättningssystem. Man har gjort lite olika. Helsingfors
              har gjort på ett sätt, Halland på ett annat, Skåne på ett tredje,
              Västra Götaland på ett fjärde och så vidare. Jag tror att det
              kanske inte är så dumt att det är så. Man kan lära av varandra
              och se vad som fungerar bäst. Jag brukar alltid säga till landstingspolitikerna,
              som äger besluten, att de inte ska låta för mycket prestige kopplas
              till detta utan ha en prestigelös prövande attityd och säga: Nu
              prövar vi det här. Det är det bästa vi kan tänka ut just nu. Om
              det visar sig att det går att göra bättre ska vi ändra på det
              allteftersom, så att vi får en utformning som är så bra som den
              någonsin kan vara.
            </seg>
            <seg n="76dd94ec">
              I några regioner har man valt just uttrycket hälsoval. Det viktiga
              är vad de gör, inte vad det kallas, men det handlar om att erbjuda
              mer vård, närmare vård och kvalitetsmässigt god vård. Sedan 2009
              har vi fått häpnadsväckande 181 nya vårdcentraler i Sverige, alltså
              en ökning med 19 procent. Det är jättemycket, det! Den som jag
              invigde senast var en ny vårdcentral som Bräcke Diakoni startade
              i Jönköping och som jag tror tillför någonting betydelsefullt
              i vården och gör att det blir närmare för många personer som bor
              där, vilket har betydelse inte minst för de äldre personerna.
            </seg>
            <seg n="f11a00ed">
              Primärvården, som ser hela människan, har ett större ansvar att
              ta för helheten, som Per Svedberg efterlyser. Inom specialistvården
              är det naturligtvis så att vi som människor delas upp på olika
              sätt efter våra kroppsdelar, men primärvården har helhetsansvaret.
              Det är viktigt att primärvården gör sitt jobb tidigt och sedan
              naturligtvis använder specialistvården när det krävs.
            </seg>
            <seg n="ed0340b1">
              Det ska ske ett prestigelöst prövande av ersättningssystemen,
              och jag välkomnar de många nya vårdcentralerna. Jag tror att det
              här kommer att utveckla vården. Det gäller naturligtvis att göra
              de viktiga uppföljningarna.
            </seg>
            <seg n="236764b9">
              Jag är lite skeptisk till det som Lars U Granberg tar upp med
              certifiering. Jag tror att det där blir ett övermäktigt system
              att hantera i förhållande till de vinster som kan göras.
            </seg>
          </u>
          <note type="speaker" n="f85cacee">
            Anf. 88 PER SVEDBERG (s):
          </note>
          <u who="per_svedberg_201dc9" xml:id="i-62cc915521533d58-2" n="4847b4a1">
            <seg n="bd29ef50">
              Herr talman! Det är kul att socialministern får klippa band!
              Frågan är jag återkopplar om alla bandklippningar leder till högre
              kvalitet. Då är vi tillbaka i samma frågeställning: Är det kvalitet
              eller kvantitet? Men jag tänker inte fördjupa mig mer i det. Jag
              vet att det är väldigt många som är debattsugna och vill fortsätta
              dagen.
            </seg>
            <seg n="d3de3b80">
              Jag kan konstatera att vi är ganska överens om att de äldre är
              en viktig grupp. De behöver stöd och stöttning, och framför allt
              behöver de en smidigare väg för att få hjälp med sina åkommor.
              Vi är inte överens om ersättningssystemet.
            </seg>
            <seg n="0d0797d1">
              Jag måste kommentera detta med köerna. Vi kan hålla på och laborera
              med statistik, och statistiken som du beskriver finns på vårdsidan.
              Men vi måste se vad statistiken innebär.
            </seg>
            <seg n="fcc23f39">
              I de delar som jag känner till är den självvalda kön särskild
              och särredovisad. Men i och med att du valt den självvalda kön
              får du en ny remiss. Då händer någonting snopet. Efter 89 dagar
              får du en ny remiss, och då är du inne på dag ett fastän det egentligen
              är den 90:e dagen.
            </seg>
            <seg n="3306cfe5">
              Det är bara ett tips. Det kan stöka till statistiken en aning
              så att det inte blir så bra som socialministern pekar på.
            </seg>
            <seg n="9b623591">
              Jag vill önska socialministern, talmannen och all personal i
              kammaren en trevlig sommar! Nu tänker jag fara hem till Norrbo.
            </seg>
          </u>
          <note type="speaker" n="58a45b15">
            Anf. 89 LARS U GRANBERG (s):
          </note>
          <u who="lars_u_granberg_5603e1" xml:id="i-3f6559c9dfcb6ab6-4" n="06533f0b">
            <seg n="d5df1513">
              Herr talman! Jag fick ett klart svar. Jag uppfattade svaret rätt
              som du gav på Per Svedbergs fråga om kömiljarden. Däremot finns
              det en sorts statistik om kömiljarden som har ändrats. Vi kan
              ta den debatten någon annan gång vid sidan av Riksdagshuset i
              och med att jag nu slutar i riksdagen efter 16 år.
            </seg>
            <seg n="ff2a75da">
              Det talas om att tillgängligheten har ökat och möten. Enligt
              en RUT-rapport minskade antalet anställda i den offentliga sjukvården
              2007 och 2008 med 11 000 personer. Däremot ökade antalet i privat
              specialiserad sjukvård i storstäder som Helsingfors.
            </seg>
            <seg n="08f3ff43">
              Det är svårt att få ihop det. Åren 2007 och 2008 ökade ojämlikheten
              i hälso- och sjukvården när det handlar om möjligheten, precis
              som vi debatterade, att kunna få kontakt med och möta en specialist
              runt om i vårt land. Det är hur det ser ut, Göran Hägglund, enligt
              den rapporten.
            </seg>
            <seg n="e74d04dd">
              Jag ska avsluta med att tacka Göran Hägglund och förste vice
              talmannen, som har gjort samma kloka val som jag. Du har suttit
              betydligt längre tid än jag. Efter lång tid och åtskilliga debatter
              i riksdagen väljer vi att göra någonting annat. Men vi ska debettera
              Göran Hägglund även när han sitter i opposition efter valet.
            </seg>
          </u>
          <note type="speaker" n="d206c146">
            Anf. 90 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-7" n="73e56db7">
            <seg n="652bf46b">
              Herr talman! Jag lovar att jag som socialminister kommer att
              fortsätta att göra mitt yttersta så att alla vi som är i kammaren
              ska få en god vård också fortsättningsvis.
            </seg>
            <seg n="aa2e817d">
              Per Svedberg ställde frågan: Leder alla nya vårdcentraler verkligen
              till högre kvalitet? Det är en betydelsefull fråga att ställa.
              Man ska inte förväxla kvantitet och kvalitet, precis som Per Svedberg
              var inne på. Det handlar om att vi kan klara båda sakerna.
            </seg>
            <seg n="fec3fec2">
              Vi ska gärna ha en högre tillgänglighet i form av större kvantitet.
              Men vi måste hela tiden säkerställa att vi har en hög kvalitet
              på vården. Därför är tillsynen av en enormt stor betydelse. Det
              gäller också de öppna jämförelserna, kvalitetsindikatorerna och
              annat som gör att vi kan mäta och värdera de insatser vi gör.
              Vi kan då sätta in särskilda åtgärder som det är så att vi får
              bekymmer.
            </seg>
            <seg n="60f47f97">
              När det gäller köstatistiken, som båda herrarna här har tagit
              upp, jobbar vi oerhört målmedvetet med det. Det kräver också landstingen.
              Man vill ha sjysta spelregler för jämförelserna. Därför får vi
              hjälp och tips med råd och dåd från landstingen.
            </seg>
            <seg n="02893b9a">
              Vi är också själva oerhört angelägna om det. Det är i första
              hand inte för att statistiken ska vara perfekt, även om den behöver
              vara det för att vi ska uppnå målet. Men målet är att så många
              patienter som möjligt ska få vård så snabbt som möjligt och att
              ingen ska behöva vänta i onödan. Därför arbetar vi mycket intensivt
              med att ha bästa möjliga underlag.
            </seg>
            <seg n="e644fd64">
              Faktum kvarstår. Räknar man på det mest pessimistiska sätt som
              jag över huvud taget kan komma på att göra har antalet personer
              som väntar längre tid än 90 dagar, det vill säga det som vårdgarantin
              har som högsta gräns, minskat med 57 procent, och det är enastående
              bra. Men vi har mycket kvar att göra innan vi kan säga att vi
              är nöjda.
            </seg>
            <seg n="1f4e353b">
              Vi har sannolikt den bästa vården i världen. Men det finns fortfarande
              förbättringspotential, herr talman.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="93082d32">
            13 § Svar på interpellation 2009/10:404 om försäljning av receptfria
            läkemedel
          </note>
          <note type="speaker" n="73a57613">
            Anf. 91 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-8" n="73e56db7">
            <seg n="991defb5">
              Herr talman! Lennart Axelsson har frågat mig vilka åtgärder jag
              avser att vidta för att se till att gällande regler för försäljning
              av receptfria läkemedel i handeln följs samt vilka åtgärder jag
              avser att vidta för att se till att reklam för receptfria läkemedel
              sker på ett måttfullt sätt.
            </seg>
            <seg n="bfd4f45a">
              Omregleringen av apoteksmarknaden syftar till att öka tillgängligheten
              till läkemedel. Möjligheten att sälja vissa receptfria läkemedel
              på andra försäljningsställen än apotek är ett viktigt led i detta.
              Men även receptfria läkemedel kan ge bieffekter, och överkonsumtion
              kan vara skadlig. I propositionen Handel med vissa receptfria
              läkemedel gjorde därför regeringen noggranna överväganden om hur
              försäljningen skulle vara utformad. Bland annat infördes en regel
              om att läkemedel inte får säljas till personer som är under 18
              år.
            </seg>
            <seg n="667e5393">
              En viktig utgångspunkt har varit att upprätthålla en hög nivå
              på säkerheten för konsumenterna. Det finns ett tydligt regelverk
              för tillsyn och kontroll av handeln. Kommunerna ska kontrollera
              efterlevnaden av lagen om handel med vissa receptfria läkemedel
              och de föreskrifter som Läkemedelsverket har meddelat. Läkemedelsverket
              ska underrätta kommunerna om de anmälningar som kommer in från
              näringsidkare som vill bedriva detaljhandel med receptfria läkemedel.
              En gång i månaden skickar Läkemedelsverket en lista över anmälda
              butiker till samtliga kommuner. Listan publiceras också på Läkemedelsverkets
              webbsida. Brister som kommunen upptäcker ska rapporteras till
              Läkemedelsverket. Läkemedelsverket får meddela förelägganden och
              förbud, som kan förenas med vite, för att regelverket ska efterlevas.
              Den som bryter mot förbudet att sälja läkemedel till personer
              under 18 år kan dömas till böter eller fängelse i högst sex månader.
            </seg>
            <seg n="69cc3f37">
              För att underlätta för kommunerna att svara för kontrollen av
              försäljningen har Läkemedelsverket vidtagit ett antal åtgärder.
              En vägledning har tagits fram och distribuerats till samtliga
              kommuner. En särskild kommunsida finns nu på Läkemedelsverkets
              webbplats där information till kommunerna är samlad. Stöddokument
              till kommunerna i form av en checklista och rapportformulär för
              rapportering av brister har tagits fram och distribuerats till
              samtliga kommuner via e-post. Utbildningstillfällen för kommunhandläggare
              genomförs under våren och hösten 2010. En informationsinsats riktad
              till de stora affärskedjorna för att förbättra efterlevnaden av
              regelverket har genomförts.
            </seg>
            <seg n="a50314f6">
              Regeringen har den 10 juni gett Statskontoret i uppdrag att följa
              upp och utvärdera omregleringen av apoteksmarknaden utifrån målet
              med reformen. Uppföljningen och utvärderingen ska omfatta försäljning
              av såväl receptfria som receptbelagda läkemedel. Det innebär att
              utvärderingen bland annat bör avse effekterna för konsumenterna
              när det gäller tillgängligheten till läkemedel och service i alla
              delar av landet, öppettider, prisutveckling, konsumtionen av de
              läkemedel som omfattas av reformen samt apotekens bidrag till
              en förbättrad läkemedelsanvändning. I fråga om förbättrad läkemedelsanvändning
              bör bland annat risken för överdosering av receptfria läkemedel
              utvärderas. En delrapport med en första utvärdering ska lämnas
              senast den 1 juni 2012, och uppdraget ska slutredovisas senast
              den 1 juni 2013. Dessutom har Konkurrensverket och Konsumentverket
              i uppdrag att följa och analysera utvecklingen på apoteksmarknaden.
              Dessa uppdrag ska slutredovisas senast den 31 december 2010.
            </seg>
            <seg n="9a328f9a">
              När det gäller marknadsföring av humanläkemedel ställs det enligt
              läkemedelslagen krav på att den ska främja en ändamålsenlig användning
              av produkten genom en presentation som är aktuell, saklig och
              balanserad. Reklam som riktas till allmänheten får inte ha ett
              innehåll som är utformat så att det kan leda till användning av
              läkemedel som medför skada eller på annat sätt inte är ändamålsenlig
              eller till att människor inte söker relevant vård. Läkemedelsverket
              har tillsyn även över att dessa bestämmelser efterlevs.
            </seg>
            <seg n="0da6b45b">
              Insatser i form av information, kontroll och tillsyn i enlighet
              med gällande lagstiftning är viktiga för att uppnå en god efterlevnad
              av regelverket. Jag avser att även fortsättningsvis noga följa
              utvecklingen när det gäller försäljning av receptfria läkemedel
              på andra platser än apotek.
            </seg>
          </u>
          <note type="speaker" n="f9ac6536">
            Anf. 92 LENNART AXELSSON (s):
          </note>
          <u who="lennart_axelsson_82f7c1" xml:id="i-d5f8612aa755ba57-0" n="1cec2371">
            <seg n="8421fd9c">
              Herr talman! Tack, socialministern, för svaret! Vi fick ju tidigare
              en lektion i ideologi. Jag tror att socialministern sade att det
              handlade om grundläggande värderingar. När det gäller frågeställningen
              i den här interpellationen kanske det i första hand inte handlar
              om ideologi, däremot handlar grunden till det hela om ideologi.
              Där har socialministern och jag haft ett antal interpellationsdebatter
              tidigare där vi har fastställt varandras åsikter om lämpligheten
              i Apotekets avreglering, omreglering, utförsäljning eller hur
              man väljer att uttrycka det.
            </seg>
            <seg n="eda84014">
              Jag tycker inte att det var en klok idé att slå sönder ett väl
              fungerande system med uppgiften att se till att vi fick den medicin
              vi behövde. Vi har nu fått ett system som är svårt att överskåda,
              det är svårt för folk att veta var någonstans medicinerna finns
              och liknande saker.
            </seg>
            <seg n="2dc1b357">
              Om ett par dagar kommer Bilprovningen att gå samma väg. Där handlar
              det naturligtvis om grundläggande värderingar. Ni är som sagt
              beredda att låta skattebetalarna, svenska folket, betala den kostnaden
              för att ni av ideologiska skäl inte vill att vi ska äga tillsammans.
            </seg>
            <seg n="e53930dc">
              Dagens interpellation handlar alltså om en helt annan sak. Den
              handlar om vad som börjar hända i och med att vi i en sak som
              vi var överens om, att släppa ut receptfria läkemedel i handeln,
              nu kan se att man inte följer de regler som socialministern räknade
              upp i svaret och som jag nog tror i grunden är ganska väl genomtänkta,
              om de bara följs. Vi kan alltså i affärskedja efter affärskedja
              få exempel på att man exponerar läkemedel på ungefär samma sätt
              som godis. Vi kan nu se att tv-reklamen allt oftare påminner oss
              om att vi kanske borde köpa just det här läkemedlet. Risken är
              uppenbar att vi kommer att få en ökning av konsumtionen av läkemedel
              om vi inte är väldigt vaksamma på den här utvecklingen.
            </seg>
            <seg n="0dd3e682">
              Det var bakgrunden till att jag ställde interpellationen. Jag
              tycker att det är viktigt, även om vi var överens om att det var
              bra att vi kunde få möjlighet att köpa läkemedel på fler ställen,
              att vi som politiker inte tvekar att göra reglerna ännu tydligare
              om det visar sig att man inte följer de vi har. Det är det vi
              kan se hända.
            </seg>
          </u>
          <note type="speaker" n="023be814">
            Anf. 93 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-9" n="73e56db7">
            <seg n="0254d49b">
              Herr talman! Jag är glad att Lennart Axelsson har väckt den här
              viktiga frågan så att jag får tillfälle att redogöra för regelverket.
              Jag är också glad över att vi är överens om betydelsen av att
              underlätta tillgängligheten till läkemedel, men att det också
              ska ske på ett ansvarsfullt sätt, både från den nationella nivåns
              sida, alltså myndigheter och annat, och när det gäller uppföljningen
              lokalt. Det här ställer krav på aktörerna att faktiskt kunna motsvara
              det förtroende som man har fått.
            </seg>
            <seg n="a85fea04">
              Inte ens de vanligaste receptfria läkemedlen är vid en felaktig
              eller omåttlig användning ofarliga, utan det finns risker med
              och biverkningar av ett användande som manar till försiktighet,
              därav också ett ganska strikt regelverk.
            </seg>
            <seg n="ae04b20e">
              Kommunerna har ett ansvar för att följa upp det här. De har ett
              tydligt uppdrag. Vi har genom inte minst medieredovisningar, en
              tid tillbaka visserligen, sett att alla kommuner kanske inte har
              tagit sitt ansvar fullt ut. Därför är det viktigt att de centrala
              myndigheterna trycker på och ligger på kommunerna så att de först
              och främst, det självklara, är medvetna om sitt ansvar, men också
              vad det innebär i praktiken att följa upp. Kommunerna är ju inte
              alldeles ovana vid det här. De har redan ett ansvar för tillsynen
              när det gäller tobaks- och folkölsförsäljningen. Det betyder ju
              att organisationen för detta borde finnas på plats. Men det gäller
              också att man tar in den här delen.
            </seg>
            <seg n="017c978e">
              Jag håller förstås också med Lennart Axelsson om vikten av att
              den reklam som görs, den marknadsföring som sker, vare sig det
              handlar om till exempel tryckta medier eller det handlar om tv-reklam,
              sker på ett ansvarsfullt och måttfullt sätt, för läkemedel är
              underbara på det viset att de faktiskt kan bota och de kan lindra.
              Men fel använda kan det också vara riktigt ödesdigert. Därför
              är det viktigt att gagna just ett ansvarfullt utnyttjande av de
              läkemedel som står till förfogande. Vi kommer att fortsätta följa
              det här mycket noga för att kunna säkerställa att regelverket
              följs hela vägen ut.
            </seg>
          </u>
          <note type="speaker" n="f849c44f">
            Anf. 94 LENNART AXELSSON (s):
          </note>
          <u who="lennart_axelsson_82f7c1" xml:id="i-d5f8612aa755ba57-1" n="1cec2371">
            <seg n="26592c10">
              Herr talman! Jag hade egentligen inte tänkt göra ett inlägg till,
              men jag funderade på en sak, en ren kunskapsfråga. I och med att
              kommunerna nu har blivit pålagda det här ansvaret, innebär det
              också att de har blivit tillförda ytterligare resurser för att
              kunna klara det? I och med att man har svårt att kunna behålla
              anställda redan som det är i dag, med ansträngd ekonomi på grund
              av den politik som Göran Hägglund står bakom, vore det intressant
              att veta om man har fått möjligheten att göra den här tillsynen.
            </seg>
            <seg n="3e9634d7">
              Sedan skulle jag också vilja passa på och göra reklam för ett
              debattseminarium i Almedalen som kallas Tappa inte respekten för
              läkemedel. Det är alltså Sveriges farmaceutförbund som vill att
              man diskuterar de här väldigt viktiga frågorna. Sett utifrån deras
              yrkeskompetens är de naturligtvis extra viktiga. Jag tror inte
              att det var att överskrida några regler. Skulle det vara så får
              jag ta på mig det.
            </seg>
            <seg n="afbe75cf">
              (FÖRSTE VICE TALMANNEN: Vi är generösa vid denna tidpunkt.)
            </seg>
          </u>
          <note type="speaker" n="8bf995c0">
            Anf. 95 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-10" n="73e56db7">
            <seg n="fcd7f8a4">
              Herr talman! Detta sagt med anledning av diskussionen om måttfullhet
              när det gäller reklam och marknadsföring. Man får väl säga att
              den är måttfull med tanke på de våldsamma massor som följer den
              här debatten just nu.
            </seg>
            <seg n="6ee4c6e1">
              Jag borde kanske kunna svara Lennart Axelsson rätt upp och ned
              på frågan om de har fått extra pengar. Vad jag däremot med säkerhet
              kan försäkra är att vi inte har gjort någonting som vi inte har
              varit överens om. Vi har haft en överenskommelse med Sveriges
              Kommuner och Landsting om den här ordningen. Huruvida de har fått
              pengar eller inte kan jag på rak arm inte svara på, men jag kan
              återkomma i den frågan till Lennart direkt.
            </seg>
            <seg n="6ba2a219">
              Jag säger en gång till att det här är otroligt betydelsefullt,
              och vi kommer att följa det väldigt noggrant. Jag är glad att
              Lennart Axelsson har tagit upp den här frågan. Jag räknar med
              att han kommer att fortsätta vara en vakthund på det här området
              så att vi får fortsätta att samarbeta på det här viset.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="7daa66f7">
            14 § Svar på interpellationerna 2009/10:435, 454 och 464 om barnens
            rätt till båda sina föräldrar
          </note>
          <note type="speaker" n="b9edd69c">
            Anf. 96 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-11" n="73e56db7">
            <seg n="553a280b">
              Herr talman! Gunvor G Ericson har frågat integrations- och jämställdhetsministern
              om hon avser att ta initiativ till att ändra reglerna för jämställdhetsbonusen
              så att sambopar inte diskrimineras i förhållande till gifta par.
              Dessutom ställs frågan om ministern avser att ta initiativ till
              att ändra reglerna så att lesbiska par som blivit gravida utomlands
              har rätt till lika mycket bonus som om de hade blivit gravida
              i Sverige. Lennart Axelsson har frågat socialförsäkringsministern
              om hon är beredd att vidta åtgärder för att se till att adoptivföräldrar
              får ta del av samma rättigheter som andra föräldrar har. Arbetet
              inom regeringen är så fördelat att det är jag som ska svara även
              på dessa interpellationer. Veronica Palm har frågat mig hur min
              plan ser ut för att öka pappornas uttag av föräldraförsäkringen.
            </seg>
            <seg n="8b6ee1ed">
              Beträffande den del i Lennart Axelssons interpellation som behandlar
              beslut från CSN vill jag påpeka att dessa frågor ligger inom Utbildningsdepartementets
              område. Jag kommer därför endast att besvara Lennart Axelssons
              fråga om adoptivföräldrars rätt till jämställdhetsbonus.
            </seg>
            <seg n="f787c8f3">
              Att ha vårdnaden om ett barn betyder att ha det rättsliga ansvaret
              för barnets person. Barnets vårdnadshavare har rätt och skyldighet
              att bestämma i frågor som rör barnets personliga angelägenheter.
              Föräldrar som har gemensam vårdnad om ett barn har tillsammans
              ett juridiskt vårdnadsansvar för sitt barn och ska tillsammans
              besluta om frågor som rör barnet. Utgångspunkten är att vårdnadshavarna
              ska enas i frågor som rör barnet. Det är ett barns vårdnadshavare
              som har en självständig rätt till föräldrapenningdagarna. Om föräldrarna
              har gemensam vårdnad har de rätt till hälften var av dagarna med
              möjlighet att avstå sin rätt, det vill säga överlåta ett visst
              antal dagar till den andra föräldern. Som svar på Gunvor G Ericsons
              frågor vill jag därför informera om att med hänsyn till att föräldrar
              med gemensam vårdnad har ett gemensamt ansvar för barnet faller
              det sig naturligt att inrikta jämställdhetsbonusen på dessa. Det
              ligger också i sakens natur att personerna måste vara två för
              att kunna få jämställdhetsbonus.
            </seg>
            <seg n="ced4aa86">
              När ett par adopterar ett barn får de automatiskt gemensam vårdnad
              och därmed också rätt till föräldrapenning, vilket i sin tur ger
              dem rätt till jämställdhetsbonus. Rätten till föräldrapenning
              omfattar även personer som med socialnämndens medgivande tar emot
              ett barn i syfte att adoptera det. Jämställdhetsbonusen omfattar
              således, till skillnad mot vad Lennart Axelsson framför i sin
              interpellation, även adoptivföräldrar som har rätt till föräldrapenning.
            </seg>
            <seg n="5b18ff3e">
              Familjepolitiken ska öka familjernas valfrihet och stärka föräldrarnas
              makt över sin livssituation. Det ska finnas förutsättningar för
              både män och kvinnor att ta ett aktivt och jämlikt ansvar för
              föräldraskapet, utan att för den skull frånta familjerna sitt
              självbestämmande. Målet med jämställdhetsbonusen är att skapa
              förutsättningar för jämställdhet mellan kvinnor och män i ansvaret
              för hem och barn, i uttaget av föräldraförsäkringen och på arbetsmarknaden.
            </seg>
            <seg n="408de507">
              Svaret på Veronica Palms fråga är att den jämställdhetsbonus
              som infördes den 1 juli 2008 och som gäller för barn födda från
              det datumet har skapat bättre förutsättningar för ett jämställt
              uttag av föräldrapenning. Eftersom föräldrapenningen kan användas
              till dess barnet har fyllt åtta år är det för tidigt att redan
              nu dra slutsatser om effekterna av reformen. Målet med jämställdhetsbonusen
              betonar förutsättningarna snarare än utfallet. Olika utfall kan
              vara beroende av att förutsättningarna är olika, men de kan också
              vara beroende av att familjerna har gjort olika prioriteringar
              och val. Regeringen följer reformen noga. Om det visar sig att
              det behövs justeringar i regelverket får vi titta på det.
            </seg>
          </u>
          <note type="speaker" n="6c672667">
            Anf. 97 VERONICA PALM (s):
          </note>
          <u who="veronica_palm_ed0547" xml:id="i-99cec6033e1160af-0" n="b24310f6">
            <seg n="2f7a7f03">
              Herr talman! Jag drivs av en politisk tro och vilja där jag vill
              att varje enskild människa ska få möjligheten att förverkliga
              sina drömmar och välja sitt liv. Så är det inte i dag. Så är det
              inte för den som blir förälder eller för den som får föräldrar
              för det lilla nyfödda barnet. Jag tror inte att det finns en gen
              som gör sådana som mig särskilt lämpade att ta hand om barn, lika
              lite som jag tror att det finns några hjärnceller som gör sådana
              som socialministern särskilt lämpade att snickra och bygga bilar.
              Jag tror inte att uppdelningen i kön är biologisk. Jag är hundra
              procent övertygad om att det är en social konstruktion, att det
              är kulturen och de sociala konstruktionerna som sätter hinder
              för människors möjligheter att förverkliga sina drömmar och att
              välja sina liv.
            </seg>
            <seg n="2a2fc3e5">
              Dessa hinder finns hos arbetsgivaren, i könsroller, i omgivningen,
              hos fastrar, mostrar, mormor och farmor, grannar och alla andra
              som lägger sig i när man är nybliven förälder. De finns hos mödravårdscentralen,
              på öppna förskolan, hos barnavårdscentralen och hos oss själva.
            </seg>
            <seg n="3efd8eef">
              Politikens uppgift är att undanröja hinder och att befria människor
              så att de kan göra sina egna fria val. Därför är frågan om barns
              rätt till också sina pappor så viktig för mig. Det är en frihetsfråga.
            </seg>
            <seg n="3687a34b">
              TCO:s senaste pappaindex visar att om utvecklingen fortsätter
              som den gör nu kommer det att ta 51 år innan barn har lika stor
              rätt till både mamma och pappa under de första småbarnsåren. Det
              är inte rimligt. Det är alldeles för lång tid. Barn kan inte vänta.
              De är inte barn längre efter 51 år.
            </seg>
            <seg n="caee1321">
              Jag är helt övertygad om att det finns massor med saker som politiken
              kan göra för att undanröja hindren. Nu har vi haft en borgerlig
              regering i fyra år. Man har valt att införa en jämställdhetsbonus
              som inte har gett ökad jämställdhet. I övrigt har man gjort saker
              som har förstärkt hindren, som har satt upp nya hinder, infört
              vårdnadsbidrag, dränerat förskolan samt infört en socialförsäkring,
              sjukförsäkring och arbetslöshetsförsäkring som hindrar kvinnor
              från att jobba heltid. Hindren har förstärkts, och den könsmaktsordning
              som är en del av hindren har förstärkts.
            </seg>
            <seg n="d4d90e91">
              Jag vill ge socialministern en chans att få svara på frågan hur
              han vill arbeta för att undanröja de hinder som gör att män och
              kvinnor, mammor och pappor, inte kan göra de fria valen utan att
              bindas av könsstrukturer och gamla roller.
            </seg>
          </u>
          <note type="speaker" n="0ff6caaa">
            Anf. 98 GUNVOR G ERICSON (mp):
          </note>
          <u who="jan_ericson_aca06f" xml:id="i-b7065152d111acd4-0" n="ae0b6cbe">
            <seg n="057d230c">
              Herr talman! Tack för svaret! Jag skrev denna interpellation
              utifrån att jämställdhetsbonus är en av de åtgärder som regeringen
              har fört fram som en jämställdhetsfråga, och därför hade det varit
              intressant att få svar av jämställdhetsministern. Men nu är det
              socialministern som svarar. Det är märkligt men föga förvånande.
              Jämställdhet kanske inte är den starkaste grenen från regeringens
              sida.
            </seg>
            <seg n="27401d80">
              Jämställdhetsbonus var en politisk kompromiss för att kd skulle
              få igenom vårdnadsbidraget, och fp ville ha något i kompensation.
              Men den har blivit en flopp. Hälften av dem som är berättigade
              har inte ens sökt, har Försäkringskassan visat. Bara varannan
              som har sökt har fått pengarna. Det handlar om max 13 500 kronor
              i bonus, och regeringens förhoppning när bonusen infördes var
              att öka männens uttag med 25 procent. Men i praktiken har den
              inte alls påverkat uttaget.
            </seg>
            <seg n="a950f64d">
              Trots förhoppningar från regeringen har det varit ett krångligt
              regelverk, och det är dessutom inte anpassat för alla föräldrar.
            </seg>
            <seg n="c4f1f30e">
              Föräldrar som inte är gifta med varandra behöver fastställa och
              bekräfta faderskapet innan vårdnaden kan bli gemensam. Faderskapsutredning
              görs faktiskt för sex av tio nyfödda barn. Ibland tar det veckor
              innan det är klart. När jämställdhetsbonusen beräknas ingår inte
              föräldrapenningdagarna från barnets födelse till dess att vårdnaden
              har blivit gemensam. Det innebär att föräldrar som är sambor får
              mindre tid som kan räknas in i jämställdhetsbonusen än vad föräldrar
              som är gifta med varandra får.
            </seg>
            <seg n="58301ac1">
              Lesbiska par som har blivit gravida utomlands får inte automatiskt
              gemensam vårdnad. Den icke-födande kvinnan måste ansöka om närståendeadoption
              för att vårdnaden av barnet ska bli gemensam. Den processen kan
              ta sex till sju månader. De föräldrapenningdagar som tas ut innan
              adoptionen är klar berättigar inte till bonus, vilket innebär
              att dessa familjer går miste om en stor del av bonusen.
            </seg>
            <seg n="060a975f">
              Jag undrar hur regeringen egentligen menade när regeringen skrev
              i underlaget till förslaget att jämställdhetsbonus är en reform
              som ska underlätta för föräldrar av samma kön att fördela föräldraledigheten
              jämlikt. Det svar jag får av ministern är att med hänsyn till
              att föräldrar med gemensam vårdnad har ett gemensamt ansvar för
              barnet faller det sig naturligt att inrikta jämställdhetsbonusen
              på dessa. Ja, men regelverket gör att det tar tid innan man på
              papperet kan få den gemensamma vårdnaden trots att man i praktiken
              har haft den gemensamma vårdnaden ända sedan barnet föddes.
            </seg>
            <seg n="375350f6">
              Är det så att jämställdhet inte ses som en fråga hos ett sambopar
              innan de har fått gemensam vårdnad? De är två föräldrar. Eller
              kan jämställdhet inte ses som en fråga hos ett samkönat par? De
              är också två föräldrar.
            </seg>
            <seg n="7e2190d7">
              Jämställdhetsbonusen är krånglig att förstå. Dessutom betalas
              inte pengarna ut förrän året efter som en skattereduktion. Jag
              kan förstå att det inte givit någon effekt i ett mer lika uttag.
              Men att konstruktionen dessutom är sådan att bonusen främst riktas
              till den gifta kärnfamiljen missgynnar andra familjer var det
              så ni ville ha det i regeringen?
            </seg>
          </u>
          <note type="speaker" n="2e783a3c">
            Anf. 99 LENNART AXELSSON (s):
          </note>
          <u who="lennart_axelsson_82f7c1" xml:id="i-d5f8612aa755ba57-2" n="1cec2371">
            <seg n="e22fd301">
              Herr talman! Tack, socialministern, för svaret! Men jämfört med
              de interpellationer vi har debatterat tidigare är det här svaret
              nog det sämsta. Det verkar nästan som att socialministern inte
              har läst frågan. Jag tänkte börja med den.
            </seg>
            <seg n="bf8d3ebf">
              2030 familjer per år adopterar barn från Thailand. Det som särskiljer
              adoptionerna därifrån är att de thailändska myndigheternas regler
              innebär att barnen från Thailand kommer till Sverige som fosterbarn.
              Först efter att den thailändska adoptionsmyndigheten har fått
              uppföljningsrapporter om barnet fattar adoptionsstyrelsen beslutet
              att den thailändska adoptionen kan registreras. Därför är de svenska
              föräldrarna inte juridiska vårdnadshavare förrän adoptionen även
              beslutats av tingsrätten i Sverige.
            </seg>
            <seg n="a15697ca">
              Tidsperioden är vanligen ett till ett och ett halvt år då barnet
              är i föräldrarnas vård i Sverige och de vanligtvis tar ut sina
              föräldraförsäkringsdagar.
            </seg>
            <seg n="53001d9d">
              Föräldrapenning kan man få som adoptivförälder från den dag man
              har barnet i sin vård, oavsett vem som är formell vårdnadshavare.
              Det verkar som om flera regler som hänger ihop med detta inte
              tar hänsyn till adoptivföräldrars särskilda situation. Det gäller
              denna regel om jämställdhetsbonus, som Försäkringskassan alltså
              vägrar att betala ut i dessa fall. Det är märkligt att man på
              just detta sätt vill straffa adoptivföräldrar, som i övrigt uppfyller
              de förutsättningar som är själva syftet med jämställdhetsbonusen.
              Jämställdhetsbonusen borde rimligtvis kopplas till själva rätten
              att få föräldrapenning.
            </seg>
            <seg n="7cf6c554">
              Det här är exempel som jag har fått från Adoptionscentrum som
              visar att reglerna inte går ihop och där Försäkringskassan har
              sagt nej till jämställdhetsbonus. Jag har personligen också träffat
              en man det var upprinnelsen till interpellationen som berättade
              om det här.
            </seg>
            <seg n="8ea1a600">
              Man kan läsa i svaret från socialministern: Rätten till föräldrapenning
              omfattar även personer som med socialnämndens medgivande tar emot
              ett barn i syfte att adoptera det. Jämställdhetsbonusen omfattar
              således, till skillnad mot vad Lennart Axelsson framför i sin
              interpellation, även adoptivföräldrar som har rätt till föräldrapenning.
            </seg>
            <seg n="d7fede88">
              På sätt och vis är det väl bra om det är så, för då behöver socialministern
              bara se till att upplysa Försäkringskassan om att de beslut som
              de har fattat om att neka dessa föräldrar jämställdhetsbonus är
              felaktiga. Då får vi saken ur världen. Men att svara på det viset
              utan att, vad jag förstår, ha tagit reda på bakgrunden till frågan
              tycker jag är dåligt.
            </seg>
            <seg n="f1845ef4">
              Jag kan mycket väl förstå att socialministern inte vill svara
              på sådant som inte finns inom hans område, men min sista fråga
              var alltså: Är statsrådet beredd att vidta åtgärder för att se
              till att adoptivföräldrar får ta del av samma rättigheter som
              andra föräldrar har? Det är en väldigt öppen fråga. Det borde
              inte vara så jättesvårt att säga: Ja, naturligtvis ska vi göra
              vad vi kan för att se till att reglerna gäller alla föräldrar
              på samma sätt. Oavsett vilket kompetensområde det handlar om tycker
              jag att man borde göra det.
            </seg>
            <seg n="8975f588">
              Sedan kan jag skicka en fråga till rätt ställe när det handlar
              om den andra delen. Men rent allmänt borde det vara ganska enkelt
              att säga: Absolut alla föräldrar ska ha samma rätt.
            </seg>
          </u>
          <note type="speaker" n="47e48664">
            Anf. 100 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-12" n="73e56db7">
            <seg n="c94bc16b">
              Herr talman! Jag vet inte om den sista frågan är ställd med anledning
              av resonemanget om CSN, men det är uppenbart att det är utbildningsministerns
              ansvar att hantera sådana frågor. Regeringen har inte något annat
              syfte än att säkerställa att regelverket är lika för alla, med
              den reservationen att det handlar om personer som är föräldrar,
              antingen genom adoption eller på annat sätt, att det handlar om
              personer som har vårdnaden så att man har en juridisk grund för
              att fatta beslut omkring de regelverk som finns. Det är självklart.
            </seg>
            <seg n="93ed3f08">
              Då är man inne på det som Gunvor G Ericson är inne på, nämligen
              att utgångspunkten självklart är att alla ska få samma villkor.
              Man särskiljer inte sambor från gifta par, utan de behandlas lika.
              Men det måste vara någon som är vårdnadshavare. Är man inte vårdnadshavare
              kan man inte dela föräldraförsäkringen på det sätt som föräldrar
              gör. Det måste finnas en grund för de olika delarna av lagstiftningen.
              Självklart eftersträvar man en lagstiftning som är så lika som
              möjligt.
            </seg>
            <seg n="b1e4d41d">
              När det gäller faderskapsfastställande anger Gunvor G Ericson
              siffror för väntetider som är häpnadsväckande stora. I regel går
              det närmast med blixtens hastighet det är nog det normala. Om
              det tar väldigt lång tid i något enskilt fall är det att beklaga,
              och då behöver det skyndas på, på ett rättssäkert sätt förstås,
              men det ska inte ta extra lång tid. Idén är att det ska gå så
              snabbt och smidigt som möjligt för att säkerställa grunderna för
              föräldrarnas ansvarstagande gentemot barnen och för att de ska
              uppbära de förmåner som det för med sig.
            </seg>
            <seg n="3ca013f3">
              Jag tror att det är alldeles för tidigt att resonera så som Gunvor
              G Ericson gör när hon säger att det här har blivit en flopp och
              att det inte alls har påverkat uttaget. Det tar i regel ganska
              lång tid från det att en reform beslutas till det att den får
              en verklig effekt. Därför ska man nog vara försiktig med att göra
              den typen av uttalanden för närvarande. Vi får låta det här ha
              sin verkan så att människor blir varse att det finns och lär sig
              hur systemet fungerar. Jag säger också i svaret att om det finns
              onödiga hinder och regelverket är krångligt i överkant får vi
              kika på om det finns möjligheter att ändra det så att det blir
              begripligt och lättanvänt för föräldrarna.
            </seg>
            <seg n="0a21b2e7">
              Veronica Palm tar upp frågan hur jag vill arbeta för att ta bort
              hinder som inte möjliggör fria val. Det är en väldigt viktig uppgift,
              som handlar om till exempel hur förskolan och skolan behandlar
              killar och tjejer, att man ger tjejer samma möjligheter som killar,
              samma utrymme och samma möjligheter att växa som personer och
              ta för sig på olika sätt.
            </seg>
            <seg n="932f49e2">
              Det handlar förstås också om villkoren på arbetsmarknaden. Det
              handlar om den attityd som kan finnas på en del arbetsplatser
              men också om det faktum att kvinnor fortfarande tjänar ungefär
              80 procent av det som män tjänar. Detta är naturligtvis en situation
              som behöver förändras för att vi ska få bort de onödiga hinder
              som kan leda till att det är annat än de fria valen som avgör
              till exempel hur föräldrapenningen tas ut.
            </seg>
            <seg n="2ad1fcdf">
              Det blir lite märkligt när Veronica Palm frågar hur jag vill
              arbeta för att ta bort hinder som inte möjliggör fria val. Det
              säger hon som står för en politik där det inte ska finnas så särskilt
              mycket av fria val. Just när det gäller föräldraförsäkringen vill
              ju hela vänstersidan bestämma detta åt föräldrarna, eftersom föräldrarna
              inte anses kapabla att fatta de besluten.
            </seg>
          </u>
          <note type="speaker" n="08320035">
            Anf. 101 VERONICA PALM (s):
          </note>
          <u who="veronica_palm_ed0547" xml:id="i-99cec6033e1160af-1" n="b24310f6">
            <seg n="55cb68dc">
              Herr talman! Om man tror att det i dag är ett fritt val att ta
              ut föräldraledigheten och det är en överväldigande majoritet kvinnor
              och få män, som tar ut lite, måste man med den bilden och den
              tron också tro att kvinnor är mer korkade än män, eftersom kvinnor
              inte har lika mycket makt som män. Man måste också tro att kvinnor
              gör ett sämre arbete eftersom kvinnor inte har lika mycket lön
              som män. Om man nu tror att det är ett fritt val måste man tro
              att kvinnor vill jobba deltid och gärna vill ha lite extra socialbidrag
              vid sidan av för att de inte får lön nog och arbetstid nog att
              kunna försörja sig själva och sina barn.
            </seg>
            <seg n="42db4168">
              Det tror inte jag, och jag hoppas att landets socialminister
              inte heller tror det.
            </seg>
            <seg n="0da48cd7">
              Då måste man använda politiken som verktyg. Socialministern säger
              att man måste ändra attityder i skolan och på arbetsmarknaden
              och att kvinnor måste få en större del av den disponibla inkomsten.
              Men den här regeringen har gjort precis tvärtom! I varje budget
              man har lagt fram är det inte nog med att rika människor prioriterats
              på bekostnad av vanliga människor, pensionärer och genomsnittsinkomsttagare.
              Den rikaste procenten i Sverige har fått lika mycket av skattesänkningarna
              som 25 procent av resten av befolkningen. Män har prioriterats
              på bekostnad av kvinnor. Män har under den här tiden fått i snitt
              60 procent av skattesänkningarna och de ökade bidragen, och kvinnor
              har fått 40. Det är en ganska tydlig, skev fördelning. Samtidigt
              skär man i den offentliga, gemensamt finansierade välfärden, där
              kvinnor jobbar och som de är beroende av.
            </seg>
            <seg n="98bda043">
              Man kan göra saker. Antingen kan man göra det som Göran Hägglund
              säger eller låta bli, som han gör.
            </seg>
            <seg n="23a97a75">
              Jag tror till exempel att man kan utveckla familjecentraler där
              man kan arbeta mer aktivt med könsrollsfrågor.
            </seg>
            <seg n="6cc8a968">
              Mödravårdscentralen kan ställa frågan: Hur kommer ni att dela
              på er föräldraledighet?
            </seg>
            <seg n="aa376e0e">
              Arbetsgivaren kan ställa frågan, både till män och till kvinnor.
              Om man vill ha en jämställdhetsbonus som fungerar tror jag att
              det vore smartare att stimulera arbetsgivare att få både män och
              kvinnor som är både bra föräldrar och attraktiva på arbetsmarknaden.
            </seg>
            <seg n="49d5f58a">
              Försäkringskassan kan ställa frågan. Barnomsorgen skulle kunna
              ta ett aktivt ansvar genom att alltid ringa pappa först när barnen
              kräks på dagis. Det vore ett jätteenkelt sätt att bryta könsroller.
            </seg>
            <seg n="009110cb">
              Rätten till heltid är en basal jämställdhetsfråga rätten att
              få en lön att leva på.
            </seg>
            <seg n="cdb256dc">
              Att kvotera kvinnor i börsnoterade företag är ett sätt att visa
              symbolbilden. Kvinnor är inte mer korkade än män de är lika kloka
              som män. Att höja taket, som ni sänkte, i ersättningen för vård
              av sjukt barn, där kvinnor tar ut en än större andel, skulle kunna
              vara ett sätt att stimulera fler män att få nära relationer.
            </seg>
            <seg n="040e3684">
              Man skulle kunna införa en gemensam vårdnad under barnets första
              levnadsår för att pappan skulle få den där nära relationen från
              början, så att man sedan vågar vara hemma ensam som pappa. Jag
              tycker också att det är dags att knyta fler föräldraledighetsmånader
              till varje förälder för att ge också pappor den självklara rättigheten
              till egen tid med barnen och åt barnen den självklara rättigheten
              till egen tid med sina pappor, men det är inte det enda. Detta
              är en av de frihetsreformer jag tycker att man ska genomföra.
            </seg>
          </u>
          <note type="speaker" n="9b109f32">
            Anf. 102 GUNVOR G ERICSON (mp):
          </note>
          <u who="jan_ericson_aca06f" xml:id="i-b7065152d111acd4-1" n="ae0b6cbe">
            <seg n="0e161fb2">
              Herr talman! Vi i Miljöpartiet vill se en familjepolitik som
              gynnar alla familjer, inte bara kärnfamiljer. Vi vet att familjer
              ser väldigt olika ut, och vi använder gärna begreppet stjärnfamilj
              som ett samlingsnamn. När vi talar om en politik för stjärnfamiljer
              menar vi alla bonusfamiljer, alla regnbågsfamiljer, alla ensamstående
              föräldrar, alla som har halvsyskon i andra familjer och alla barn
              som har kommit till utan en pappa närvarande. Jämställdhetsbonusen
              är inte anpassad till dagens verkliga familjer.
            </seg>
            <seg n="c653aae8">
              Jämställdhetsminister Nyamko Sabuni har sagt att ni vill förenkla
              jämställdhetsbonusen. Men i svaret säger inte ministern något
              om det. Men jag uppfattade ändå att det i debatten kom fram att
              man ville se över regelverket. Just detta att juridiskt få vårdnaden
              tar ibland väldigt lång tid.
            </seg>
            <seg n="351f5f33">
              Jag fick ett mejl från Sara, som är gift med Linda. De har en
              dotter som är ett och ett halvt år. De har delat sina föräldrapenningdagar
              lika, men enligt regeringens regelverk är de inte berättigade
              till jämställdhetsbonus trots att de båda är föräldrar och gemensamt
              hade beslutat att skaffa barn. Men eftersom de åkte till Danmark
              tog det dem sex månader att få gemensam vårdnad på grund av att
              de var tvungna att göra en närståendeadoption. Därför är de inte
              berättigade till detta.
            </seg>
            <seg n="2a7dd6ba">
              Ska jag uppfatta svaret som att regeringen ändå är beredd att
              se över reglerna, så att man kan underlätta även för samkönade
              par att få ta del av detta? Det är väl inte tanken att de som
              har fått insemination utomlands ska missgynnas?
            </seg>
            <seg n="f0be723c">
              I debatten pratar ministern om att man vill göra det mer betydelsefullt
              för föräldrarna att välja. Innebär det att Kristdemokraterna och
              regeringen vill ta bort pappamånaderna? Det kanske är vad regeringen
              planerar men inte säger högt.
            </seg>
            <seg n="2d9f5d32">
              I november 2009 skrev den moderata riksdagsledamoten från Kronobergs
              län, Anna Tenje, i ett pressmeddelande att pappamånaderna borde
              skrotas. Även moderaten Sten Tolgfors, numera försvarsminister,
              har motionerat i riksdagen om att slopa pappamånaderna, och jag
              vet att Kristdemokraterna har beslutat det på sitt riksting.
            </seg>
            <seg n="35ba9a15">
              Om nu jämställdhetsbonusen inte fungerar för att man ska få ett
              mer jämställt uttag av föräldraförsäkringen, vad tänker då regeringen
              föreslå i stället? Eller ser inte regeringen att köksbordsbesluten
              i familjen också påverkar andra familjer? Så är det till exempel
              med den familj där kvinnan söker arbete och arbetsgivaren krasst
              räknar med att kvinnan kommer att skaffa barn även om hon nu inte
              har barn och därmed sätter en lägre lön för att kompensera för
              den risken. Vad tänker regeringen göra för att åstadkomma ett
              mer jämställt uttag?
            </seg>
          </u>
          <note type="speaker" n="c8c79545">
            Anf. 103 LENNART AXELSSON (s):
          </note>
          <u who="lennart_axelsson_82f7c1" xml:id="i-d5f8612aa755ba57-3" n="1cec2371">
            <seg n="7c28604a">
              Herr talman! Man måste nog börja fundera på om det är rimligt
              att klumpa ihop svaren på interpellationer som man har gjort i
              det här fallet. Det är ju nästan omöjligt att ha en dialog med
              socialministern om den specifika fråga som jag har ställt i interpellationen
              när socialministern måste svara på tre olika interpellationer
              samtidigt och där de andra är väldigt övergripande. Det känns
              inte riktigt bra.
            </seg>
            <seg n="12f87043">
              För den grupp som min interpellation handlar om den är ju inte
              speciellt stor, men interpellationen tar upp en fråga som är viktig
              för dem är det viktigt att man behandlar interpellationen på ett
              sjyst sätt. Jag tycker inte att det blir riktigt som det borde
              här. Nu mot slutet av riksdagsåret har man lagt ihop väldigt många
              interpellationer i grupp. Det måste ju vara svårt också för den
              minister det gäller att genomföra debatten på ett bra sätt så
              att interpellanterna känner att de får diskutera de frågor som
              är viktiga för dem.
            </seg>
            <seg n="02de06ec">
              Jag skulle ändå vilja ställa en fråga till ministern, och det
              skulle vara jättebra om jag kunde få ett klart svar. Uppenbarligen
              har inte Försäkringskassan samma uppfattning om hur reglerna om
              jämställdhetsbonus ska tolkas för denna grupp av adoptivföräldrar
              som den som uttrycks i svaret från Göran Hägglund. Faktum är att
              ett flertal adoptivföräldrar med barn från Thailand har nekats
              jämställdhetsbonus av Försäkringskassan med den motivering som
              jag redovisade i den ställda frågan.
            </seg>
            <seg n="5b57fbe2">
              Om nu Försäkringskassan har missuppfattat reglerna hoppas jag
              att Socialdepartementet meddelar Försäkringskassan vad det är
              som gäller. Man har ju helt skilda uppfattningar om hur reglerna
              ska tolkas. Jag hoppas att socialministern kan ge löftet att man
              ska nå en samsyn med Försäkringskassan om vad som borde gälla
              utifrån den lagstiftning som ligger till grund för svaret på interpellationen.
            </seg>
          </u>
          <note type="speaker" n="6a9f67af">
            Anf. 104 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-13" n="73e56db7">
            <seg n="efd53607">
              Herr talman! Först vill jag vända mig till Veronica Palm som
              undrar om kvinnor är mer korkade än män och om tjejer är mer korkade
              än killar. Nej, det tror jag verkligen inte. Det är nog någorlunda
              jämnt fördelat mellan oss. Det finns individuella skillnader som
              inte är könstypiska på något sätt.
            </seg>
            <seg n="816ebd4a">
              Jag tror att det finns en skiljelinje i synsätt mellan oss här.
              Vi tror att förnuftet ska råda och att förändringar kommer genom
              att vi får ökad insikt. Saker och ting tar ibland lite tid, men
              det är bättre att de får göra det än att en politisk majoritet
              plötsligt beslutar om saker och ting som fungerar illa ute i verkligheten
              när människor utsätts för detta. Detta kommer vi säkert att kunna
              bråka mycket om.
            </seg>
            <seg n="9742a2f4">
              När man gör den här typen av generella påståenden att regeringen
              skulle ha försämrat jämställdheten och så vidare är det viktigt
              att framhålla att vi till exempel på pensionsområdet, när vi har
              lagt ut pensionerna eller gjort skattesänkningar för pensionärerna,
              har haft en väldigt hög träffsäkerhet. Våra reformer har nått
              de kvinnor som har de allra lägsta pensioner som finns i vårt
              land. Det är ofta personer som har kommit en bra bit upp i åren.
              Det är likadant med reformeringen av lönebildningen för statliga
              toppchefer, där det nu är ungefär lika många män som kvinnor och
              där lönerna är nästan exakt lika för kvinnor och män.
            </seg>
            <seg n="f2078058">
              Detta har vi kunnat göra utan kvoteringar eller lagar, utan vi
              har gått efter kompetens. Plötsligt visar det sig att kvinnor
              är lika kompetenta som män. Vi har gått från ett system där ministrar
              ringde till kompisar och frågade om de ville ha ett jobb till
              en situation där man har ett vanligt rekryteringsförfarande och
              går på meriter. Plötsligt får vi en helt annan situation. Därmed
              får vi också fler förebilder för kvinnor att vara verksamma i
              näringslivets styrelser eller på toppositioner i samhällslivet
              för övrigt, vilket jag tror är väldigt betydelsefullt.
            </seg>
            <seg n="dfb642e6">
              Gunvor G Ericson och Lennart Axelsson, det kan vara så att det
              finns någon information i detta som jag inte har och som har legat
              till grund för svaret. Det kan göra att vi inte har en fullständig
              bild. Jag svarar efter bästa förmåga.
            </seg>
            <seg n="9a03f545">
              Men min generella ingång i det här är förstås att det inte ska
              råda några skillnader, utan alla ska behandlas på lika sätt. Men
              det är självklart det tror jag också att alla här förstår att
              det när det gäller föräldrapenning och därmed också frågan om
              jämställdhetsbonus måste vara personer som är eller betraktas
              som barnens föräldrar eller vårdnadshavare. Det är de som kan
              få del av de här förmånerna. Det tror jag inte att vi har olika
              uppfattningar om.
            </seg>
            <seg n="848f2be0">
              Utifrån de kriterierna har jag självklart ingen annan inriktning
              än att alla personer, alla familjer ska behandlas på precis samma
              sätt. De här stöden finns ju ytterst till för att barnen ska få
              en så bra uppväxt som möjligt. Det handlar inte om att premiera
              föräldrar av ett visst slag eller familjetyper av något visst
              slag. Föräldrar ser olika ut. Familjer ser olika ut. Alla är lika
              mycket värda, och alla har rätt till det stöd som det offentliga
              ger i olika tappningar för att skapa så trygga förhållanden som
              vi tillsammans kan göra när det gäller våra barns uppväxt.
            </seg>
          </u>
          <note type="speaker" n="c160bae3">
            Anf. 105 VERONICA PALM (s):
          </note>
          <u who="veronica_palm_ed0547" xml:id="i-99cec6033e1160af-2" n="b24310f6">
            <seg n="a29de1aa">
              Herr talman! Ja, det är precis här som skiljelinjen går. Tror
              man att politiken går att använda för att ge det lilla nyfödda
              barn som föds i dag bättre möjlighet att få en nära relation med
              både sin mamma och sin pappa, eller tycker man att det får vänta
              i 51 år, förutsatt att utvecklingen går i samma riktning som den
              nu har gjort? Fortsätter vi att ha en högerregering i några år
              till lär det ta ännu längre tid.
            </seg>
            <seg n="592f7e1d">
              Jag tror att politiken kan vara ett verktyg. Då undrar man: Vem
              är förlorare på att man skulle låta fler pappor få en nära relation
              med sina barn från början? Det är inte papporna, för de får den
              här nära relationen, som gör att de, även om det går snett någon
              gång senare i livet, har en familj kvar. Det är inte mammorna,
              för de får en stark etablering på arbetsmarknaden och en förälder
              hemma som tar ansvar för det där vardagliga pysslet, som det är
              att vara förälder. Och det är inte barnen, för föräldraskap delas
              inte. De får inte två halva föräldrar. De får två hela.
            </seg>
            <seg n="616aa383">
              Det enda som tar stryk av att man ger mer stöd för att ge båda
              föräldrarna möjligheter att vara hemma är de traditionella könsrollerna.
              Det är möjligheten att bryta dessa, även på andra ställen, som
              gör att kvinnor får bättre arbetssituation och bättre lön, som
              gör att män vågar välja icke-traditionellt och som gör att pojkar
              och flickor får lika goda förutsättningar.
            </seg>
            <seg n="3b36e2a8">
              Här går skiljelinjen. Jag tycker att det är dags att politiken
              tar ansvar för de små barnen. Då måste jag få ställa en sista
              fråga till Göran Hägglund: Kan vi förvänta oss att Kristdemokraterna
              går till val på att utveckla vårdnadsbidraget och avskaffa pappamånaderna?
              Är det den kristdemokratiska familjepolitiken?
            </seg>
          </u>
          <note type="speaker" n="260e72b2">
            Anf. 106 GUNVOR G ERICSON (mp):
          </note>
          <u who="jan_ericson_aca06f" xml:id="i-b7065152d111acd4-2" n="ae0b6cbe">
            <seg n="651bae35">
              Herr talman! Ja, det blir många frågor i den här debatten, eftersom
              det är tre interpellationer samtidigt.
            </seg>
            <seg n="7101a8e7">
              Både jag och Lennart Axelsson lyfter visserligen fram två specifika
              fall som exempel. Men det är ändå exempel på hur regelverket slår
              gentemot enskilda familjer, oavsett om det är sambopar, om det
              är adoptivföräldrar eller om det är samkönade par. Självklart
              ska det finnas en juridisk vårdnadshavare, en gemensam vårdnad.
              Där är vi helt eniga. Men på grund av de teknikaliteter som finns
              runt regelverket tar det ibland lite tid, och det missgynnar.
              Man skulle kunna tänka sig att se över regelverket, så att det,
              när man får gemensam vårdnad, ändå går att räkna ut det här, så
              att det blir möjligt att ta ut det.
            </seg>
            <seg n="d63ecba4">
              Eller man kanske helt enkelt ska slopa jämställdhetsbonusen och
              utveckla någonting annat. Jag skulle gärna vilja höra hur ministern
              ser på det. Jag ställde den frågan i mitt förra inlägg. Planerar
              regeringen att ta bort pappamånaderna? Går Kristdemokraterna till
              val på att ta bort pappamånaderna och utveckla vårdnadsbidraget?
              Hur ser ni då på jämställdhetsbonusen i det? Vad är regeringens
              och vad är Alliansens besked om hur den kommande föräldraförsäkringen
              och familjepolitiken ska se ut?
            </seg>
          </u>
          <note type="speaker" n="a17cef76">
            Anf. 107 LENNART AXELSSON (s):
          </note>
          <u who="lennart_axelsson_82f7c1" xml:id="i-d5f8612aa755ba57-4" n="1cec2371">
            <seg n="91eb56fa">
              Herr talman! Jag är också politiker och vet att man ibland kanske
              inte kan ge riktigt glasklara svar. Så kan det speciellt vara
              om man inte känner sig säker på vad som gäller. Så uppfattade
              jag faktiskt socialministerns senaste svar på min fråga.
            </seg>
            <seg n="394acd01">
              Naturligtvis måste man vara vårdnadshavare. Det är det som är
              problematiken runt det här, att man inte betraktas som vårdnadshavare
              förrän det har beslutats av tingsrätten efter ett till ett och
              ett halvt år.
            </seg>
            <seg n="5055b009">
              Men då vore det ganska bra om socialministern kunde säga: Jag
              lovar att titta på om det med dagens regler finns några hinder
              för att den här gruppen ska få ta del av jämställdhetsbonusen.
              Och om det skulle vara så ska jag se över möjligheterna att göra
              förändringar i det.
            </seg>
            <seg n="c7adf826">
              Mer än så tycker jag inte att man behöver avkräva.
            </seg>
            <seg n="641f314a">
              Säger man, som i svaret, att det här gäller för alla föräldrar
              och det uppenbarligen inte gör det måste man, tycker jag, ta konsekvensen
              av det och titta över vad som är bekymret.
            </seg>
          </u>
          <note type="speaker" n="dc6d67d9">
            Anf. 108 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-14" n="73e56db7">
            <seg n="eb941d33">
              Herr talman! Jag börjar med det sista. Jag kan säga till Lennart
              Axelsson att jag tycker att det är en fair deal, så att säga.
              Vi är överens om att vi kikar på det här. Det kan vara delar som
              jag i dag inte har kunskap om när det gäller de fall som har beskrivits
              här och finnas sådant i regelverket som ingen av oss känner till
              som det behöver kikas vidare på.
            </seg>
            <seg n="ac2fc2f0">
              Jag har ingen annan idé, som jag sade tidigare, än att alla ska
              behandlas lika, och det gäller att ha ett regelverk som fungerar
              praktiskt väl och som skapar de här stabila regelverken omkring
              barnet. Det är en viktig faktor som båda motdebattörerna har strukit
              under. Därför tror jag att vi är överens om detta.
            </seg>
            <seg n="3a11aa28">
              Gunvor G Ericson ställer ett par specifika frågor. En av dem
              är: Ska vi slopa jämställdhetsbonusen? Nej, det är det som ni
              vill på er sida, förstår jag. Det innebär då att moroten ersätts
              med en piska för att ni tänker er att lagstiftningsvägen kvotera
              föräldraförsäkringen. I den mån föräldrar inte begriper sitt eget
              bästa begriper ni det å föräldrarnas vägnar och kommer då att
              diktera villkoren för deras del.
            </seg>
            <seg n="5ee39980">
              Planerar vi att ta bort pappamånaderna? Nej, det gör vi inte.
              Det finns inget parti i regeringen som har lagt fram något förslag
              i våra gemensamma överläggningar. Diskuterar man principiellt
              tycker jag att det inte borde finnas sådana, men det är inte en
              prioriterad uppgift för oss vare sig under innevarande mandatperiod
              eller kommande mandatperiod. Där tror jag att fajten kommer att
              handla om just det som vi nu diskuterar: Vet föräldrarna sitt
              eget bästa? Eller vet vänstersidan i svensk politik föräldrarnas
              bästa och har därmed rätt att avgöra? Det är det som det kommer
              att handla om.
            </seg>
            <seg n="0975f6e6">
              Också jag tror förstås att politiken har en roll att spela. Jag
              tror att den har roller att spela omkring det som vi resonerade
              om tidigare, attityder i samhället, praktiska beslut när det gäller
              lönebildning och annat som handlar om att ge kvinnor ett större
              utrymme. Men jag tror inte att vi ska bestämma över huvudet på
              föräldrarna hur de ska ta hand om föräldraförsäkringen, herr talman.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="9455ffcc">
            15 § Svar på interpellation 2009/10:477 om en ojämlik sjukvård
          </note>
          <note type="speaker" n="01b061ef">
            Anf. 109 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-15" n="73e56db7">
            <seg n="10159bf9">
              Herr talman! Ylva Johansson har frågat mig dels om jag avser
              att vidta några åtgärder för att ändra de prioriteringar som regeringen
              haft under mandatperioden beträffande resurser, kvalitet och personal
              i sjukvården och omsorgen, dels varför regeringen infört marknadslösningar
              inom hälso- och sjukvården.
            </seg>
            <seg n="f6a586ca">
              Till att börja med vill jag framhålla att regeringen tydligt
              prioriterat hälso- och sjukvården under mandatperioden, både när
              det gäller resurstilldelning och kvalitetsarbete. Exempelvis ökade
              regeringen under åren 20062009 de specialdestinerade statsbidragen
              till hälso- och sjukvården och omsorgen från ca 20 miljarder till
              drygt 26 miljarder. Dessa statsbidrag har, utöver läkemedelsförmånerna,
              innehållit satsningar på till exempel psykiatri och tandvård.
              Till detta kommer även det tillfälliga konjunkturstödet på 14
              miljarder som utgick till kommuner och landsting i december 2009
              som syftade till att mildra effekterna av den ekonomiska krisen.
            </seg>
            <seg n="6d9d889e">
              En mängd insatser har också gjorts för att höja kvaliteten i
              vården. Ett exempel är den patientsäkerhetsproposition som lämnades
              till riksdagen i april i år. Propositionen innehåller bland annat
              ett förslag till ett förstärkt rapporteringssystem av felbehandlingar
              som begås inom vården samt pekar ut vårdgivaren som ansvarig för
              att utreda händelser och förebygga vårdskador. Ett annat exempel
              är läkemedelsområdet där landstingen numera kan få tillgång till
              uppgifter om bland annat patienters uttag av förskrivna läkemedel
              hos apoteken. Detta förbättrar möjligheterna för landstingen att
              följa upp kvaliteten, kostnadseffektiviteten och säkerheten i
              läkemedelsanvändningen.
            </seg>
            <seg n="7a5b3bfd">
              När det gäller frågan om marknadslösningar vill jag inleda med
              att konstatera att Sverige under lång tid dragits med problem
              när det gäller tillgänglighet i form av till exempel långa väntetider
              eller upplevda svårigheter med att komma i kontakt med vården.
              Parallellt med detta har anspråken på vården ökat och kommer med
              stor sannolikhet även att göra så framöver. I takt med ökad allmän
              kunskap i samhället möter vården patienter som allt tydligare
              anger egna önskemål och behov.
            </seg>
            <seg n="3956c26b">
              Grundprinciperna för svensk hälso- och sjukvård är att den ska
              vara solidariskt finansierad genom skattemedel, att den ska ges
              efter behov och att den ska vara tillgänglig för alla. För att
              hälso- och sjukvården ska kunna möta kommande krav har regeringen
              arbetat med nya tankesätt och metoder som kan anpassa vårdutbudet
              till de framtida behoven.
            </seg>
            <seg n="795414de">
              Sjukvårdshuvudmännen måste ges förutsättningar att använda sig
              av olika driftsformer och arbetssätt när de planerar och organiserar
              hälso- och sjukvården. Därför har regeringen bland annat upphävt
              inskränkningarna i landstingens möjligheter att överlämna driften
              av sjukhus, genomfört en omreglering av apoteksmarknaden och infört
              vårdvalssystem i primärvården.
            </seg>
            <seg n="8ae6d9b5">
              De reformer som regeringen arbetat fram under mandatperioden
              har också förbättrat tillgängligheten inom olika delar av vården.
              Sedan omregleringen av apoteksmarknaden 2009 har Läkemedelsverket
              beviljat tillstånd för drygt 70 helt nya apotek, och 6 500 försäljningsställen
              har anmält försäljning av receptfria läkemedel på andra platser
              än apotek.
            </seg>
            <seg n="f09f9037">
              Vårdvalsreformen inom primärvården, som infördes den 1 januari
              2010, har lett till att inte mindre än 181 nya vårdenheter har
              tillkommit eller godkänts för etablering. Det är en ökning med
              19 procent jämfört med situationen 2009. Patienten står i större
              utsträckning än tidigare i centrum, och frågor som bemötande och
              kundservice har fått större uppmärksamhet.
            </seg>
            <seg n="771eef04">
              Regeringen kan konstatera att de lösningar som tagits fram för
              primärvården inte bara lett till en generellt förbättrad tillgänglighet.
              De har även lett till att grupper som har de största behoven nu
              också ökat sina kontakter med vården. Uppföljningen av Vårdval
              Helsingfors visar exempelvis att läkarbesöken har ökat som mest
              i områden med lägre medelinkomst.
            </seg>
            <seg n="26093a1e">
              Även de satsningar som gjorts för att minska köerna i vården
              har varit framgångsrika. I arbetet med kömiljarden har de landsting
              som presterat de bästa resultaten också fått ersättning därefter.
              Avstämningen från det första året med kömiljarden visar att andelen
              patienter som väntat längre än 90 dagar i den planerade specialiserade
              vården minskat kraftigt, från 35 procent till 9 procent för besök
              och från 38 procent till 7 procent för behandling.
            </seg>
            <seg n="735d982d">
              Avslutningsvis vill jag framhålla att de reformer vi genomfört,
              oberoende av vilka principer de bygger på, skapat en bättre tillgänglighet
              till hälso- och sjukvården för medborgare generellt men också
              för grupper av medborgare som tidigare dragit sig för att söka
              vård på grund av till exempel upplevd otillgänglighet.
            </seg>
          </u>
          <note n="568601cc">
            Då Ylva Johansson, som framställt interpellationen, anmält att
            hon var förhindrad att närvara vid sammanträdet medgav andre vice
            talmannen att Veronica Palm i stället fick delta i överläggningen.
          </note>
          <note type="speaker" n="8b953b9b">
            Anf. 110 VERONICA PALM (s):
          </note>
          <u who="veronica_palm_ed0547" xml:id="i-99cec6033e1160af-3" n="b24310f6">
            <seg n="1018d07f">
              Fru talman! Det var ett långt svar, men det var inte riktigt
              svar på denna viktiga interpellation.
            </seg>
            <seg n="34fb2c6c">
              Det pågår ett systemskifte i sjukvården i det tysta. I dag gör
              vi ett slags bokslut för regeringens sjukvårdspolitik.
            </seg>
            <seg n="98dfde43">
              Socialministern säger i sitt svar: Grundprinciperna för svensk
              hälso- och sjukvård är att den ska vara solidariskt finansierad
              genom skattemedel, att den ska ges efter behov och att den ska
              vara tillgänglig för alla. Så säger också lagstiftningen.
            </seg>
            <seg n="2d044df5">
              Men sedan säger socialministern att man har infört nya tankesätt
              och metoder som kan anpassa vårdutbudet. Sedan går han in på de
              privata utförarna och deras möjligheter att skapa gräddfiler.
            </seg>
            <seg n="19f14f90">
              Det är detta som är problemet; det är här konflikten ligger.
              Tillgången till vård är orättvis. Klyftorna i vården ökar. Vi
              är på väg mot en välfärd där alla har tillgång till sjukvård light
              men kan köpa plusmeny. Plusmenyn köper man vid sidan av. Med plusmeny
              kan man gå före i kön, med plusmeny kan man få mjukare säng och
              med plusmeny kan man få kaka till kaffet i äldreomsorgen. Jag
              vill inte ha en sådan välfärd. Jag vill inte ha en välfärd där
              alla vanliga människor erbjuds en lightmeny, men där den som har
              pengar kan köpa en plusmeny.
            </seg>
            <seg n="9c4283e1">
              Regeringen har gjort några snabba reformer. Det har varit lätta
              klubbslag här i kammaren. Man har gjort det möjligt att privat
              betala och köpa sig företräde i vården i den offentligt finansierade
              vården och inne i den offentligt finansierade vårdlokalerna med
              de så kallade galleriorna. I gallerior shoppar man, och i gallerian
              på Södersjukhuset kan man om man har hjärtsvikt, som min far,
              gå in i huvudentrén, gå förbi receptionen och väntrummet och gå
              in till Arrhythmia som är en privat klinik. Där kan man om man
              har råd gå före och få sin operation på dagen. Om man inte har
              pengarna eller försäkringen får man gå tillbaka och sätta sig
              i sjukhusets väntrum. Det är effekten av ett politiskt beslut.
            </seg>
            <seg n="26718bf7">
              Privata utförare får sälja tilläggstjänster inne i den offentligt
              finansierade vården och omsorgen.
            </seg>
            <seg n="220702dc">
              På ett demensboende i Blekinge säljer man tilläggstjänsten Nattmacka
              till de dementa. De anhöriga kanske säger att mamma ska sova på
              natten och inte ha någon nattmacka. Men om mamma vaknar och är
              förvirrad och behöver ett glas mjölk och en smörgås för att somna
              får hon inte det om man inte har köpt den tilläggstjänsten. I
              stället får mamma sömnmedel för att somna, för det är det enda
              hon har rätt till.
            </seg>
            <seg n="d38dba11">
              Vårdföretagen i primärvården har rätt att etablera sig där det
              är mest lönsamt, inte där behoven finns, och universitetssjukhusen
              kan säljas ut.
            </seg>
            <seg n="d7ca484e">
              Det här går inte att beskriva som något annat än ett systemskifte
              i synen på vården.
            </seg>
            <seg n="4e1b9afe">
              Varför har socialministern på punkt efter punkt infört marknadslösningar
              i vården?
            </seg>
          </u>
          <note type="speaker" n="bc2f5ed5">
            Anf. 111 BÖRJE VESTLUND (s):
          </note>
          <u who="borje_vestlund_48292a" xml:id="i-2d6f51e404d8998f-8" n="c00ffecc">
            <seg n="6dfaf9ba">
              Fru talman! Jag hade inte tänkt gå upp i debatten, men det finns
              anledning att göra det. Ministern säger att vården ska finansieras
              med skattemedel. Problemet är dock att man dessutom ska kunna
              köpa tilläggstjänster som förut var helt främmande att man skulle
              kunna köpa till. Det har öppnat för de så kallade galleriorna.
              Vi ser ett systemskifte i vården; det är ingen tvekan om det.
            </seg>
            <seg n="e3994b64">
              Skälet till att jag gick upp i debatten är ett helt annat, nämligen
              att vi som har kroniska sjukdomar alltid glöms bort i valfrihetsreformerna.
              Vi har oftast inget alternativ. Det finns oftast bara en klinik
              för oss att gå till, även i ett storlandsting som Helsingfors.
              Där finns ingen valfrihet. Vi har ingen möjlighet att välja utan
              blir tilldelade en läkare. Vi har inte möjlighet att ta del av
              det som regeringen vill erbjuda, nämligen valfrihet. Vi kan inte
              ens diskutera kundservice; vi har att ta emot det vi får.
            </seg>
            <seg n="c29a792c">
              Det är förskräckligt. Det borde finnas något som heter patienträtt,
              det vill säga rätten att få den läkare man vill ha och den vård
              man behöver. Man ska också kunna prata med sin läkare och vårdgivare
              när man behöver det. Det gäller naturligtvis också alla dem som
              har stora vårdbehov.
            </seg>
            <seg n="bf45bc7a">
              181 nya vårdenheter är inte särskilt imponerande för oss som
              bor i den här regionen. Det fanns tidigare fyra vårdcentraler
              på Östermalm. Jag tror att det är 32 nu. I KistaRinkeby där jag
              bodde i flera år hade man fyra. Om jag är rätt underrättad är
              tre kvar i dag; jag kan ha fel på den punkten.
            </seg>
            <seg n="9b2b6929">
              Det är ju inte särskilt imponerande att de som kanske inte har
              så stora vårdbehov får del av detta. Där ohälsotalen är lägst
              etableras flest nya vårdgivare. Det måste vara ett systemfel när
              vården inte styrs av de behov som människor har.
            </seg>
          </u>
          <note type="speaker" n="01979c90">
            Anf. 112 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-16" n="73e56db7">
            <seg n="43e8bd42">
              Fru talman! Det är fenomenalt att kamraterna som för den här
              debatten gör det med ett så imponerande självförtroende med tanke
              på vad vi tog över. Vi har uträttat något oerhört betydelsefullt
              på hälso- och sjukvårdens område.
            </seg>
            <seg n="23be84c9">
              Börje Vestlund säger att det inte är imponerande att antalet
              vårdcentraler har ökat med 181. Det innebär ett trettiotal nya
              i Västra Götaland. Det innebär, om jag minns rätt, 18 nya i lilla
              Jönköpings län. Det betyder att vårdcentralerna kommer närmare.
              De finns där och kan utföra sin viktiga uppgift i den nära vården.
              Det betyder mycket, inte minst för äldre patienter. Om man rycker
              på axlarna åt det vet jag inte vad som ska imponera. Det handlar
              om en ökning av antalet vårdcentraler i landet med 19 procent
              under ett och ett halvt års tid.
            </seg>
            <seg n="6cc74ec5">
              De som debatterar här är de som tidigare ingick i underlaget
              för en regering som vände psykiatrin ryggen. Under 15 års tid
              lät man ingenting hända på det här området. Vi har tagit oss an
              detta och satsat stora pengar och metodiskt arbetat med att utveckla
              svensk psykiatri. Där finns många som är bortglömda.
            </seg>
            <seg n="e22e8ab2">
              Vi har tagit itu med de långa köer som ni lämnade efter er. Ni
              hade inte en susning om hur många personer som väntade; ni brydde
              er inte om det. Kömiljarden har gett resultat i form av dramatiska
              väntetidssänkningar, vilket innebär att fler människor får vård.
              Det är det som betyder något.
            </seg>
            <seg n="bf831d3b">
              Vi har släppt in nya aktörer på det här området. Vi har inte
              velat förbjuda etablerandet av nya vårdcentraler. Ni vill att
              politiker i landstingen ska tala om vilka som ska få öppna, var
              de ska få öppna och när ni ska säga nej. På det sättet vill ni
              behålla politikermakten i stället för att lägga makten hos patienterna
              att styra genom att välja de vårdcentraler som fungerar.
            </seg>
            <seg n="93ac9028">
              Vi har genomfört kvalitetsförbättringar på område efter område.
              Vi har infört en oberoende granskningsfunktion som gör att vi
              har ett bättre grepp om vården och kan se vad som presteras och
              hur kvaliteten ser ut. Vi kan mäta och jämföra och få ett underlag
              för de förbättringar som krävs.
            </seg>
            <seg n="20d712af">
              Vi har en nationell strategi för kvalitetsutveckling. Vi har
              fått till stånd en överenskommelse om en nationell cancerstrategi.
              Det är ett helt nytt grepp på vårdens område för att vi ska ta
              oss an en snabbt växande sjukdomsgrupp och förbättra, förstärka
              och utveckla hela vårdkedjan. Om det fungerar väl kan man överföra
              det till andra områden.
            </seg>
            <seg n="b074ef91">
              Vi har fått en samordnad tillsyn av socialtjänsten och hälso-
              och sjukvården som jag tror innebär att den blir effektivare och
              bättre och hittar misstag och kan ta itu med dem. Vi har lagt
              grunden för mycket genom en ny patientdatalag så att informationen
              följer patienten. Patientsäkerhetsarbetet har förbättrats.
            </seg>
            <seg n="43c53127">
              Därför kan vi i dag med gott samvete säga att vården är väldigt
              mycket bättre i dag än när ni hade ansvaret för det här området.
              Ni kan ju använda talartid till att försöka skrämma folk med både
              det ena och det andra, men jag tror att upplevelsen hos de flesta
              är att vården förbättras, utvecklas, blir mer tillgänglig och
              får högre kvalitet. Det tror jag att människor upplever i sin
              vardag.
            </seg>
          </u>
          <note type="speaker" n="5189f073">
            Anf. 113 VERONICA PALM (s):
          </note>
          <u who="veronica_palm_ed0547" xml:id="i-99cec6033e1160af-4" n="b24310f6">
            <seg n="10453796">
              Fru talman! Den här debatten handlar om huruvida vård ska ges
              utifrån behov eller plånbok. Det är den enkla frågan. Är det den
              som har störst behov av vård som ska få tillgång till vård först,
              eller är det den som kan betala sig före i kön eller kan betala
              för att få vård?
            </seg>
            <seg n="e096991e">
              Jag gav en hel del exempel på enkla lagstiftningsförändringar
              som den här regeringen har gjort som innebär att man låter plånboken
              i stället för behovet bestämma. Jag har inte fått några kommentarer
              till det.
            </seg>
            <seg n="af3d649b">
              Jag vill göra en liten utvikning. Socialministern talar om att
              tillgången till vårdcentraler har ökat markant. Det är ju också
              ett sätt att klyva vården. Det är små privata läkarmottagningar,
              etablerade inne i staden Helsingfors i det här fallet med ett
              resursfördelningssystem som gör att det är lönsamt att behandla
              sådana som mig, det vill säga friska människor som jobbar i staden
              och kan titta in på lunchen och få en enkel behandling av en läkare.
              Det är lönsamt. Något som är olönsamt är multisjuka äldre. Det
              är sköra äldre som kanske inte behöver läkare utan behöver träffa
              en demenssköterska det finns inga, men det hade jag gärna sett
              eller en diabetessköterska. De behöver lämna prov. De är oroliga
              och behöver träffa någon i vården som tittar på deras samlade
              livssituation. Man blir skör och ofta multisjuk när man blir äldre.
              Dem finns det inte plats för.
            </seg>
            <seg n="cdc13ba4">
              Klyvningen har gjort att vården prioriterar läkarbesök av friska
              patienter, inte sköterskebesök och vårdcentralsbesök av multisjuka
              äldre. Det var en utvikning, men det är en del av klyvningen.
            </seg>
            <seg n="7e12250a">
              Jag kommer tillbaka till frågan om vård efter behov. Jag har
              ett exempel som jag inte hann med när jag talade om privata hjärtsviktskliniker
              och demensboende där man betalar extra för nattmacka eller eftermiddagskaffe.
              Det handlar om tilläggstjänster i offentligt finansierad vård.
            </seg>
            <seg n="e790cc32">
              Det tredje exemplet är det privata barnsjukhuset Martina. Man
              har underlåtit att stärka den offentligt finansierade barnsjukvården
              och välkomnar ett privat sjukhus. Det är ett privat sjukhus där
              bara barn som har en privat sjukvårdsförsäkring får plats, eller
              barn som kan betala kontant i dörren 1 400 kronor för det första
              besöket. Det gör mig orolig både med tanke på de barn som inte
              får plats och den människosyn det visar hos regeringen. Det här
              sjukhuset säger inte: Låt barnen komma till mig. De säger: Låt
              de barn som inte har kroniska sjukdomar, handikapp eller medfödda
              sjukdomar komma till mig. De andra bryr jag mig inte om. De får
              ställa sig sist i kön i väntrummet. Det skiktar vården. Det ger
              vård efter plånbok, inte efter behov. Jag tycker att det är fullständigt
              oanständigt för ett samhälle som Sverige. Vi har en regering som
              medvetet har valt vård efter plånbok i stället för vård efter
              behov. Och utvecklingen fortgår.
            </seg>
            <seg n="7a8d2e8e">
              Jag fick inte svar på min förra fråga. Nu frågar jag: Varför
              vill socialministern ha vård efter plånbok, inte efter behov?
              Varför är det så viktigt att marknaden ska få styra sjukvården
              också?
            </seg>
          </u>
          <note type="speaker" n="4bfa205f">
            Anf. 114 BÖRJE VESTLUND (s):
          </note>
          <u who="borje_vestlund_48292a" xml:id="i-2d6f51e404d8998f-9" n="c00ffecc">
            <seg n="a780d9e7">
              Fru talman! I helgen läste nog socialministern, liksom jag, de
              småroliga notiserna om att under Reinfeldts ledning har flera
              män blivit impotenta eller behöver impotensläkemedel. Det är naturligtvis
              bara en smårolig rubriksättning.
            </seg>
            <seg n="789587e4">
              Jag skulle naturligtvis aldrig stå och anklaga regeringen för
              att fler män har blivit impotenta under denna regerings tid. Mycket
              kan vara regeringens synder men inte just detta.
            </seg>
            <seg n="709a6e7b">
              Men det finns några saker som man i detta sammanhang borde ta
              på allvar, och jag tycker att det finns anledning att konstatera
              hur psykiatrin var. Låt oss gå tillbaka till när psykiatrireformen
              genomfördes. Tanken med den var egentligen att man skulle avveckla
              de stora mentalsjukhusen och ersätta dem med gruppboenden. Vi
              vet att 90-talskrisen kom emellan. Och denna grupp var inte den
              som skrek högst. I den meningen har socialministern naturligtvis
              rätt. Det var en patientgrupp som blev bortglömd. Missbrukare
              var en annan sådan grupp, och det kanske finns ytterligare några.
              Jag tror att vi ska säga att detta nog hade kommit förr eller
              senare.
            </seg>
            <seg n="a1dab4d6">
              Låt mig också påminna om att 2005 var det sista året då det var
              generella sparbeting för de olika myndigheterna.
            </seg>
            <seg n="6267ec5b">
              Det sista som jag vill säga i denna debatt är att man naturligtvis
              kan prata om väntetider. Men man har så kallad självvald kö för
              väntan i en del landsting, inte minst i det landsting som jag
              tillhör. Hur många finns i dessa köer? Vet vi någonting om det?
              Har man koll på det? Hur stor betydelse har det fått i verkligheten?
              Uppenbarligen har politikerna i Helsingforss läns landsting kunna
              gömma undan sina långa köer.
            </seg>
          </u>
          <note type="speaker" n="ead86eff">
            Anf. 115 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-17" n="73e56db7">
            <seg n="8720707f">
              Fru talman! Eftersom jag har dåligt minne börjar jag med sista,
              nämligen frågan om väntetider. Jag har tidigare under eftermiddagen
              talat om detta, men var och en kan gå in och titta på sajten vantetider.se
              och titta på landsting för landsting. Där kan man se att även
              om man räknar in alla självvalt väntande i köerna det kan diskuteras
              om de ska vara det eftersom en del har goda medicinska skäl för
              att inte nu genomgå en operation som av medicinska skäl bör genomföras
              om kanske fyra månader har vi ändå sett en minskning med hela
              57 procent av antalet personer som väntar längre än 90 dagar.
              Det tycker jag är ett enastående resultat.
            </seg>
            <seg n="efb86584">
              Den ohyggligt polemiska och retoriska frågan från Veronica Palm
              var: Varför vill socialministern ha vård efter plånbok? Det är
              möjligt att det går göra någonting av det om man lyckas ta ett
              citat från en debatt. Men det blir ändå inte särskilt trovärdigt.
            </seg>
            <seg n="c8843805">
              Jag är i varje debatt angelägen om att säga att grunderna för
              den svenska hälso- och sjukvården är att vi finansierar den tillsammans.
              Vi har en solidariskt finansierad hälso- och sjukvård. Den ges
              efter behov, och den ska vara tillgänglig för alla. Det är grunden
              för den svenska hälso- och sjukvården. Det är också det som är
              skälet till att jag jobbar hårt med att förbättra vården på olika
              områden och att korta väntetiderna. Jag tycker nämligen inte att
              det är rimligt. Vi har sedan ganska många år tillbaka sett en
              utveckling då allt fler har funnit skäl att skaffa sig en sjukvårdsförsäkring
              som säkerställer att man snabbt kan få vård på privat väg. Jag
              tycker inte att människor ska behöva betala en gång till. Människor
              betalar skatt, och vår uppgift är att se till att vi levererar
              vård i tid. Därför är detta köförkortningsarbete naturligtvis
              viktigt för den enskilda patienten som står där med oro och smärta.
              Men det är också viktigt långsiktigt för trovärdigheten inom svensk
              hälso- och sjukvård att vi faktiskt levererar det som vi har åtagit
              oss att leverera.
            </seg>
            <seg n="39575379">
              Beträffande Barnsjukhuset Martina ska jag ställa en konkret fråga
              till Veronica Palm. Vill ni förbjuda det? Det vill ni tydligen
              inte. Det vill inte jag heller. Men jag vill att det arbete som
              vi gemensamt bedriver ska göra det onödigt för människor, för
              föräldrar, att vilja skaffa en extra försäkring för man ska se
              att den svenska hälso- och sjukvården, i detta fall barnhälsovården,
              är så bra och att man har så god tillgänglighet att man inte behöver
              skaffa en extra försäkring. Det är det som driver mig att arbeta
              vidare. Vården ska finnas där för alla. Vården ska finnas där
              för den som har en tjock plånbok. Man ska veta att det finns skattefinansierad
              vård. Den ska finnas där för den som inte har några pengar över
              huvud taget. Vården ska levereras till den som är i behov av vård
              oavsett vilka ekonomiska resurser som man har. Det är det som
              måste vara drivkraften för enskilda personer men också för att
              man ska upprätthålla förtroendet för systemet, annars kommer det
              att bli så att allt fler skaffar sig privata försäkringar. Jag
              tror att det långsiktigt är dåligt, och man drar isär systemet.
              Till sist kommer folk inte att vilja betala sin skatt för att
              hålla ihop systemet. Då tror jag att vi är illa ute.
            </seg>
            <seg n="de713b40">
              Därför är det viktigt att vi reformerar sjukvårdssystemet på
              ett sådant sätt att vi faktiskt förmår att leverera det som vi
              har åtagit oss att leverera.
            </seg>
            <seg n="1fb76ae7">
              Min, naturligtvis ytterligt objektiva, förklaring på detta område
              är att vi lyckas ganska väl just nu. Vi åstadkommer förbättringar
              på område efter område som har den allra största betydelsen för
              många människor i vårt land, och det arbetet vill jag fortsätta.
            </seg>
          </u>
          <note type="speaker" n="1640218d">
            Anf. 116 VERONICA PALM (s):
          </note>
          <u who="veronica_palm_ed0547" xml:id="i-99cec6033e1160af-5" n="b24310f6">
            <seg n="8178a983">
              Fru talman! Det framgår tydligt för den som har lyssnat på denna
              debatt att det är en stor skillnad mellan den socialdemokratiska
              synen på hur sjukvården ska utvecklas och högersynen på hur sjukvården
              ska utvecklas.
            </seg>
            <seg n="3e78cdd0">
              Socialministern säger att han i varje debatt är noga med att
              säga att vård ska ges efter behov och att den ska vara solidariskt
              finansierad.
            </seg>
            <seg n="ba083b52">
              Det är bra att du är noga med att säga det. Men det är inte verkligheten.
              De politiska beslut som du genomför leder till något annat. Efter
              fyra år har vi nu en utveckling där systemskiftet har påbörjats.
              Fyra år till gör mig orolig. Vi är på väg mot ett samhälle med
              en välfärd light. Visst, den är lika för alla, solidariskt finansierad.
              Men vill man ha det där lilla extra, till exempel slippa stå i
              kö alldeles för länge, få eftermiddagskaffe om man bor på äldreboende
              eller nattmacka till sin gamla mamma får man betala extra. Välfärd
              light lika för alla, men om man ska ha bra vård måste man betala
              för en plusmeny.
            </seg>
            <seg n="99fff869">
              Detta syns i och med att vi har möjlighet att betala privat inom
              den offentligt finansierade vården och köpa tilläggstjänster i
              offentligt finansierad vård. Vårdföretagen har rätt att blanda
              påsarna företagspåsen och mina skattepengar och sälja tilläggstjänster
              med försäkringar, tilläggsförsäkringar och möjlighet för vårdföretagen
              att etablera sig där det är mest lönsamt och inte där behoven
              är störst.
            </seg>
            <seg n="00d55ed7">
              Detta är en utveckling som vi ser, och jag vill ha en annan.
              Jag vill ha en bra sjukvård där vård ges efter behov. Allt annat
              är oanständigt i ett land som Sverige. Jag är glad att den här
              konflikten finns. Det blir tydligt för väljarna att de har ett
              vägval: vård efter behov eller vård efter plånbok.
            </seg>
          </u>
          <note type="speaker" n="0654c47c">
            Anf. 117 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-18" n="73e56db7">
            <seg n="2c7daea5">
              Fru talman! Det är sant att det handlar om ett vägval, men inte
              på det sätt som Veronica Palm beskriver, utan det handlar om vem
              som bäst vårdar de principiella grunder som vi har, de etiska
              grunder som vi har för svensk hälso- och sjukvård. Vem förmår
              att leverera vården i tid till de personer som är beroende av
              vård? Där får man säga att ni på många håll har misslyckats när
              ni satt i regeringsställning.
            </seg>
            <seg n="99ad9d17">
              Under dessa fyra år har vi gjort mer än vad ni gjorde på tolv
              år som faktiskt kommer människor till del genom förbättringar
              på tandvårdsområdet, när det gäller psykiatrin, när det gäller
              patientsäkerhetsarbetet och när det handlar om tillgängligheten
              i vården. Det är möjligt att ni hade rätt principer, men ni lyckades
              aldrig genomföra dem.
            </seg>
            <seg n="d3402ed9">
              Nu har vi både rätt principer och förmåga att faktiskt förändra
              Vårdsverige så att vården blir mer tillgänglig och har en hög
              kvalitet. Det är det som sist och slutligen kommer att räknas.
            </seg>
            <seg n="bba79543">
              Det är inte så att vi har ett system i dag, vilket Veronica Palm
              påstår, som innebär att man måste betala extra för att inte köa.
              Det är snarare tvärtom så att vi nu genom det arbete som vi har
              bedrivit har gjort att fler människor får vård i tid, medan de
              under er tid stod i köer. Ingen hade ens en susning om hur många
              som väntade, för man brydde sig helt enkelt inte. Då blev väntetiderna
              långa, oron lång och smärtan outhärdlig för många personer.
            </seg>
            <seg n="75eb9e56">
              Jag vill fortsätta att bedriva arbetet med en effektiv och kvalitetsmässigt
              god sjukvård där människor får vård i tid.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="8a88386c">
            16 § Svar på interpellation 2009/10:482 om jämlikheten och jämställdheten
            inom sjukvården
          </note>
          <note type="speaker" n="dc2ba2fb">
            Anf. 118 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-19" n="73e56db7">
            <seg n="b68fd7c7">
              Fru talman! Eva-Lena Jansson har frågat mig vilka åtgärder jag
              är beredd att vidta för att sjukvården i Sverige inte ska vara
              ojämställd och ojämlik.
            </seg>
            <seg n="3e003c69">
              Jag är mycket glad att Eva-Lena Jansson bett mig att redogöra
              för alla de åtgärder som regeringen vidtar för en jämlik och jämställd
              vård. Ett av de viktigaste målen för svensk hälso- och sjukvårdspolitik
              är att alla ska få en god och säker vård på lika villkor. Detta
              innebär att vården ska präglas av säkerhet och hög medicinsk kompetens,
              att patienterna ska mötas med respekt och omtanke, få vara delaktiga
              i vården samt att vården ska ges i rimlig tid. Detta kännetecknar
              för mig en jämställd och jämlik vård.
            </seg>
            <seg n="3ab53014">
              Patienter är en allt annat än homogen grupp. Patienter kan vara
              alltifrån för tidigt födda spädbarn till personer som blivit över
              100 år gamla, flickor och pojkar, män och kvinnor. Dessutom måste
              vi vara medvetna om att kulturell och social bakgrund kan ha stor
              betydelse för hur och när en person söker sig till vården. För
              att kunna ge en god och säker vård till alla krävs en stor kunskap
              inom vården om vad våra olikheter för med sig för särskilda behov.
            </seg>
            <seg n="b17ccfe1">
              För att stärka förutsättningarna för ett systematiskt jämställdhetsarbete
              inom hela hälso- och sjukvården har regeringen vidtagit en rad
              åtgärder. Nyckeln i detta arbete är att skapa ett bättre kunskapsunderlag
              samt att medvetandegöra problematiken hos vårdpersonal och beslutsfattare.
              Länge saknades såväl kunskaper som instrument för att utveckla
              en mer jämställd vård. Efter hand har vi fått allt större kunskaper
              på området, inte minst genom de uppföljningar och rapporter som
              Socialstyrelsen har fått regeringens uppdrag att genomföra. Dessa
              ger en god överblick över utvecklingen inom hälso- och sjukvården
              när det gäller dessa frågor.
            </seg>
            <seg n="af61a73c">
              Som en del i detta arbete har Sveriges Kommuner och Landsting
              fått 145 miljoner kronor av regeringen för att etablera ett program
              som stöder arbetet med att integrera ett jämställdhetsperspektiv
              i allt beslutsfattande inom hälso- och sjukvården. Programmet
              syftar till att stödja kvalitetssäkring av offentligt finansierade
              verksamheter på kommunal nivå och på landstingsnivå. Detta för
              att garantera att vården svarar mot båda könens villkor och behov
              så att vi säkerställer en hög kvalitet och goda resultat för såväl
              kvinnor och män som flickor och pojkar.
            </seg>
            <seg n="7d3df53b">
              Satsningen ska vidare bidra till att vidareutveckla ledningssystem
              och verktyg för verksamhets- och kvalitetsutveckling så att jämställdhetsperspektivet
              fortlöpande beaktas och att lärandet inom vårdorganisationen stimuleras.
              Målet är konkreta och bestående förbättringar i verksamheternas
              arbete med jämställdhetsintegrering. För närvarande pågår 87 olika
              utvecklingsprojekt över hela landet.
            </seg>
            <seg n="1fb87c08">
              Även den förebyggande hälso- och sjukvården är ett prioriterat
              område där det behövs mer kunskap om kvinnors ohälsa och skäl
              till sjukfrånvaro. För att ge några exempel har regeringen satsat
              41 miljoner kronor på forskning och rehabilitering för att minska
              kvinnors sjukskrivning. Försäkringskassan har beviljats 25 miljoner
              kronor för rehabiliteringsprojekt. Karolinska Institutet och Institutet
              för arbetsmarknadspolitisk utvärdering får därutöver 10 miljoner
              kronor respektive 6 miljoner kronor till forskning om könsskillnader
              på jämställdhetsområdet.
            </seg>
            <seg n="481ae806">
              Socialstyrelsen har lyft fram jämställdhet och jämlikhet som
              den största utmaningen för vården, och fokus ligger på att minska
              skillnader i hälsa och vård mellan olika grupper. Socialstyrelsen
              har regeringens mandat att intensifiera arbetet med uppföljning
              av jämställdhet och jämlikhet i vården inom ramen för uppföljningen
              av God Vård. Detta innebär att vården är tillgänglig, kunskapsbaserad,
              säker, effektiv, patientfokuserad och jämlik. Jämställdheten ingår
              genomgående i allt förbättringsarbete inom ramen för God Vård-konceptet.
            </seg>
            <seg n="6bead03f">
              Genom de kunskapsmässiga framsteg som dessa insatser har medfört
              hyser jag goda förhoppningar om att vi genom systematiskt arbete
              från alla nivåer inom sektorn kan komma till rätta med jämställdhetsproblemen
              inom hälso- och sjukvården.
            </seg>
          </u>
          <note type="speaker" n="726c4e14">
            Anf. 119 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-11" n="26b3f817">
            <seg n="d35ec932">
              Fru talman! Tack för svaret, socialminister Göran Hägglund!
            </seg>
            <seg n="8f976a29">
              Jag har en fråga. I avslutningen på Göran Hägglunds svar står
              det genom de kunskapsmässiga framsteg som dessa insatser har medfört.
              Betyder det att man har tillförskaffat sig kunskaper utifrån projekt
              man har anslagit pengar till under den här sista budgetperioden?
              Det skulle vara intressant att veta hur snabbt kunskaperna kommer.
            </seg>
            <seg n="6f1dd0d0">
              Bakgrunden till min interpellation, fru talman, är att det i
              samband med ett möte anordnat av Unifem Örebro uppmärksammades
              att flera kvinnor ansåg sig ha fått ett sämre bemötande på grund
              av att de var kvinnor och också för att de var kvinnor och inte
              hade svensk bakgrund. Det borde vara självklart det tycker både
              jag och Göran Hägglund, som jag har uppfattat det att man oavsett
              om man är kvinna eller man och oavsett bakgrund, utbildning och
              ålder får ett bra bemötande när man uppsöker sjukvården.
            </seg>
            <seg n="de8a50a3">
              Dess värre visar anmälningar till de olika patientnämnderna att
              kvinnor anmäler både bemötande och den sjukvård de sedan får.
              Problemet med en ojämlik och ojämställd sjukvård förekommer dess
              värre i hela landet. Jag pekar på vad FN:s kvinnokonventions artikel
              12 om hälsovård säger, nämligen: Konventionsstaterna skall vidta
              alla lämpliga åtgärder för att avskaffa diskriminering av kvinnor
              när det gäller hälsovård för att, med jämställdheten mellan män
              och kvinnor som grund, säkerställa tillgång till hälso- och sjukvård,
              inklusive sådan som avser familjeplanering.
            </seg>
            <seg n="0bcf357d">
              Det är här min fråga kommer in: Vilka åtgärder är socialministern
              beredd att vidta för att sjukvården i Sverige inte ska vara ojämställd
              och ojämlik?
            </seg>
            <seg n="ba0136ce">
              Uppgifter om hur det ser ut i sjukvården har funnits, och de
              har funnits under en längre tid. Jag har tyckt att det har varit
              viktigt att granska dessa frågor, och under förra mandatperioden
              tror jag att man började titta lite mer på hur ojämställd sjukvården
              var. Man har konstaterat att kvinnor med hjärtbesvär får ett annat
              bemötande. Kvinnor missgynnas på flera områden.
            </seg>
            <seg n="1e6fca36">
              Kvinnor får sämre väntan och sämre tillgång till kranskärlsröntgen.
              Kvinnor får mindre aktiv hjärt- och kärlbehandling än män. Kvinnor
              får vänta längre på gråstarrsoperationer. Kvinnor har längre väntetid
              hos allmänläkare. Kvinnor har sämre tillgång till vård på strokeenheten.
              Kvinnor har mindre chans att få dialys och njurtransplantation.
              Kvinnliga rökare löper samma risk som män att få lungcancer, och
              ändå remitteras de inte lika snabbt till bronkoskopi. Kvinnor
              med knäledsartros, höftledsartros och spinal stenos har varit
              mer handikappade än män när de väl opereras.
            </seg>
            <seg n="3ca99482">
              Detta tycker vi är ett resultat som måste leda till åtgärder
              som undanröjer ojämställd vård. Denna information redovisade SKL,
              Sveriges Kommuner och Landsting, i en kunskapsöversikt om omotiverade
              könsskillnader i svensk sjukvård, så det har regeringen känt till.
              Man kan alltså fundera på om det är tillräckligt.
            </seg>
            <seg n="0ebdc73b">
              Det vi har föreslagit från Socialdemokraterna är att det utarbetas
              en nationell genomförandeplan för implementering av jämställd
              sjukvård. Jag tänkte höra om socialministern tycker att det är
              en bra idé. Ibland kan det nämligen vara så att det finns goda
              idéer från olika partier, och vi kan enas om att vi när det gäller
              vissa saker borde göra gemensam sak över blockgränser och inte
              tycka att de är oviktiga. Vi tycker att jämställd sjukvård är
              viktigt.
            </seg>
            <seg n="4f75becc">
              Precis som Veronica Palm lyfte fram i föregående interpellationsdebatt
              var jag också inne på jämlikhet. Jämställdhet handlar om kvinnor
              och män, men jämlikhet är någonting annat. Just bakgrund huruvida
              man tjänar mer eller är född i Sverige visar sig få effekter också
              för sjukvård. Många personer har faktiskt också angivit att man
              har fått ett sämre bemötande.
            </seg>
            <seg n="f36174c9">
              I interpellationssvaret, fru talman, tycker jag att Göran Hägglund
              ägnar en väldigt stor del åt jämställdhet. Jag upplever dock inte
              att han har lyft fram just detta med jämlik sjukvård i samma omfattning
              som jag gjorde i min interpellation. Jag skulle alltså vilja ha
              ett tydligare svar på den frågan.
            </seg>
          </u>
          <note type="speaker" n="370186e1">
            Anf. 120 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-20" n="73e56db7">
            <seg n="9708cdb8">
              Fru talman! Det sista var ett viktigt påpekande: Det spelar ingen
              roll av vilka skäl någon blir diskriminerad eller åsidosatt. Oavsett
              om det är för att man är kvinna, invandrare, ung eller gammal
              är det lika fel. Därför gäller det att sjukvården hela tiden bemödar
              sig om att bemöta alla människor på samma goda sätt, vare sig
              det rör sig om en högutbildad eller lågutbildad person, en person
              med svensk eller utländsk bakgrund, en kvinna eller en man, en
              flicka eller jättegammal kvinna precis alla ska behandlas på samma
              värdiga sätt.
            </seg>
            <seg n="f6d1be36">
              Den första frågan jag fick från Eva-Lena Jansson handlade om
              den sista formuleringen om de kunskapsmässiga framsteg som insatserna
              har medfört. Har vi gjort sådana? Ja, det vill jag påstå att vi
              har. Socialstyrelsen kom med en rapport 2008 som heter Mot en
              mer jämställd sjukvård och socialtjänst, där man har tittat på
              landstingens engagemang för jämställdhet. Där säger man att det
              har ökat påtagligt under de senaste tre åren.
            </seg>
            <seg n="566f1c15">
              Vi vet att det jag kommer att säga nu inte är någon garanti för
              att det kommer att bli så i verkligheten, men man kan också se
              att samtliga landsting nu åtminstone har skrivit om dessa viktiga
              frågor när det gäller policydokument. Det kan jämföras med hälften
              om vi går tillbaka sex år i tiden. Sedan gäller det att det går
              från dessa viktiga papper, styrdokumenten, till att också bli
              verklighet också ute i tillvaron.
            </seg>
            <seg n="04372ca9">
              Det finns alltså en ökad medvetenhet, och det är det första steget.
              Det är en ökad medvetenhet om att vi ibland, vare sig vi tänker
              på det eller inte, bemöter människor på olika sätt. Vi måste få
              det påpekat att vi ska tänka på dessa viktiga saker. Det är det
              första viktiga för att kunna åstadkomma denna förändring. Många
              vårdhuvudmän arbetar väldigt aktivt med de här frågorna i form
              av utbildningar och andra aktiviteter för att få med hela personalen,
              eller i alla fall en stor del av personalen, på tåget, och det
              är ofantligt viktigt att göra.
            </seg>
            <seg n="303e29e7">
              Från regeringens sida fungerar det lite grann som en katalysator
              för olika processer som ska leda rätt, att inför regelverk, uppföljningar,
              öppna jämförelser och annat ta in underlag som är så bra som möjligt
              och följa upp de här viktiga faktorerna. Men sedan handlar det
              mycket om att vi är pådrivande gentemot landstingen så att de
              utför sitt arbete som ansvariga arbetsgivare. Det gäller naturligtvis
              också andra aktörer i vården, men inte minst att landstingen utför
              sitt arbete som arbetsgivare på ett sätt som leder till att alla
              anställda kan fungera på bästa möjliga sätt. Jag tror att jag
              och Eva-Lena Jansson är överens om att det är oändligt viktigt.
              Det kommer inte att låta sig göras över en natt utan är något
              som kräver ansträngningar av väldigt många runt om i Vårdsverige.
              Framför allt har de som är ledare av olika slag, antingen politiskt
              valda ledare eller chefspersoner i vården, ett särskilt ansvar
              för att det här arbetet förs framåt. Jag tror också att forskningen
              spelar en jättestor roll för att skapa ett bättre underlag för
              att ta lite större kliv vid sidan om det dagliga gnetandet.
            </seg>
          </u>
          <note type="speaker" n="015bbe31">
            Anf. 121 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-12" n="26b3f817">
            <seg n="0a165929">
              Fru talman! Jag ställde några fler frågor, och jag ska upprepa
              dem så att Göran Hägglund får möjlighet att svara på dem. Jag
              inser att jag ibland ställer lite för många frågor så att ministern
              har lite svårt att svara på dem, men jag ska försöka vara tydlig.
            </seg>
            <seg n="2a73b7ef">
              Jag poängterade att Socialdemokraterna har föreslagit att det
              ska utarbetas en nationell genomförandeplan för implementering
              av jämställd sjukvård. Centralt i en sådan plan skulle vara ökad
              och mer spridd kunskap om hur könsfaktorer påverkar vården. Det
              krävs mer forskning för att belysa vilka könsskillnader som finns
              och hur de uppkommer. Det krävs ökat fokus på jämställdhet och
              genus på vårdutbildningarna på gymnasiet och högskolan samt vid
              vidareutbildning för personal inom hälso- och sjukvården. Arbetet
              med könsuppdelad vårdstatistik ska fortsätta, och jämställd vård
              ska vara ett eget uppföljningsområde i de nationella jämförelserna.
              Detta var vad vi tyckte var viktigt. Då blir min fråga: Uppfattar
              socialministern att de här kraven är berättigade? Sedan kanske
              socialministern har valt att formulera dem på ett annat sätt.
            </seg>
            <seg n="65de23ba">
              Socialministern säger att han tycker att det är viktigt att politiker,
              landstingspolitiker men också chefer inom sjukvården, både i den
              privata och i den offentliga, har ett ansvar. Då blir min fortsatta
              fråga på den punkten: Kommer Göran Hägglund att ställa krav på
              privata vårdbolag, privata vårdutförare, för att också de ska
              kunna få ta del av skattepengar? Göran Hägglund har ju öppnat
              för att skattepengar ska kunna ingå i finansieringen av den privata
              vården. Kommer han att ställa några krav på jämställdhet och jämlikhet?
            </seg>
            <seg n="db77adb3">
              Frågan om jämlikhet hade jag med i interpellationen: Vilka åtgärder
              är socialministern beredd att vidta för att sjukvården i Sverige
              inte ska vara ojämställd och ojämlik? Jag uppfattar att den ojämlikhet
              som finns utifrån inkomst, vilket land man är född i och om man
              är gammal eller ung också är en viktig fråga att hantera.
            </seg>
            <seg n="516ba88c">
              Jag möter en hel del unga tjejer som upplever att de inte blir
              tagna på allvar, oavsett om det är privata eller offentliga vårdcentraler
              de besöker. Deras olika sjukdomssymtom uppfattas inte, och de
              blir behandlade på ett, tycker jag, ibland förnedrande sätt.
            </seg>
            <seg n="8b5bd4ce">
              Det är jätteviktigt att den här ojämlikheten diskuteras. Jag
              tror att det var Veronica Palm som försökte lyfta fram tydligt,
              just utifrån den politik som regeringen nu har fört, att risken
              är uppenbar för ojämlik sjukvård. Några får tillgång till allt
              för att de kan betala mycket mer medan andra får en, som Veronica
              Palm uttryckte det, sjukvård light. Det är jag jättebekymrad över.
            </seg>
            <seg n="2c155ccf">
              Jag skulle vilja ha svar på vad socialministern gör praktiskt
              för att sjukvården ska bli mer jämlik och mindre ojämställd.
            </seg>
          </u>
          <note type="speaker" n="d8e57639">
            Anf. 122 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-21" n="73e56db7">
            <seg n="2a4b08ed">
              Fru talman! Jag har i mitt inledande svar beskrivit många av
              de insatser som regeringen gör för att med hjälp av olika myndigheter,
              institut och vårdgivare driva arbetet framåt. Det arbetet är jag
              fast besluten att fortsätta eftersom jag tror att det spelar en
              jättestor roll för kvaliteten och bemötandet i vården som också
              hänger samman med vårdens resultat.
            </seg>
            <seg n="98b9bdd5">
              Eva-Lena Jansson ställer några frågor ytterligare som handlar
              om en nationell genomförandeplan. Det kanske inte är exakt det
              begrepp som jag skulle använda, men när det gäller innebörden
              tror jag att vi är överens om att det är ungefär det som behövs.
              Det är det som är en fortsättning på det arbete som vi hittills
              har gjort och som vi bedriver.
            </seg>
            <seg n="66d9a6fa">
              Är jag beredd att ställa krav på privata vårdgivare? Ja, på privata
              vårdgivare ska vi ställa samma krav som vi ställer på offentliga
              vårdgivare, till exempel öppna jämförelser och annat. Jag tycker
              att det är en absolut självklarhet att kraven ska vara likalydande.
              Det är inte acceptabelt att kvinnor, människor med annan etnisk
              bakgrund och personer på grund av ålder eller annat behandlas
              annorlunda hos en privat vårdgivare eller en ideell organisation
              som driver vårdverksamhet än vad man skulle göra på andra håll.
            </seg>
            <seg n="a0e7ed16">
              Det som jag tycker är ett allvarligt hot även mot en jämlik vård
              är långa köer och bristande kvalitet, för då blir det de som kan
              tala för sig, de som har de stora resurserna för att kunna resa,
              övernatta eller betala för sig som kommer att kunna efterfråga
              eller åtminstone tillgodogöra sig den vård som går att köpa. Därför
              är det en oerhört viktig uppgift att det offentliga förmår att
              leverera i enlighet med sitt åtagande. Därför är arbetet med kvalitet,
              patientsäkerhet och tillgänglighet av allra störa betydelse.
            </seg>
            <seg n="688e2b7d">
              Jag tycker att vi har gjort något väldigt betydelsefullt just
              när det gäller att erbjuda en vård där den enskilda personen står
              i centrum och som är bättre på att anpassa sig till den enskildes
              önskemål och behov, att man inte behöver vänta orimligt länge
              eller riskera att drabbas av vård som är illa fungerande. Tillsyn
              och öppna jämförelser är otroligt viktigt i det här sammanhanget.
            </seg>
          </u>
          <note type="speaker" n="bae5fad1">
            Anf. 123 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-13" n="26b3f817">
            <seg n="c0643ae5">
              Fru talman! Nu blev jag lite bekymrad över slutet på Göran Hägglunds
              inlägg, därför att han pratar om patientens önskemål. Det är viktigt
              att man lyssnar på människor som uppsöker sjukvården, men för
              mig är det alltid viktigast att det är behovet som ska styra.
              Det kommer alltid att finnas människor som har önskemål om massor
              av saker när det gäller sjukvården, och jag är inte helt säker
              på att vi alltid kommer att tycka att det är viktigt att prioritera
              allt som människor kommer att ha önskemål om, därför att det kommer
              att finnas önskemål om sådant som inte är prioriterat, behovsanpassat.
              Man kan fundera på hur man ska hantera det.
            </seg>
            <seg n="a5877147">
              Jag tycker inte att vi ska ha köer i Sverige, men jag inser att
              vi kommer att ha köer så länge som vi har en väl fungerande sjukvård,
              därför att det kommer att finnas de som behöver prioriteras i
              första hand, de som har det största behovet. Några kanske får
              vänta lite längre. Frågan är hur lång väntan som är acceptabel.
              Jag tycker att det är viktigt att se till att kön är så kort som
              möjligt. Jag tror inte att någon klarar av att utradera kön utan
              att det alltid kommer att finnas köer. Så pass länge har jag varit
              med i livet att jag inser att allt inte går att lösa på en gång.
              Men jag har, precis som Göran Hägglund, alla ambitioner att vi
              ska korta köerna så mycket som det någonsin går.
            </seg>
            <seg n="bd088ce0">
              Jag tycker fortfarande att jag inte får ett tydligt svar på hur
              man minskar den ojämlika sjukvården. Jag kanske lyssnade dåligt.
              Men jag har försökt att lyfta fram ett antal frågor.
            </seg>
            <seg n="9c37ecb2">
              Vi vet också att psykiskt sjuka det finns det rapporter om får
              ett sämre bemötande i sjukvården utifrån att de redan har en diagnos.
              Vi vet att människor med olika typer av funktionshinder bemöts
              sämre. Det är jätteviktigt att hantera. I min frågeställning handlar
              det om hur sjukvården inte ska vara ojämställd och ojämlik, och
              det handlar om alla, både kvinnor och män men också människor
              med olika bakgrund och människor med funktionshinder.
            </seg>
          </u>
          <note type="speaker" n="001320d1">
            Anf. 124 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fd02acffd9c2eb21-22" n="73e56db7">
            <seg n="756f951e">
              Fru talman! När det gäller patienters önskemål har det visat
              sig att delaktighet från patientens sida är av största vikt för
              behandlingens resultat. Sedan kan man självfallet inte som patient
              önska sig vad som helst av behandlingen. Vi har betydande restriktioner
              till exempel när det gäller vilka ingrepp vi gör och vilka läkemedel
              vi förskriver. Det kommer att finnas också fortsättningsvis; det
              är självklart.
            </seg>
            <seg n="462b7cd9">
              Men det handlar om delaktigheten och att patienter ska ha en
              möjlighet att till exempel välja en vårdgivare, vilket jag tycker
              är viktigt. Vi är överens om att det är behoven som styr och att
              vi finansierar gemensamt. Det är det som är grunderna för svensk
              hälso- och sjukvård.
            </seg>
            <seg n="94f219dd">
              När det gäller arbetet med att korta köerna instämmer Eva-Lena
              Jansson i att de ska kortas så gott det går. Jag tycker att det
              är synd att ni då går till val på att avskaffa kömiljarden, som
              har visat sig vara ett verksamt instrument för att åstadkomma
              just detta som vi har misslyckats med under lång tid.
            </seg>
            <seg n="c9b31bf7">
              Med detta, fru talman, vill jag avsluta min insats i kammaren
              för den här mandatperioden förhoppningsvis. Jag vill rikta ett
              stort tack till talmannen och talmanskollegiet för insatserna,
              till kammarkansliets personal, till alla glada debattörer och
              till folkmassorna på läktaren.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="2bc5a78c">
            17 § Svar på interpellation 2009/10:381 om jobb- och utvecklingsgarantin
          </note>
          <note type="speaker" n="761ecf20">
            Anf. 125 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-0" n="efb84241">
            <seg n="da93bc5b">
              Fru talman! Monica Green har frågat mig vad jag avser att göra
              för att fler ska få jobb och för att jobb- utvecklingsgarantin
              ska bli en garanti för att få jobb eller utbildning.
            </seg>
            <seg n="53218bb3">
              Självklart har Sverige inte gått oberört genom den djupaste och
              mest utbredda lågkonjunkturen sedan 1930-talskrisen. Från det
              att den internationella finanskrisen slog till hösten 2008 har
              regeringen agerat för att överbrygga krisen samt mildra dess långsiktiga
              effekter. Inom arbetsmarknadspolitiken har regeringen gjort kraftfulla
              satsningar bland annat på arbetspraktik, praktisk kompetensutveckling,
              lyft och jobbcoacher. Regeringen har också tillfört stora resurser
              för att Arbetsförmedlingen ska kunna erbjuda alla personer som
              varit arbetslösa en längre tid ett individuellt utformat stöd
              inom ramen för jobb- och utvecklingsgarantin. Den 1 januari 2009
              fördubblades dessutom kompensationen till arbetsgivare som anställer
              en person på ett nystartsjobb.
            </seg>
            <seg n="5ec68b37">
              En deltagarundersökning som Arbetsförmedlingen genomförde våren
              2009 indikerar att många av deltagarna i jobb- och utvecklingsgarantin
              erbjöds aktiviteter i alltför ringa omfattning. Mot bakgrund av
              bland annat detta har Arbetsförmedlingen påbörjat ett utvecklingsarbete
              i syfte att förbättra det stöd som ges inom garantin. Jag anser
              att detta är ett bra initiativ och har fullt förtroende för att
              Arbetsförmedlingen genomför det på bästa sätt.
            </seg>
            <seg n="757e15f3">
              Jag kan konstatera att antalet deltagare i garantin som övergår
              till arbete har ökat under våren 2010. Även antalet deltagare
              som erbjuds arbetsplatsförlagda aktivteter har ökat under samma
              period.
            </seg>
          </u>
          <note n="48575799">
            Då Monica Green, som framställt interpellationen, anmält att
            hon var förhindrad att närvara vid sammanträdet medgav andre vice
            talmannen att Patrik Björck i stället fick delta i överläggningen.
          </note>
          <note type="speaker" n="8c7af113">
            Anf. 126 PATRIK BJÖRCK (s):
          </note>
          <u who="patrik_bjorck_d8ad48" xml:id="i-29e6cb4c28b754f7-0" n="e7c9247b">
            <seg n="15fa44db">
              Fru talman! Jag tackar ministern för svaret. Frågan gällde jobb-
              och utvecklingsgarantin och om den är en garanti för jobb eller
              utbildning. I svaret tar arbetsmarknadsministern naturligtvis
              upp att det har varit en lågkonjunktur den senaste tiden. Arbetsmarknadsministern
              brukar använda ett annat ord när han beskriver lågkonjunkturen.
              Det ska inte jag göra i kammaren här.
            </seg>
            <seg n="1b4b1b84">
              Så är det ju. Men frågan det handlar om i dag gäller inte vilken
              konjunkturcykel vi befinner oss i utan vilka verktyg som arbetsmarknadsministern
              använder sig av för att hantera den. Är då jobb- och utvecklingsgarantin
              ett bra verktyg för att hantera det faktum att vi befinner oss
              i en lågkonjunktur?
            </seg>
            <seg n="147a3842">
              I slutet av svaret kan man konstatera att arbetsmarknadsministern
              är nöjd med rådande ordning. Det står att arbetsmarknadsministern
              konstaterar att antalet deltagare i garantin som övergår till
              arbete har ökat under våren. Sedan är allting frid och fröjd.
            </seg>
            <seg n="3f772e3b">
              Det är här debatten startar, för verkligheten är inte frid och
              fröjd. Arbetsmarknadspolitiken är regeringens stora och gigantiska
              misslyckande. Det kunde man till och med läsa i regeringsorganet
              Dagens Nyheter i går. Där konstaterade man att det är på det viset.
              Alla arbetslösa konstaterar det, och alla som följer svensk politisk
              debatt konstaterar att arbetsmarknadsministern har misslyckats
              på varje punkt.
            </seg>
            <seg n="24387357">
              Jag återkommer till någonting som jag brukar säga, nämligen att
              det inte bara är jag som konstaterar detta. I Svensk finanspolitik
              Finanspolitiska rådets rapport från 2010 konstaterar man apropå
              att arbetsmarknadsministern säger att vi befinner oss i en lågkonjunktur:
              Jobbsökaraktiviteter och coachning har expanderat för mycket i
              lågkonjunkturen, medan arbetsmarknadsutbildningen har blivit alltför
              liten. Så säger det av arbetsmarknadsministern utsedda Finanspolitiska
              rådet.
            </seg>
            <seg n="4b4e6563">
              Det finns fler som har gått igenom arbetsmarknadspolitiken och
              bland annat jobb- och utvecklingsgarantin. Riksrevisionen har
              gjort det. För att vara en statlig myndighet är Riksrevisionen
              ganska rolig. Det brukar man inte kunna anklaga myndigheter för
              i vanliga fall, kanske. Men som rubrik för sin rapport har Riksrevisionen
              satt: Jobb- och utvecklingsgarantin en garanti för jobb? Jag tycker
              att det är på gränsen till humoristiskt för att komma från en
              myndighet.
            </seg>
            <seg n="ee42a2e6">
              Det är naturligtvis detta som är frågan. Ger garantin några jobb?
              Här är arbetsmarknadsministern svaret skyldig. När man går igenom
              rapporten kan man läsa att Riksrevisionen konstaterar att ett
              skäl till att man avskaffade den tidigare åtgärden aktivitetsgarantin
              var att den uppvisade brister i kvalitet och effektivitet. Jag
              ska erkänna att den åtgärden absolut inte var problemfri. Detta
              är svårt; det ska man också erkänna och säga.
            </seg>
            <seg n="09ae38eb">
              Frågan är om arbetsmarknadsministern ser och förstår svårigheterna.
              Det är jag mycket tveksam till. Den stora skillnaden mellan aktivitetsgarantin
              och jobb- och utvecklingsgarantin är framför allt att deltagarna
              har blivit många fler och mycket fattigare. Men annars konstaterar
              Riksrevisionen att det är fler likheter än skillnader. Det finns
              en mängd olika punkter där Riksrevisionen är kritisk, och jag
              hoppas att vi hinner återkomma till dem.
            </seg>
            <seg n="e8fa87d1">
              Jobb- och utvecklingsgarantin är inte anpassad för stora volymer.
              Det är risk för rundgång och inlåsning. Lågkonjunkturen påverkar
              garantins effektivitet. Jobbsökaraktivitet och coachning är effektiva
              i begränsad omfattning. Regeringens styrning av jobb- och utvecklingsgarantin
              är bristfällig. Det är otydliga och sena direktiv. Införandet
              av kompletterande aktörer skedde för snabbt och utifrån oklara
              antaganden. På punkt efter punkt visar Riksrevisionens genomgång
              att denna åtgärd som arbetsmarknadsministern är ansvarig för inte
              har fungerat.
            </seg>
          </u>
          <note type="speaker" n="b3db68cc">
            Anf. 127 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-1" n="efb84241">
            <seg n="d6e42b3d">
              Fru talman! I maj 2010 hade 90 procent av deltagarna i jobb-
              och utvecklingsgarantin någon form av aktivitet. I en undersökning
              som genomfördes i april 2010 sade 78 procent av deltagarna att
              de var mycket eller ganska nöjda med programmets innehåll. Den
              stora frågan är om jobb- och utvecklingsgarantin ger några jobb.
              Svaret är naturligtvis nej. Arbetsförmedlingen anställer inte,
              åtminstone inte i några stora volymer. Det är företag, organisationer
              och andra som står för anställningarna. Men en vettig arbetsmarknadspolitik
              syftar till att förbättra förutsättningarna att få anställning.
              Det är hela syftet.
            </seg>
            <seg n="516c1d8b">
              Det är klart att man kan göra sig lustig över Riksrevisionens
              rapport, eller låta bli att göra sig lustig över den och gå igenom
              den och titta på den. Det man ska komma ihåg är att det var en
              webbaserad undersökning som genomfördes där man bedömde läget
              för ganska länge sedan, vid det här laget. Det var när jobb- och
              utvecklingsgarantin var ganska ny i sin utformning. Det är klart
              att varje ny insats man inför tål att förbättras, att granskas,
              att tittas på och att göras lite bättre än man har gjort tidigare.
            </seg>
            <seg n="2d63a209">
              Jag skulle kunna parafrasera en gammal socialdemokrat och säga:
              Stolt men inte nöjd. Nöjd blir man inte.
            </seg>
          </u>
          <note type="speaker" n="8ce08dcb">
            Anf. 128 PATRIK BJÖRCK (s):
          </note>
          <u who="patrik_bjorck_d8ad48" xml:id="i-29e6cb4c28b754f7-1" n="e7c9247b">
            <seg n="ff1be1e0">
              Fru talman! Jag är den siste att göra mig lustig över arbetsmarknadspolitiken
              i dag. Den orsakar mer tårar än skratt. Jag gör mig definitivt
              inte lustig över Riksrevisionens rapport. Det är en gedigen rapport
              där man efter sina förutsättningar försöker ta del av de åtgärder
              som arbetsmarknadsministern har ställt sig bakom och utvärdera
              dem. Det är någonting som arbetsmarknadsministern inte själv har
              vinnlagt sig om att göra.
            </seg>
            <seg n="90c35bb2">
              90 procent av deltagarna har aktivitet. Om det inte var mer än
              aktivitet det handlade om kunde man ha behållit aktivitetsgarantin.
              Men man spände ju bågen när man bytte namn till jobbgaranti. Det
              är det Riksrevisionen antyder i sin rubrik; det finns inget innehåll
              som stärker namnändringen. Det är ingen garanti för jobb, och
              det konstaterar Riksrevisionen. Det är det frågan i interpellationen
              handlar om.
            </seg>
            <seg n="7599f95a">
              I den här genomgången som Riksrevisionen har gjort står det:
              Den slutsats Riksrevisionen kan dra av forskningsgenomgången är
              att jobbsökaraktiviteter och coachning bör begränsas i omfattning
              och endast riktas till de grupper av arbetssökande som har störst
              behov. I annat fall finns risken att kvaliteten i insatserna blir
              för låg.
            </seg>
            <seg n="3f79986c">
              Det är en genomgång av den här aktiviteten, som för övrigt har
              ett annat namn. Det är inte bara Riksrevisionen som ifrågasätter
              det här. Personalen på Arbetsförmedlingen kallade den för Ljugen
              när den kom eftersom innehållet inte motsvarade namnet.
            </seg>
            <seg n="414826b9">
              Det må vara hänt om arbetsmarknadsministern har svårt att hantera
              Riksrevisionen och den kritiken. Det kanske är så att det alltid
              är svårt att ta till sig kritik från någon annan. Men det av arbetsmarknadsministern
              själv tillsatta Finanspolitiska rådet drar i princip samma slutsats
              som Riksrevisionen. Man kan misstänka att de troligen baserar
              sig på samma forskning. De säger att jobbsökaraktiviteter och
              coachning har expanderat för mycket i lågkonjunkturen medan arbetsmarknadsutbildningen
              har blivit alltför liten. Det är det vi socialdemokrater har kritiserat
              arbetsmarknadsministern för. I lågkonjunktur har man en lägre
              andel i arbetsmarknadsutbildning och vuxenutbildning än vi hade
              i högkonjunktur. Där skulle man naturligtvis ha kunnat sätta in
              åtgärder. Man skulle ha kunnat avlasta den här garantin och haft
              en aktivitet som kunde ha lett till jobb.
            </seg>
            <seg n="f2598f9b">
              Man konstaterar att jobbsökaraktiviteterna och coachningen är
              missriktade. Man konstaterar också att regeringens styrning är
              bristfällig. Man konstaterar att införandet av kompletterande
              aktörer skedde för snabbt och utifrån oklara antaganden om deras
              bidrag till garantins effektivitet. Man konstaterar också att
              regeringen har valt att fullt ut införa kompletterande aktörer
              inom jobb- och utvecklingsgarantin utan att invänta pågående utvärdering.
              Man konstaterar också att regeringen yttrar sig om effektiviteten
              utan att ha någon som helst grund för detta. Regeringen tror,
              tycker och hoppas att jobb- och utvecklingsgarantin är effektiv.
            </seg>
            <seg n="6244152c">
              Men när Riksrevisionen försöker ta reda på vilka grunder man
              bygger den tron eller förhoppningen på hittar man inte dem av
              det enkla skälet att de inte finns.
            </seg>
            <seg n="1a906b50">
              Det här är naturligtvis en mycket allvarlig kritik i ett allvarligt
              läge som drabbar många enskilda människor, och jag är den siste
              att göra mig lustig över det.
            </seg>
            <seg n="ad31475f">
              Jag skulle vilja ha några svar från ministern. Tar inte ministern
              den här kritiken alls på allvar? Om ministern är stolt men inte
              nöjd förstår jag inte vad det är ministern är stolt över. Kan
              ministern förklara det för mig?
            </seg>
          </u>
          <note type="speaker" n="5d68ac02">
            Anf. 129 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-2" n="efb84241">
            <seg n="380e39ab">
              Fru talman! Verktygslådan finns där. Det är Arbetsförmedlingen
              och deras medarbetare som utifrån en individuell utgångspunkt
              avgör vilken typ av insats som ska erbjudas och utföras.
            </seg>
            <seg n="9897e995">
              Jag konstaterar att i just den här rapporten från Riksrevisionen
              säger 60 procent av handläggarna på Arbetsförmedlingen att de
              anser att jobb- och utvecklingsgarantin i hög eller viss grad
              har stärkt deltagarnas ställning på arbetsmarknaden. Anledningen
              till detta är främst att deltagarnas chanser att få en anställning
              har ökat och att deltagarna kan tänka sig att söka jobb inom fler
              yrken än tidigare. Det är naturligtvis viktigt.
            </seg>
            <seg n="a39d6cc9">
              78 procent av deltagarna själva säger att de är nöjda eller mycket
              nöjda med jobb- och utvecklingsgarantin.
            </seg>
            <seg n="d794a59a">
              Samtidigt ställer naturligtvis en kraftig volymtillväxt i krisens
              spår krav på kvaliteten som vi hela tiden måste följa upp. Det
              är självklart. Vi tar Riksrevisionens rapport på allvar, noterar,
              studerar och för en dialog med Arbetsförmedlingen om hur man kan
              förbättra insatserna och kvaliteten.
            </seg>
          </u>
          <note type="speaker" n="b5226f56">
            Anf. 130 PATRIK BJÖRCK (s):
          </note>
          <u who="patrik_bjorck_d8ad48" xml:id="i-29e6cb4c28b754f7-2" n="e7c9247b">
            <seg n="d83bd940">
              Fru talman! Jag vill återigen hänvisa till rapporten. Där säger
              man så här: Avsaknaden av ett effektivt uppföljningssystem innebär
              att det inte går att bedöma resultatet av garantin vare sig när
              det gäller garantins aktiviteter eller kompletterande aktörers
              bidrag. Trots bristen på utvärderingar drar regeringen slutsatsen
              att garantin är effektiv.
            </seg>
            <seg n="b45a6687">
              Jag tycker att det är ett väldigt starkt yttrande från Riksrevisionen.
              Med utgångspunkt i den här debatten verkar det inte som om arbetsmarknadsministern
              har tagit till sig någonting alls av den kritiken.
            </seg>
            <seg n="66fd3816">
              Arbetsmarknadsministern säger att man har drabbats av en kraftig
              volymökning och att det kom plötsligt som en blixt från klar himmel.
              Men i inledningen av svaret hänvisar arbetsmarknadsministern till
              att vi befann oss i en lågkonjunktur. Man brukar ju anklaga oss
              för att inte ha noterat att vi befinner oss i en kraftig lågkonjunktur.
              Om inte arbetsmarknadsministern har noterat det kan jag, men risk
              för att bli tjatig, konstatera att forskningen säger att i den
              här kraftiga lågkonjunkturen är inte ökade satsningar på jobbsökaraktiviteter
              och coachning någon effektiv metod.
            </seg>
            <seg n="db489a6d">
              Om arbetsmarknadsministern befinner sig i den här konjunkturen
              och det är allmänt fastslaget av Finanspolitiska rådet och Riksrevisionen
              att forskningen säger att detta inte är en effektiv metod, vilka
              verktyg i sin så kallade verktygslåda är det då arbetsmarknadsministern
              vill använda? Forskningen har konstaterat att den metod som arbetsmarknadsministern
              stöder sig på, den åtgärd som nästan alla befinner sig i, inte
              fungerar. Även om jag säger det och arbetsmarknadsministern inte
              lyssnar på mig, säger ju forskningen samma sak. Då borde arbetsmarknadsministern
              åtminstone lyssna på forskningen och svara på frågan: Om det nu
              är så att jobb- och utvecklingsgarantin inte fungerar, vilket
              verktyg är det då arbetsmarknadsministern tänker använda sig av
              de sista månaderna som arbetsmarknadsministern har någon möjlighet
              att påverka arbetsmarknadspolitiken?
            </seg>
          </u>
          <note type="speaker" n="08fe8c42">
            Anf. 131 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-3" n="efb84241">
            <seg n="7df9a7ef">
              Fru talman! Finanspolitiska rådets rapport kom när prognosen
              för arbetslösheten för innevarande år låg på närmare 12 procent.
              Nu ser det ut som om den peakar på 9 ½ procent. Det sker 1,2 miljoner
              jobbyten under det här året. Coachning är en effektiv metod för
              att se till att människor har möjlighet att hitta och få arbeten.
            </seg>
            <seg n="150e7e3a">
              Men det är inte det enda som finns i jobb- och utvecklingsgarantin.
              Det finns en uppsjö av verktyg. Det är arbetsförmedlarna som tillsammans
              med den arbetssökande och utifrån individuella behov komponerar
              den meny av insatser som bäst svarar mot de behov som den enskilda
              personen har.
            </seg>
            <seg n="a7197cbe">
              Jag konstaterar också att i regleringsbrevet för Arbetsförmedlingen
              för 2010 har Arbetsförmedlingen ett uppdrag att senast den 2 augusti
              i år inkomma med en fördjupad analys av garantin. Jag tror att
              det är ett värdefullt bidrag för att behålla och öka kvaliteten
              i de insatser som vi gör.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="9b9f5b1b">
            18 § Svar på interpellation 2009/10:409 om regeringens utlovade
            nya jobb
          </note>
          <note type="speaker" n="3e674e2b">
            Anf. 132 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-4" n="efb84241">
            <seg n="7375a503">
              Fru talman! Bosse Ringholm har frågat mig om jag kan redovisa
              hur många av de 150 000 utlovade nya jobben i Helsingfors, Göteborg
              och Malmö som har kommit till stånd. Han har vidare frågat mig
              hur den utlovade jobbgarantin i Helsingfors har utfallit och om
              jag kan ge besked om alla arbetslösa fått jobb inom fem dagar
              enligt den utlovade garantin.
            </seg>
            <seg n="5021dc77">
              Bosse Ringholm ställer ett antal frågor till mig som avser vallöften
              rörande Helsingfors, Göteborg och Malmö. Jag anser att det vore
              lämpligare att Bosse Ringholm i stället vänder sig till berörda
              företrädare i dessa kommuner med frågorna.
            </seg>
            <seg n="db196eea">
              Men jag vill passa på att framhålla att regeringen välkomnar
              alla initiativ och insatser som syftar till minskat utanförskap
              och ökad sysselsättning.
            </seg>
          </u>
          <note type="speaker" n="4d436ebb">
            Anf. 133 BOSSE RINGHOLM (s):
          </note>
          <u who="bosse_ringholm_4e5a25" xml:id="i-c9c2f42e6d693a1d-3" n="f2cf6451">
            <seg n="19300c30">
              Fru talman! Tack, arbetsmarknadsministern, för det engagerade
              och älskvärda svaret! Svaret framfördes med en sådan inlevelse
              av arbetsmarknadsministern att man kan tro att han är på väg ut
              både från riksdagen och från politiken efter den här mandatperioden.
              Det kan kanske ligga någonting i det.
            </seg>
            <seg n="3ad753d5">
              Arbetsmarknadsministern vill inte kännas vid de löften som hans
              partikolleger har gett i Helsingfors, Göteborg och Malmö. Det
              förstår jag. Om jag hade varit moderat i Helsingfors, Göteborg
              eller Malmö och ställt ut sådana löften som gjordes i förra valrörelsen
              hade jag hoppats att svenska folket velat glömma dem så fort som
              möjligt. Jag förstår att arbetsmarknadsministern inte heller vill
              bli påmind om sina partikollegers löften i Helsingfors, Göteborg
              och Malmö.
            </seg>
            <seg n="49f80752">
              Det är fyra år sedan. Då lämnade arbetsmarknadsministerns parti,
              Nya moderaterna, en rapport som ser ut så här, arbetsmarknadsministern.
              Om arbetsmarknadsministern ser så långt som tre meter ser rapporten
              ut så här. Den heter 150 000 nya jobb i Helsingfors, Göteborg
              och Malmö .
            </seg>
            <seg n="cdd79e2b">
              Där står: Vi moderater har förslagen i riket och lokalt för att
              återupprätta arbetslinjen. Då är min fråga: Vart tog de här 150
              000 nya jobben vägen som ni moderater skulle ordna i riket och
              lokalt?
            </seg>
            <seg n="5f0e2cde">
              I Helsingfors gick man steget längre och sade att man skulle
              ha arbete i stället för bidrag. Helsingforssmoderaterna lade fram
              skarpa förslag.
            </seg>
            <seg n="a1260365">
              Här är ett annat dokument som arbetsmarknadsministern inte heller
              vill se förstår jag. Han vill gärna titta bort och undvika att
              se förslaget, för det är graverande för arbetsmarknadsministern
              och hans parti. Där står nämligen, för att återge en del av Helsingforssmoderaternas
              löfte i valrörelsen 2006, följande: En jobbgaranti ska införas
              i hela Helsingfors som innebär att en person som blir arbetslös
              och söker socialbidrag ska börja jobba igen inom fem dagar. Om
              personen inte hittar ett eget arbete eller inte kan matchas ihop
              med ett ledigt jobb ska hon eller han tilldelas arbetsuppgifter
              i staden, exempelvis inom parkskötsel.
            </seg>
            <seg n="4306118d">
              Min fråga är: Hur gick det med det här löftet från Helsingforss
              moderater som skulle understödjas av den arbetsmarknadspolitik
              som Littorin, Borg och andra har drivit i riksdagen de senaste
              åren?
            </seg>
            <seg n="e4f1f22f">
              Jag ska avsluta med ytterligare ett par exempel. Det fanns förslag
              från Nya Moderaterna om 55 punkter för en fungerande Helsingforssregion
              i jobb. En av punkterna var: Inför en jobbgaranti med jobb inom
              fem dagar för alla med socialbidrag.
            </seg>
            <seg n="11170afc">
              Det fanns slutligen ett program från Nya Moderaterna om tre förslag
              för 30 000 nya jobb. Man hade devalverat lite grann, för man insåg
              kanske att det var lite svårt, men det var också jobb inom fem
              dagar som skulle skapas.
            </seg>
            <seg n="5692893b">
              Ingenting av detta vill arbetsmarknadsministern kännas vid. Jag
              förstår att det känns pinsamt att bli påmind om detta inte bara
              om man är moderat i Helsingfors, utan framför allt om man är moderat
              och har lett arbetsmarknadspolitiken och Arbetsmarknadsdepartementet
              de senaste åren. Man kan ju rimligen inte från Moderaterna i Helsingfors
              säga att det är arbetsmarknadsministern som är helt ansvarig för
              att man har misslyckats med sina vallöften. Moderaterna i Helsingfors
              kan inte lägga hela bördan på Sven Otto Littorin, för så betydelsefull
              är han inte i sammanhanget. Och han har väl haft hjälp av herrarna
              Reinfeldt och Borg och andra som har bidragit till den arbetsmarknadspolitiska
              röra som vi har sett de senaste åren och som snarast har förstärkt
              läget.
            </seg>
            <seg n="8eab5568">
              Vi ser nu, till exempel i går, i tidningarna att arbetslösheten
              när arbetsmarknadsministern tillträdde låg på 290 000 personer
              och nu närmar sig 450 000 personer. Det är långt över 100 000150
              000 fler arbetslösa, och vallöften har gått upp i rök.
            </seg>
            <seg n="b1447e37">
              Jag förstår att arbetsmarknadsministern helst tittar bort när
              han blir påmind om de här löftena.
            </seg>
          </u>
          <note type="speaker" n="3503a218">
            Anf. 134 STAFFAN DANIELSSON (c):
          </note>
          <u who="staffan_danielsson_559bd0" xml:id="i-cd69fa98c57afa5f-0" n="2057b973">
            <seg n="51efa315">
              Fru talman! Bosse Ringholms världsbild är väldigt enkel. Finanskris
              och lågkonjunktur har helt enkelt inte inträffat. En bra regering
              är oberoende av sådana omvärldsfaktorer. Sanningen är att Sverige
              har skött den extrema lågkonjunkturen bra. Bosse Ringholm menar
              att Sverige har skött den uselt, och det trots allt beröm från
              internationella bedömare och trots att man står starkast i Europa
              när det gäller att klara välskötta statsfinanser och nu kan diskutera
              reformer i stället för kraftiga nedskärningar.
            </seg>
            <seg n="3e01e090">
              Bosse Ringholms egentliga fråga till arbetsmarknadsministern
              är den här: Varför har inte regeringen trots den värsta lågkonjunkturen
              sedan 30-talet lyckats hålla det exportberoende Sverige oberört
              av omvärlden och öka sysselsättningen trots vikande efterfrågan
              och stora uppsägningar? Det är frågan som Bosse Ringholm ställer,
              och han har alltså väldigt stora förhoppningar på Alliansen. Valmanifest
              ska gälla oavsett hur omvärlden utvecklas, menar interpellanten.
            </seg>
            <seg n="a0278d51">
              Bosse Ringholm frågar inte om Sveriges ekonomi, statsskuld och
              budgetunderskott, sannolikt beroende på att verkligheten är så
              bedövande tydlig när det gäller att Sverige är bäst i klassen
              i Europa. Han koncentrerar sig i stället på arbetslösheten. Det
              är ju där det exportberoende Sverige brukar utvecklas bättre när
              högkonjunkturen inleds och falla lite hårdare när lågkonjunkturen
              slår till. Så skedde även denna gång, även om Sverige ligger riktigt
              hyggligt till i Europasnittet och även om återhämtningen nu börjar
              ta fart och arbetslösheten nu bottnar långt under befarade nivåer.
            </seg>
            <seg n="a1a7ffa0">
              Visst ska oppositionen kritisera, men lite verklighetsförankring
              och kredit för allt det Alliansen skött bra tror jag skulle ge
              ökad trovärdighet när man kritiserar de punkter som säkert även
              Alliansen kunnat göra ännu bättre. Nu väljer Socialdemokraterna
              och Bosse Ringholm inte den sansade oppositionslinjen, utan allt
              är svart eller vitt. Alliansregeringens alla framgångar svartmålas.
            </seg>
            <seg n="3d42b5d7">
              Min uppfattning är att verkligheten avgör i det långa loppet.
              Medborgarna ser hur Sverige står starkt i ett Europa med jätteproblem.
              Jag tror att Socialdemokraternas oppositionstaktik främst slår
              tillbaka mot dem själva. Men det får vi se i valet, så svartmåla
              gärna på, Bosse Ringholm! Verkligheten har du inte med dig.
            </seg>
          </u>
          <note type="speaker" n="0d599cad">
            Anf. 135 PATRIK BJÖRCK (s):
          </note>
          <u who="patrik_bjorck_d8ad48" xml:id="i-29e6cb4c28b754f7-3" n="e7c9247b">
            <seg n="e0d79c3b">
              Fru talman! Kan vi inte en gång för alla komma överens om, arbetsmarknadsministern
              och Staffan Danielsson, att vi har en lågkonjunktur och att vi
              haft det förr och kommer att få det igen? Jag tycker att när man
              utlovar en viss politik och vissa vallöften ska de hålla i både
              sol och storm. Det blir rätt meningslöst annars och mer som de
              där kvällstidningarna som säljer lösnummer på att alltid lova
              vackert semesterväder. Så ser inte världen ut.
            </seg>
            <seg n="d1cff9da">
              Om man utlovar 150 000 nya jobb, en jobbgaranti och att arbetslösa
              ska få jobb inom fem dagar måste det väl innebära att man accepterar
              att det finns en arbetslöshet? Hade man sagt att man gör detta
              så länge det inte finns några arbetslösa hade det varit ett rätt
              meningslöst vallöfte. Det kan väl inte vara så att Staffan Danielsson
              tolkar sina kolleger i Helsingfors på det sättet att de lovar
              att avskaffa en arbetslöshet som inte finns? Löften om jobb och
              åtgärder mot arbetslöshet ställer man naturligtvis ut till väljarna
              för att det ska fungera när lågkonjunkturen kommer. Man säljer
              ju regnkläder för att de ska hålla en torr när det regnar. Då
              kan man inte säga att regnkläderna bara fungerar i soligt väder.
              Vi vet att det är lågkonjunktur. Ni verkar vara obekymrade över
              att det är lågkonjunktur eftersom ni inte kan skaka fram några
              effektiva åtgärder för att hantera den lågkonjunkturen. Det är
              det jag har försökt fråga arbetsmarknadsministern gång på gång.
            </seg>
            <seg n="2ed98373">
              Vad för verktyg ska arbetsmarknadsministern ha när de verktyg
              som han har tagit fram och använt visat sig inte fungera när verkligheten
              är annorlunda? Det kan han inte svara på, och det tycker jag är
              väldigt allvarligt.
            </seg>
            <seg n="4513f4f9">
              Det finns all anledning att ställa upp de här vallöftena för
              beskådan och begära att politiken på något sätt ska kunna utkrävas
              ansvar för det man har lovat. Det är det valet är till för; det
              är det som hela den demokratiska processen går ut på. Man ska
              kunna ställas till svars för vad man sade och vad man gjorde.
            </seg>
            <seg n="1d923769">
              Fru talman! Återigen vill jag säga att vi befinner oss i en lågkonjunktur.
              Vi har gjort det förut, och vi kommer att göra det igen. Den politik
              som vi socialdemokrater går till val på kommer att vara till för
              både högkonjunktur och lågkonjunktur. Vi kommer att ha en sommarkollektion
              för det vackra vädret, och vi kommer att ha en vinterkollektion
              för det kalla vädret. Vi kommer att ha en politik som fungerar
              på landsbygd och i stad, i Helsingfors. Vi kommer att ha en politik
              som fungerar i lågkonjunktur och i högkonjunktur.
            </seg>
            <seg n="ef9f62ab">
              Försök inte smita undan bakom lågkonjunkturen! Den politik som
              inte fungerar i vare sig hög- eller lågkonjunktur är inte värd
              att tas på allvar.
            </seg>
            <seg n="570b8f07">
              (Arbetsmarknadsminister Sven Otto Littorin (m): Jag avstår från
              mitt nästa anförande. Den här debatten får Bosse Ringholm ha i
              Helsingfors. Det är inte min debatt.)
            </seg>
          </u>
          <note type="speaker" n="6ec91b19">
            Anf. 136 BOSSE RINGHOLM (s):
          </note>
          <u who="bosse_ringholm_4e5a25" xml:id="i-c9c2f42e6d693a1d-4" n="f2cf6451">
            <seg n="5f9bb7bc">
              Fru talman! Här står en av de fegaste ministrarna i regeringen
              Sven Otto Littorin. Han har inte ansvar för någonting. Han har
              inte ansvar för arbetslösheten i Sverige, inte för den i Helsingfors,
              inte för den i Göteborg och inte för den i Malmö. Han har inte
              ansvar för Moderata samlingspartiet, han har inte ansvar för Nya
              Moderaterna, han har inte ansvar för Moderaterna i Helsingfors,
              inte för Moderaterna i Göteborg och inte för Moderaterna i Malmö.
              Vad ska han göra egentligen?
            </seg>
            <seg n="44bad123">
              Jag är övertygad om att han efter den 19 september kommer att
              stå på Arbetsförmedlingen och säga att han vill ha en coach. Jag
              hoppas att han blir framgångsrik och får hjälp av en coach, för
              han behöver uppenbarligen göra någonting annat. Efter att så kapitalt
              ha misslyckats med det ämbete han haft i fyra år förtjänar han
              naturligtvis att få en chans till. Socialdemokraterna är ett generöst
              parti som tycker att man ska få en chans till, och kanske också
              en tredje och en fjärde chans, om man inte har lyckats. Även en
              misslyckad arbetsmarknadsminister ska få en chans till. Coachsystemet
              kommer rimligen att vara kvar någon vecka efter valet, och då
              kan arbetsmarknadsministern söka sig dit för att hitta bärgning
              och sysselsättning i fortsättningen.
            </seg>
            <seg n="ed0e35ce">
              Det är inte så enkelt, Sven Otto Littorin, som att man kan ställa
              ut vallöften, såsom Nya moderaterna gjorde, och säga att det ska
              bli 150 000 nya jobb i Helsingfors, Göteborg och Malmö, att det
              ska bli 30 000 speciella jobb enbart i Helsingfors med hjälp av
              en särskild garanti, och att de ska komma inom fem dagar för den
              som är arbetslös och uppbär, eller har rätt till, socialbidrag.
              Det är inte så lätt som att bara ställa ut alla dessa löften och
              sedan säga att man inte har något ansvar för dem, att det är partivännerna
              i Helsingfors, Göteborg och Malmö som ställt ut löftena.
            </seg>
            <seg n="8eafbd75">
              Möjligen kan man till försvarsadvokatens försvar säga, om han
              nu ska behöva försvaras, att centerpartisten Staffan Danielsson
              inte ens fick vara med på löftet i Helsingfors. Staffan Danielsson
              tog på sig försvarsadvokatrollen lite grann i onödan, för Centern
              ansågs av de övriga borgerliga partierna som så beskedligt och
              oansenligt i Helsingfors att det inte ens fick vara med på vallöftena.
              Ni centerpartister kan därför säga att ni i alla fall inte har
              ställt ut de omöjliga löftena.
            </seg>
            <seg n="263fe61c">
              Ibland när man ska försvara någonting och den tilltalade uppenbarligen
              inte kan försvara sig själv utan skickar en försvarsadvokat så
              blir det inte bättre, allra helst som den försvarsadvokat som
              agerade i det här sammanhanget kunde säga att hans parti inte
              ställde upp på de tokiga vallöftena som Nya moderaterna ställde
              ut i valrörelsen 2006.
            </seg>
            <seg n="6bef28be">
              Sven Otto Littorin kan tiga i den här debatten, och han kan tiga
              i resten av eftermiddagens debatter ifall han inte vill ha någon
              debatt. Uppenbarligen vill han inte det. Han kommer dock att jagas
              med blåslampa land och rike runt inte bara av oss socialdemokrater,
              vänsterpartister och miljöpartister utan av varenda arbetslös
              som känner att han svikit dem eftersom han inte burit fram några
              medel och instrument för att motverka lågkonjunkturen.
            </seg>
            <seg n="40501cde">
              Littorin kan inte som arbetsmarknadsminister säga att det är
              lågkonjunkturens fel, att det är lågkonjunkturen som gjort att
              det är så illa som det är. Då kunde han lika gärna ha avgått och
              sagt: Det går inte att göra någonting i en lågkonjunktur utan
              vi drar in ministerposten, den som arbetsmarknadsminister. Den
              fungerar bara soliga dagar. Den fungerar inte när det regnar.
              Den fungerar inte när det är lågkonjunktur.
            </seg>
            <seg n="deda71d2">
              Tig gärna i den här debatten, Sven Otto Littorin, om det är det
              som är modellen, och tig gärna i de påföljande interpellationsdebatterna,
              men du kommer att bli jagad land och rike runt av arbetslösa,
              av alla som vill ha en annan politik efter den 19 september. Jag
              säger som en av dina företrädare, Per Ahlmark, sade en gång i
              tiden: Lycka till! Det säger jag när du söker upp Arbetsförmedlingen
              den 20 september. Ta kontakt med en coach så kanske du kan få
              någon annan livsbana än den som du skändligen misslyckats med.
            </seg>
          </u>
          <note type="speaker" n="b078d21e">
            Anf. 137 STAFFAN DANIELSSON (c):
          </note>
          <u who="staffan_danielsson_559bd0" xml:id="i-cd69fa98c57afa5f-1" n="2057b973">
            <seg n="301cfda0">
              Fru talman! Bosse Ringholm, med instämmande av Patrik Björck,
              är ute på rätt djupa vatten, tycker jag. Valmanifest ska hållas
              även om det blir jordbävning, stormen Gudrun, oljekatastrofer
              eller om den värsta lågkonjunkturen sedan 30-talet oväntat slår
              till över hela världen valmanifest ska ändå hållas. Det är en
              märklig inställning, Patrik Björck.
            </seg>
            <seg n="0a561cdf">
              Regeringen Persson regerade 2006 i en extrem högkonjunktur. Trots
              det mobiliserade man människor i stora arbetsmarknadsinsatser
              och trots det var människor i utanförskap i en aldrig tidigare
              skådad omfattning. De var långtidssjukskrivna och förtidspensionerade.
            </seg>
            <seg n="430776d5">
              När det var lågkonjunktur på 90-talet stod Socialdemokraterna
              och deras politik och verklighet inte opåverkade av lågkonjunkturen,
              men Patrik Björck menar att det borde de visst ha gjort. Det tycker
              jag är en märklig inställning.
            </seg>
          </u>
          <note type="speaker" n="1a259a80">
            Anf. 138 PATRIK BJÖRCK (s):
          </note>
          <u who="patrik_bjorck_d8ad48" xml:id="i-29e6cb4c28b754f7-4" n="e7c9247b">
            <seg n="10374ff1">
              Fru talman! Vi har fått två spännande besked i den här debatten.
              Det ena är att arbetsmarknadsministern inte vill debattera, vilket
              säger mycket. Det andra, sensationella, beskedet kommer från Centerpartiet.
              Centerpartiets uppfattning är nämligen lyssna noga nu att det
              är en märklig inställning att valmanifest ska hållas. Det tycker
              jag är viktigt att komma ihåg när Centerpartiet går ut med vallöften
              i den kommande valrörelsen. Om vallöftena hålls är det alltså
              en märklighet. Med stor sannolikhet kommer Centerpartiet inte
              att hålla sina vallöften. Det är jätteviktigt för folk att få
              reda på.
            </seg>
            <seg n="c3268cf7">
              Om man i arbetsmarknadspolitiken ställer ut vallöften om att
              man som arbetslös ska få jobb inom fem dagar ska det löftet naturligtvis
              infrias när man blir arbetslös. Det är i en lågkonjunktur det
              ska infrias. Annars är det meningslöst.
            </seg>
            <seg n="df79ffb8">
              Tack för beskedet, Staffan Danielsson! Att valmanifest ska hållas
              är en märklig inställning. Det är Centerpartiets uppfattning.
            </seg>
          </u>
          <note type="speaker" n="249b54b8">
            Anf. 139 BÖRJE VESTLUND (s):
          </note>
          <u who="borje_vestlund_48292a" xml:id="i-2d6f51e404d8998f-10" n="c00ffecc">
            <seg n="459ecd93">
              Fru talman! Den här debatten håller på att utvecklas till någonting
              annat än det som den egentligen skulle handla om.
            </seg>
            <seg n="333d06ad">
              Jag måste säga en sak till Staffan Danielsson. Jag satt i EU-nämnden
              även under den förra mandatperioden, vilket jag inte tror att
              Staffan Danielsson gjorde. Då fick vi redovisningen över Lissabonstrategins
              olika uppgifter. På endast en punkt, om jag minns rätt, var Sverige
              ganska dåligt, och det handlade om nyföretagande. På övriga punkter
              som handlade om arbetslöshet och jämställdhet, vilket även den
              här debatten möjligen handlar om, låg vi antingen på topp, som
              nummer två eller möjligen som nummer tre. Då skrek centerpartister,
              folkpartister, kristdemokrater och inte minst moderater att vi
              hade en historiskt hög arbetslöshet, trots att vi var bäst i Europa.
            </seg>
            <seg n="846885d1">
              Jag tror att det var Bosse Ringholm, när han var finansminister,
              som sade att man gärna inte kan komma högre än etta i de sammanhangen.
              Ungefär samma konstiga resonemang förs nu här. Vi var duktiga
              även på den tiden. Jag tycker att det finns anledning att nämna
              det i den här debatten eftersom den har blivit så brokig.
            </seg>
          </u>
          <note type="speaker" n="6b156f55">
            Anf. 140 BOSSE RINGHOLM (s):
          </note>
          <u who="bosse_ringholm_4e5a25" xml:id="i-c9c2f42e6d693a1d-5" n="f2cf6451">
            <seg n="11c44e7f">
              Fru talman! Det är sällan man kan se pinsamheten personifierad.
              Här står pinsamheten själv, arbetsmarknadsministern, som plötsligt
              har tappat rösten. Det får väl uppfattas som att han drabbats
              av något slags chock, av psykisk eller arbetsmarknadspolitisk
              chock, som gjort att han totalt tappat rösten.
            </seg>
            <seg n="fab83e02">
              Arbetsmarknadsministern har ingenting att säga om sina partivänners
              löften om 150 000 nya jobb i Helsingfors, Göteborg och Malmö.
              Han har ingenting att säga om Nymoderaternas löften i förra valrörelsen
              om att alla som var utan jobb skulle få jobb inom fem dagar. Han
              har ingenting att säga till sitt och Nymoderaternas försvar om
              att de fullständigt övergett alla de löftena.
            </seg>
            <seg n="a69134fc">
              Jag kan förstå att han skickat en försvarsadvokat, för vem vore
              bättre på att förklara brutna vallöften än Staffan Danielsson
              och Centerpartiet, ett parti som i förra valrörelsen sade att
              vi inte ska bygga ut kärnkraften men som häromdagen ändå beslutade
              att bygga ut den. En bättre försvarsadvokat kanske man inte kan
              kalla in, arbetsmarknadsministern, än en som är om inte världsmästare
              så i alla fall Sverigemästare i löftesbrott, vilket Staffan Danielsson
              och Centerpartiet är.
            </seg>
            <seg n="b3f4236d">
              Jag kan förstå att det är bättre än att pinsamheten själv står
              där i sin talarstol, har tappat rösten, inte förstått vad det
              handlar om, inte har några förslag, vet inte vad han ska göra
              och allt annat. Det finns, som sagt, inget annat slut på det här.
              Jag tror faktiskt att det är ett gott slut för Sven Otto Littorin.
              Sök upp Arbetsförmedlingen den 20 september, och sök upp en coach.
              De flesta brukar kunna hjälpa till. Till och med hopplösa fall
              tror jag att Arbetsförmedlingen kan ge sig på.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="846d3ab6">
            19 § Svar på interpellationerna 2009/10:415 och 485 om en aktiv
            arbetsmarknadspolitik för våra unga
          </note>
          <note type="speaker" n="a6634af6">
            Anf. 141 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-5" n="efb84241">
            <seg n="1096b374">
              Fru talman! Veronica Palm har frågat mig vilka åtgärder jag avser
              att vidta för att pressa tillbaka den höga ungdomsarbetslösheten
              i Sverige. Börje Vestlund har frågat mig vilka aktiva åtgärder
              jag avser att genomföra för att ungdomar ska få jobb, praktik
              eller utbildning.
            </seg>
            <seg n="79a0b7c3">
              En hög ungdomsarbetslöshet är inte ett svenskt fenomen utan ett
              problem vi delar med stora delar av Europa. Utmärkande för just
              ungdomsarbetslösheten är att den ökar snabbt i en lågkonjunktur,
              men också att den minskar snabbt när konjunkturen vänder igen.
            </seg>
            <seg n="fe780dd3">
              Regeringen har sedan den tillträdde arbetat hårt för att minska
              utanförskapet och för att fler människor ska kunna komma i arbete.
              Ungdomar har varit och är en viktig grupp i detta arbete. Regeringen
              har vidtagit en rad viktiga åtgärder för att underlätta för unga
              personer att komma i arbete, vilket jag också har redogjort för
              i flera andra interpellationsdebatter här i riksdagen.
            </seg>
            <seg n="9a425278">
              Så sent som den 1 januari i år trädde flera förändringar i kraft
              som syftar till att ytterligare förstärka jobbgarantin för ungdomar.
              Deltagarna i garantin kan numera till exempel ta del av stöd till
              start av näringsverksamhet och arbetslivsinriktad rehabilitering.
              Dessutom har vi som ett komplement till den utbildning som erbjuds
              inom jobbgarantin för ungdomar satsat på kortare, studieförberedande
              utbildningar inom folkhögskolorna för arbetslösa ungdomar som
              saknar slutbetyg från grund- eller gymnasieskolan. Utöver detta
              kan deltagarna i garantin även ta del av insatsen Lyft. Vidare
              har regeringen tillfälligt ökat antalet platser i yrkesvux inom
              den kommunala vuxenutbildningen, yrkeshögskoleutbildningen samt
              högskolor och universitet, vilket ger fler möjligheter att börja
              studera.
            </seg>
            <seg n="90726841">
              Börje Vestlunds påstående att vi skulle ha minskat antalet högskoleplatser
              är direkt felaktigt. Antalet studenter i högskolan var under 2009
              det högsta någonsin.
            </seg>
            <seg n="52be1f1b">
              Ungdomar mellan 20 och 25 år som varit arbetslösa i sex månader
              kan dessutom anställas med ett nystartsjobb. Det innebär att arbetsgivaren
              kompenseras med ett belopp motsvarande arbetsgivaravgiften och
              den allmänna löneavgiften under upp till ett år. Nystartsjobben
              tillsammans med nedsättningen av socialavgifter för ungdomar innebär
              att lönekostnaden blir ca 40 procent lägre vid anställning av
              en ung person med nystartsjobb än vad den annars skulle ha varit.
            </seg>
            <seg n="e6998e7d">
              Detta är bara några exempel på regeringens senaste satsningar
              som syftar till att bekämpa ungdomsarbetslösheten genom aktiva
              arbetsmarknadspolitiska insatser och utbildning.
            </seg>
            <seg n="2d9518d4">
              Regeringen har som jag tidigare nämnt vidtagit en rad åtgärder
              för att arbetslösa ungdomar ska få ett aktivt stöd, och vi följer
              naturligtvis resultaten och utvecklingen av insatserna för ungdomar
              mycket noga.
            </seg>
          </u>
          <note type="speaker" n="5488fa95">
            Anf. 142 VERONICA PALM (s):
          </note>
          <u who="veronica_palm_ed0547" xml:id="i-99cec6033e1160af-6" n="b24310f6">
            <seg n="ff6b3a90">
              Fru talman! Arbete är förutsättningen för all annan välfärd.
              Det är inte bara en sanning man kan säga i den här kammaren. I
              mitt parti, det socialdemokratiska partiet, har det varit ledstjärnan
              i mer än 100 år. Arbete är förutsättningen för all annan välfärd,
              liksom en tro på att människor vill arbeta, att människan i grunden
              är god, vill göra rätt för sig, vill bli en del av det sociala
              sammanhanget och när det gäller unga människor vill få bli vuxna.
            </seg>
            <seg n="77c1f95d">
              Så är det inte i Sverige i dag. Vi har massarbetslöshet, och
              vi har en skenande massarbetslöshet när det gäller unga människor.
              Det gör mig djupt orolig. Mer än var fjärde ung människa får inte
              rätten att bli vuxen, att kunna skaffa sig telefonabonnemang,
              skriva kontrakt på en lägenhet, fundera på om man kanske skulle
              ta och skaffa barn, spara pengar för att åka ut och resa eller
              flytta hemifrån rätten att få vara vuxen och få göra rätt för
              sig.
            </seg>
            <seg n="d8d1d893">
              Det gör mig också orolig att vi har en högerregering som så lamt
              lutar sig tillbaka. Arbetsmarknadsministern säger i sitt svar:
              När högkonjunkturen kommer löser det sig! Unga människor kommer
              tillbaka igen.
            </seg>
            <seg n="2b4544a1">
              Det är en hel generation unga människor som i dag, när Sven Otto
              Littorin är arbetsmarknadsminister, inte har rätten att få ett
              lönekuvert i slutet av månaden. Det måste vara den här arbetsmarknadsministerns
              och den här regeringens ansvar.
            </seg>
            <seg n="01197442">
              Man kan välja, och det gör Sven Otto Littorin. Han väljer att
              stillasittande se på. Man hade kunnat välja att föra en aktiv
              investeringspolitik. Man hade kunnat välja att värna välfärdens
              verksamheter och de jobb som finns där. Man hade kunnat välja
              att utveckla ROT-avdraget för fler jobb. Man hade kunnat välja
              att utveckla investeringar i infrastrukturen för fler jobb. Man
              hade kunnat välja aktiva arbetsmarknadspolitiska åtgärder för
              unga människor. Men det har man inte valt, i tron att det löser
              sig.
            </seg>
            <seg n="d69a9f45">
              Jag vill bara förvarna Sven Otto Littorin om att jag inte har
              någon lust att lyssna mer när du och regeringen skyller ifrån
              er. Skyll inte på den internationella globala finanskrisen! Ja,
              den har drabbat Sverige. Ja, den har drabbat resten av världen.
              Men Sverige har tagit sig sämre ut än jämförbara länder. Sverige
              har tidigare haft den lägsta ungdomsarbetslösheten, men har nu
              bland de högsta. Det går inte att skylla ifrån sig på vare sig
              globala finansiella kriser eller ungdomarna själva.
            </seg>
            <seg n="be6c915d">
              Min fråga kvarstår. I Sverige står mer än var fjärde ung människa
              utanför arbete. Jag tror inte att det är deras fel och vilja.
              Jag tror att det är den regering som är ansvarig i Sverige som
              har möjlighet att göra någonting åt det. Jag ställer åter frågan,
              som jag inte tycker att jag fått svar på: Vilka åtgärder avser
              landets arbetsmarknadsminister att vidta för att pressa tillbaka
              ungdomsarbetslösheten från denna skyhöga nivå?
            </seg>
          </u>
          <note type="speaker" n="77939b32">
            Anf. 143 BÖRJE VESTLUND (s):
          </note>
          <u who="borje_vestlund_48292a" xml:id="i-2d6f51e404d8998f-11" n="c00ffecc">
            <seg n="0cdbe041">
              Fru talman! Vi har diskuterat den här frågan ett par gånger förut,
              Sven Otto Littorin och jag, och den är lika intressant varje gång.
              Abrovinkerna blir alltid väldigt olika för varje svar, och jag
              måste säga att det här svaret uttrycker en stor självgodhet hos
              regeringen: Vi har varit väldigt duktiga och gjort allting rätt.
              Vi har inte gjort några misstag. Framför allt kommer vi att ha
              lösningen för alla framtidens frågor vad gäller ungdomsarbetslösheten.
            </seg>
            <seg n="f8c235fe">
              Sanningen är nog att ingen har den lösningen helt och hållet.
              Men man kan ha olika ingångar i detta. Min interpellation handlar
              om vilka aktiva åtgärder man ska vidta för att få ungdomar i jobb,
              praktik och utbildning. Man har i praktiken i väldigt stor utsträckning
              avskaffat de utbildningsinsatser som man tidigare gett inom ramen
              för arbetsmarknadspolitiken.
            </seg>
            <seg n="0feec906">
              Där finns heller inga svar. Man hänvisar till att man har ökat
              antalet platser i yrkesvux och den kommunala vuxenutbildningen
              och så vidare. Men det handlar oftast om att ungdomar behöver
              komplettera sin tidigare utbildning för att återigen kunna bli
              attraktiva på arbetsmarknaden. Den typen av åtgärder ryms kanske
              inte helt och hållet inom detta.
            </seg>
            <seg n="26b37f40">
              Littorin säger i svaret: Så sent som den 1 januari i år trädde
              flera förändringar i kraft som syftar till att ytterligare förstärka
              jobbgarantin för ungdomar. Men om det skedde redan den 1 januari
              borde det ha gett resultat nu. Tyvärr är det väl så att siffrorna
              talar lite grann emot regeringen i det här sammanhanget. Den ger
              inga bättre siffror i alla fall.
            </seg>
            <seg n="827127ef">
              Statsrådet säger också i sitt svar att det här inte är något
              svenskt fenomen utan finns över hela Europa. Det är sant, men
              ungdomsarbetslösheten har varit ett mindre stort problem för Sverige
              än vad den varit för många andra europeiska länder. I dag leder
              vi ungdomsarbetslösheten i Europa.
            </seg>
            <seg n="e0579bdd">
              Man kan inte säga att detta skulle ha varit en framgångsrik politik
              för att pressa ned utanförskapet. Jag ska inte kommentera just
              utanförskapet, utan det får vi kommentera senare i debatten.
            </seg>
            <seg n="de73cafe">
              Sven Otto Littorin skriver: Nystartsjobben tillsammans med nedsättningen
              av socialavgifter för ungdomar innebär att lönekostnaden blir
              ca 40 procent lägre vid anställning av en ung person med nystartsjobb
              än vad den annars skulle ha varit. Ja, men problemet är, arbetsmarknadsministern,
              att ungdomsarbetslösheten inte har minskat. Om detta var åtgärderna
              som man ville sätta in, varför har då inte ungdomsarbetslösheten
              minskat?
            </seg>
            <seg n="8255293e">
              Det är helt rätt som arbetsmarknadsministern säger: Ungdomsarbetslösheten
              stiger väldigt snabbt vid lågkonjunktur men minskar också väldigt
              snabbt när det blir högkonjunktur.
            </seg>
            <seg n="9a1b86e4">
              Då borde vi väl kunna se siffror på detta och inte som tvärtom
              redovisas att det just nu händer väldigt lite på detta område.
            </seg>
          </u>
          <note type="speaker" n="34bb64cb">
            Anf. 144 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-6" n="efb84241">
            <seg n="d10c36b3">
              Fru talman! Veronica Palm sade att arbete är en förutsättning
              för all annan välfärd. Jag håller fullständigt med. Min farmor
              brukade säga att arbete befrämjar hälsa och välstånd, och jag
              tror att det är precis på det sättet. Arbete är både bra och rätt.
              Det är vår uppgift att försöka göra vad vi kan för att så många
              som möjligt ska få ta del av denna möjlighet och rättighet.
            </seg>
            <seg n="7f4b8e5a">
              Vi ska ha lite perspektiv på vad vi diskuterar. Det finns 1 243
              800 ungdomar i Sverige i åldern 1624 år. Av dem är 175 800 registrerat
              arbetslösa. Av dem är 63 procent heltidsstudenter som söker en
              timmes extrajobb i veckan eller mer. Av 1 243 800 ungdomar är
              64 300 heltidsarbetslösa, om jag får kalla det för det.
            </seg>
            <seg n="922aaa44">
              Det är 64 300 för många. Men det är viktigt att vi har rätt siffror
              klart för oss. Vi har gått igenom den värsta lågkonjunkturen på
              80 år. Samtidigt kom vi ur den med den starkaste tillväxten i
              hela OECD-området och det lägsta budgetunderskottet i hela EU.
              Det är väldigt bra.
            </seg>
            <seg n="e4211bb8">
              Börje Vestlund frågade mig varför det ser ut som det gör. Det
              glädjande är att om man tittar på hur statistiken ser ut för det
              senaste året, från maj förra året till i maj i år, har ungdomsarbetslösheten,
              arbetslösa exklusive heltidsstuderande, sjunkit med ungefär en
              femtedel från 81 900 till 64 300.
            </seg>
            <seg n="b91f1ca2">
              Det som Börje Vestlund efterfrågade är precis det som nu håller
              på att hända, det vill säga att arbetslösheten bland ungdomar
              sjunker. Mätt på det sätt som ILO och Eurostat mäter är den 27,8
              procent. Det är naturligtvis ohyggligt mycket i den statistiken.
              Samtidigt är det mindre än när vi tillträdde. Trots denna lågkonjunktur
              och den värsta krisen på 80 år är ungdomsarbetslösheten mätt på
              samma sätt lägre nu än när vi tillträdde.
            </seg>
            <seg n="0020e029">
              Vad ska man då göra framöver? Det blir den viktiga frågeställningen.
              Det första man ska göra är att undvika att, som ni vill, göra
              det dubbelt så dyrt att anställa ungdomar. Att höja arbetsgivaravgiften
              för ungdomar är ett kirurgiskt träffsäkert sätt i en uppåtgående
              konjunktur att tvinga bort ungdomsjobben från arbetsmarknaden.
              Det skulle jag gärna vilja höra er förklara. Vi säger nej till
              det.
            </seg>
            <seg n="f1415f99">
              Det andra som man måste göra är att se till att skolan över tid
              levererar bättre. Det är klart att när en fjärdedel av de ungdomar
              som lämnar skolan lämnar den utan fullständiga betyg blir det
              en avsevärd press på arbetsmarknadspolitiken senare.
            </seg>
            <seg n="535344b3">
              Framför allt betyder det för de ungdomar som lämnar skolan att
              de inte är rustade på det sätt de behöver vara för att kunna fungera
              på arbetsmarknaden. Vi vill i stället gå vidare med lärlingsutbildning,
              mer praktik och mer kontakter mellan skola och arbetsliv. Det
              tror vi är rätt medicin för att gå vidare.
            </seg>
            <seg n="2a86a967">
              En tredje fråga handlar om en arbetsförmedling som fungerar och
              förmedlar arbete. Nu när vi har 1,2 miljoner jobbyten i år ska
              den se till att ungdomar lättare hittar de jobb som finns. Det
              kan vara både ren arbetsförmedling och coachning. Men det kan
              också för dem som varit borta lite länge från arbetsmarknaden
              vara att de får ytterligare stöd och hjälp att komma tillbaka.
            </seg>
            <seg n="6fcccf15">
              Man ska komma ihåg att även i detta konjunkturläge har hälften
              av de ungdomar som är arbetslösa nytt arbete efter tre månader.
              Det är väldigt bra att det är på det sättet. Vi har snabb omsättning
              på arbetsmarknaden för unga, och vi har väldigt få långtidsarbetslösa
              ungdomar jämfört med övriga världen.
            </seg>
            <seg n="22e36295">
              Mitt fokus kommer att vara på de allra svagaste på arbetsmarknaden.
              Det är de helt sysslolösa ungdomarna som varken pluggar, jobbar
              eller finns hos Arbetsförmedlingen. De är 70 000 eller så. Den
              siffran har varit ungefär lika stor i högkonjunktur som i lågkonjunktur
              och tyvärr lika stor när ni regerade. Där måste vi sätta in mer
              krut.
            </seg>
          </u>
          <note type="speaker" n="bba0588f">
            Anf. 145 VERONICA PALM (s):
          </note>
          <u who="veronica_palm_ed0547" xml:id="i-99cec6033e1160af-7" n="b24310f6">
            <seg n="8bccce8c">
              Fru talman! Arbetsmarknadsministern ställde ett gäng frågor.
              Eftersom han inte svarade på mina kanske jag skulle ta och svara
              på hans.
            </seg>
            <seg n="fa79a288">
              Den åtgärd som regeringen tror är lösningen på alla problem är
              sänkta skatter. Jag vill inte säga att man skulle vara enkelspårig
              och kanske inte vidgar vyerna. Men så enkelt kan det inte vara.
              När man har sänkt skatterna har den rikaste 1 procenten har fått
              lika mycket skattesänkningar som 25 procent av resten av befolkningen.
              Det blir inte fler jobb utan bara ökade klyftor.
            </seg>
            <seg n="84170096">
              Jag vill ha det motsatta. Jag vill ha fler jobb och minskade
              klyftor. Dessutom leder skattesänkningarna till olika skattetariffer
              där man medvetet straffbeskattar landets pensionärer. Det tycker
              jag är orättfärdigt. När jag möter pensionärer tycker de också
              att det är orättfärdigt. Men de bryr sig också om sina barnbarn.
              Det är inte oroliga bara för sin egen ekonomiska situation utan
              också för hur landets unga har det och undrar varför de inte kommer
              in i arbete.
            </seg>
            <seg n="56eb2e2a">
              Detta är en viktig fråga där regeringen medvetet sänker skatter,
              mest till dem som har mest, straffbeskattar pensionärer och inte
              engagerar sig i unga människors möjlighet att komma in på arbetsmarknaden.
            </seg>
            <seg n="f23345a4">
              Arbetsmarknadsministern tog upp tre saker. Den första var varför
              vi tycker att det är dåligt att smeta ut skattesänkningar till
              alla som har någon ung människa anställd. Vi tycker att det är
              slöseri med resurser. Det är smartare att använda gemensamma pengar
              genom att rikta dem till de arbetsgivare som väljer att anställa
              en ung människa som går från arbetslöshet och in i arbete än att
              smeta ut dem till en subvention till de arbetsgivare som har många
              unga anställda. Det är att använda ekonomiska medel mer effektivt.
            </seg>
            <seg n="97d5af83">
              Sedan gäller det skolan. Det finns ingenting som gör mig så djupt
              upprörd när det gäller ungas människors möjligheter att komma
              ut på arbetsmarknaden som när en högerregering säger att vissa
              människor är korkade. De slipper skolan. De behöver inte den.
              Vi låter dem vara. Hela politiken för skolan och skiktningen i
              skolan bygger på att vissa människor inte vill, inte kan och inte
              behöver läsa. De ska vara vid sin läst och fortsätta att ha ett
              yrkesarbete under hela sitt liv utan att utvecklas och växa vidare.
            </seg>
            <seg n="6c52c7ff">
              Jag tror inte på det. Jag har inte den människosynen. Jag tror
              att alla människor har möjlighet att utvecklas. När jag valde
              att läsa ett tvåårigt vårdprogram var det inte för att jag trodde
              att jag var dummare än någon annan. Det var för att jag ville
              bli barnskötare. Jag upptäckte sedan hur återvändsgränden fanns
              där att det inte fanns någon möjlighet att gå vidare. Jag är glad
              att vi förändrade skolan så att alla har möjlighet att ha högskolekompetens.
              Där vänder ni nu tillbaka och straffar de elever som har det lite
              halvtaskigt och halvjobbigt när de går i nian. Det vill inte jag.
            </seg>
            <seg n="0618ab93">
              När det gäller arbetsmarknadsutbildningen och arbetsmarknadsprogrammen
              är det väldigt tydligt. Den här regeringen säger: Vi tycker inte
              att alla ska ha del av det. Vi tycker inte att unga människor
              från första dagen ska få möjlighet till aktivitet. Vi får se vad
              de gör. De kanske vill ut och resa eller spela tv-spel. Det vet
              vi inte.
            </seg>
            <seg n="6c5749ca">
              Jag vill ta bort aktivitetsförbudet för unga människor på Arbetsförmedlingen.
              Jag vill att de ska ha rätt till aktivt stöd och aktiva åtgärder
              redan från dag ett. Det är en socialdemokratisk politik. Jag har
              inte fått svaret på frågan vad arbetsmarknadsministern ska göra
              för att pressa tillbaka ungdomsarbetslösheten.
            </seg>
          </u>
          <note type="speaker" n="74548752">
            Anf. 146 BÖRJE VESTLUND (s):
          </note>
          <u who="borje_vestlund_48292a" xml:id="i-2d6f51e404d8998f-12" n="c00ffecc">
            <seg n="f25cfd41">
              Fru talman! Vi är på samma ställe där vi brukar hamna i de här
              debatterna. Arbetsmarknadsministern säger att det inte är så farligt
              med de 27 procenten eftersom en hel del av ungdomarna är deltidsarbetssökande.
              Tänk om man skulle säga det till någon annan grupp i samhället.
              Vilket ramaskri det skulle bli då.
            </seg>
            <seg n="6a532d0a">
              Man återkommer med det ständiga argumentet som har använts. Det
              höll inte att säga: Ni hade makten i tolv år. Ni gjorde minsann
              ingenting, och det ni eventuellt gjorde var bara fel. När det
              inte höll och man började tjata ut det kom lågkonjunkturen som
              en skänk från ovan. Ni kunde skylla alla politiska misslyckanden
              på lågkonjunkturen. Det är fegt och orättvist i båda fallen. I
              det här fallet handlar det om att man inte har en politik som
              täcker upp för de problem man har. Här gäller det ungdomsarbetslösheten.
            </seg>
            <seg n="9215f8f4">
              Jag håller också med om att den fjärdedel som inte går ut med
              fullständiga betyg är en grupp som man kanske behöver lägga ned
              lite extra omsorg på. Där tror jag att vi är ganska överens i
              salen. Det som är problemet här är ju att det man erbjuder är
              mindre av utbildning, mindre av att få den andra chansen och mer
              av att man ska få träffa någon i en slags organisation kallad
              coach, och detta ska lösa nästan alla problemen. Det är väl det
              som är bekymmersamt.
            </seg>
            <seg n="db4d353f">
              Det andra som jag tycker att jag också måste ta upp är det som
              Veronica Palm har tagit upp, aktivitetsförbudet upp till tre månader.
              Jag måste säga att jag har väldigt svårt att förstå det, för är
              det några som man borde sätta in alla klutar för på en gång är
              det väl just ungdomar. Det är just de som snabbast kan komma ut
              på arbetsmarknaden. Precis som vi har konstaterat tidigare i debatten
              är det också de som snabbast kommer ut så fort det ges arbete.
              Då borde man väl sätta in alla klutar för dem.
            </seg>
            <seg n="13c9cd22">
              Slutligen, fru talman, skulle jag vilja ta upp den generella
              nedsättningen av arbetsgivaravgiften för ungdomar. Om detta hade
              varit lösningen hade vi inte haft de här problemen. Problemet
              är att man säger att man vill ha en särskild ungdomsskatt och
              att det blir en skattechock för dem som har ungdomar anställda.
            </seg>
            <seg n="bf9a38ab">
              Vi har ju ett annat problem med dem som har passerat 50. Har
              man jobbat i många år på samma arbetsplats och blir arbetslös
              har man väldigt svårt att få arbete. Men den här debatten handlar
              som sagt var om ungdomar och där är det inte så att man inte skulle
              få ut dem på arbetsmarknaden. Tvärtom är det här egentligen ett
              sätt att generellt sänka skatten för de hundratals, förmodligen
              tusentals företag som i huvudsak anställer många ungdomar, medan
              andra företag inte får del av detta. Det tycker inte jag är försvarligt.
            </seg>
            <seg n="2d079066">
              Däremot ska man sätta in mycket resurser för de ungdomar som
              är svårplacerade på arbetsmarknaden och framför allt rikta pengarna
              dit där de allra bäst behövs.
            </seg>
          </u>
          <note type="speaker" n="abfc2113">
            Anf. 147 STAFFAN DANIELSSON (c):
          </note>
          <u who="staffan_danielsson_559bd0" xml:id="i-cd69fa98c57afa5f-2" n="2057b973">
            <seg n="62393d23">
              Fru talman! Alla debatter i Sveriges riksdag är viktiga, och
              arbetsmarknadsministern har fört väldigt många sådana här debatter
              under väldigt lång tid. Jag har inte varit med så ofta men tänkte
              att jag skulle göra ett kort inlägg här.
            </seg>
            <seg n="588c4caf">
              Ungdomsarbetslösheten är ju en väldigt viktig fråga. Den är för
              hög i Sverige. Den var för hög 2006 också i en extrem högkonjunktur.
              Trots lågkonjunkturen är den inte högre i dag, vilket visar att
              Alliansens samlade åtgärder har haft effekt. Men det behöver göras
              mer.
            </seg>
            <seg n="ce40a4fe">
              Regeringen har gjort stora insatser: sänkta arbetsgivaravgifter,
              nystartsjobb, lärlingsplatser och så vidare. Veronica Palm är
              rätt skicklig och fick i vanlig ordning in regeringens jobbskatteavdrag
              i den här frågan, som Socialdemokraterna nästan helt har accepterat,
              vilket hon kanske glömde att säga. Hon fick även in pensionärernas
              skattesituation i debatten om ungdomsarbetslösheten. Det tycker
              jag också är träffande.
            </seg>
            <seg n="6b42f320">
              I Centerpartiet har vi jobbat mycket med frågorna. Vi har en
              del förslag som vi diskuterar och jobbar med: ingångslönernas
              storlek, enklare regelverk i LAS, avdrag för IT-tjänster i hemmet
              och lägre tjänstemoms som vi diskuterar i Alliansen.
            </seg>
            <seg n="79c8aea9">
              Jag vill också bara uppmärksamma, vilket arbetsmarknadsministern
              också gjorde, det famösa kravet från Socialdemokraterna och De
              rödgröna på att fördubbla arbetsgivaravgifterna för just ungdomar.
              Det är en skattehöjning på 11 miljarder för dem som anställer
              ungdomar. Sedan ska man återföra 750 miljoner, under 10 procent
              av detta. Det är ett mycket märkligt förslag som jag tror att
              alla inser inte gagnar de unga om det blir 35 000 kronor dyrare
              per år för arbetsgivarna att anställa dem. Flera debattörer har
              med emfas hävdat att det visst blir enklare att anställa unga
              om kostnaden för dem höjs med 35 000 kronor per år. Den logiken
              kommer jag gärna att diskutera med vänsterpartierna på torgmöten
              över landet i valrörelsen.
            </seg>
            <seg n="e8ff8637">
              Till sist vill jag också säga några ord om ungdomars situation,
              för vi har en hög arbetslöshet och ungdomar förvägras ju rätten
              att komma in i en a-kassa, vilket gör att de hänvisas till behovsprövade
              socialbidrag i sista hand. Det är 150 000 av dem som är arbetslösa
              som inte har a-kassa eller ersättning från sjukförsäkring. Oppositionen
              och Socialdemokraterna slåss sedan decennier för att man inte
              ska kunna komma in i trygghetssystemen om man inte har haft ett
              första jobb på sex månader.
            </seg>
            <seg n="16adad36">
              Alliansen diskuterar detta, och vi tycker att det vore rättfärdigt
              med en allmän a-kassa som omfattar även ungdomar. I ett läge med
              en bestående och sedan lång tid hög ungdomsarbetslöshet vore detta
              en rättvisereform. Jag återkommer till det i kommande interpellationsdebatter.
              Jag beklagar att oppositionen är de som aktivt slåss för att förhindra
              att ungdomar får del av de 20 miljarder som pumpas in i a-kassesystemet
              årligen.
            </seg>
          </u>
          <note type="speaker" n="91fee93d">
            Anf. 148 PATRIK BJÖRCK (s):
          </note>
          <u who="patrik_bjorck_d8ad48" xml:id="i-29e6cb4c28b754f7-5" n="e7c9247b">
            <seg n="d1db35bf">
              Fru talman! Jag vill bara reda ut lite grann av det Staffan Danielsson
              menar. Staffan Danielsson, som ju har varit försvarsadvokat här
              tidigare i dag, börjar sitt försvarstal med att säga det här är
              inget direkt citat, men jag tolkar att Alliansens politik mot
              ungdomsarbetslösheten har varit väldigt framgångsrik, exempellöst
              framgångsrik. Han säger att trots lågkonjunkturen är inte fler
              ungdomar arbetslösa och så vidare.
            </seg>
            <seg n="cc7282d7">
              Bortsett från innehållet i det här påståendet, som man naturligtvis
              skulle kunna riva ned och riva sönder, var det inte det som fick
              mig att begära ordet. Trots den enormt framgångsrika politiken
              från Alliansens sida, enligt Staffan Danielsson, och trots att
              det inte finns några som helst problem med ungdomsarbetslösheten
              vill Staffan Danielsson ta bort anställningsskyddet för unga och
              sänka ingångslönerna för unga.
            </seg>
            <seg n="056f013b">
              Varje sådan punkt för sig skulle naturligtvis förtjäna ett kraftfullt
              motinlägg från en socialdemokrat, men det som egentligen är min
              fråga till Staffan Danielsson, om det nu inte finns några som
              helst problem med ungdomsarbetslösheten, vilket var Staffan Danielssons
              första ingång i debatten, är: Varför då försämra anställningsskyddet
              och sänka ingångslönerna? Även om det hade varit ett stort problem
              hade det varit fullständigt missriktade åtgärder. Den debatten
              kan vi nästan lämna därhän.
            </seg>
            <seg n="b313ae19">
              Att inta två ståndpunkter samtidigt har blivit Centerns senaste
              varumärke. Man röstar ja till kärnkraft och menar att det är nej.
              Man säger att det inte finns några problem med ungdomsarbetslöshet
              men vi måste förstöra anställningsskyddet och sänka ingångslönerna.
            </seg>
            <seg n="a44d8ce7">
              Jag skulle vilja höra Staffan Danielsson reda ut detta. Har vi
              ett problem med ungdomsarbetslöshet, ja eller nej? Om Staffan
              Danielsson svarar ja på den punkten ska jag förklara för honom
              varför det är fullständigt missriktat att förstöra de ungas anställningsskydd
              och varför det är fullständigt missriktat att sänka lönerna för
              ungdomar. Men om Staffan Danielsson svarar nej, vi har inget problem
              med ungdomsarbetslöshet, ska jag i mitt nästa inlägg fråga Staffan
              Danielsson varför vi i så fall ska vidta de här åtgärderna.
            </seg>
          </u>
          <note type="speaker" n="3bc50550">
            Anf. 149 JENNIE NILSSON (s):
          </note>
          <u who="jennie_nilsson_630040" xml:id="i-22d70941bf324ba9-0" n="4f502d99">
            <seg n="479e9629">
              Fru talman! Jag hade egentligen inte tänkt delta i den här debatten.
              Många gör det med bravur från vår sida ändå. Men till sist, efter
              att väldigt många gånger i dag, både av Sven Otto Littorin och
              nu också av andra, företrädare för Centerpartiet, ha fått höra
              påståendet att vi gör det dubbelt så dyrt att anställa unga, hur
              det skapar några nya jobb och så vidare, fick jag bara lite nog.
              Jag har egentligen bara en enkel fråga till Sven Otto Littorin:
              Hur många nya jobb har den generella nedsättningen av arbetsgivaravgifter
              givit? Den frågan vill jag gärna ha svar på.
            </seg>
            <seg n="789800d7">
              Jag kan också konstatera att jag har haft debatter i frågan med
              Littorin vid ett flertal tillfällen tidigare, inte minst när det
              gäller den granskning som Riksrevisionen gjorde med anledning
              av huruvida generella nedsättningar över huvud taget var en effektiv
              arbetsmarknadsåtgärd. Riksrevisionen sågar brutalt den politiken
              och konstaterar att den är dyr, ineffektiv och med betydande dödviktseffekter.
              I den mån den över huvud taget skapar jobb är de extremt kostsamma.
              Man pratar om upp till 1 miljon kronor per eventuellt jobb. Riksrevisionen
              rekommenderade regeringen att skyndsamt utvärdera resultatet av
              åtgärden, vilket var den fråga som jag då ställde till ministern:
              Hur och när tänker man utvärdera?
            </seg>
            <seg n="8580f15d">
              Den gången fick jag inget svar på frågan. Det är nu ett tag sedan.
              Därför ställer jag också den frågan igen: Hur och när tänker man
              utvärdera denna åtgärd, som används som någon sorts hallelujamoment
              i alla debatterna utan att ha något som helst belägg för det?
            </seg>
            <seg n="29b731ed">
              Jag ska svara på den retoriska fråga som Veronica Palm och Börje
              Vestlund fick och som antagligen också jag ska få: Hur skapas
              då nya jobb genom att ta bort åtgärden? Det blir givetvis inga
              nya jobb för att den tas bort, men problemet är att det blev inga
              nya jobb när den tillsattes heller. Vi vill något annat med pengarna.
              Vi vill använda pengarna för att göra det som Sven Otto Littorin
              säger sig vilja göra men inte gör, nämligen rikta dem till den
              grupp som står längst ifrån arbetsmarknaden den som inte automatiskt
              kommer att åka in och ut beroende på konjunktur. Det är också
              lite komiskt att man skyller uppgången i ungdomsarbetslösheten
              på konjunkturen, men när arbetslösheten går ned är det en effekt
              av regeringens politik. Detta sker trots att långtidsarbetslösheten
              bland unga faktiskt fortsätter att öka.
            </seg>
          </u>
          <note type="speaker" n="fad75c7b">
            Anf. 150 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-7" n="efb84241">
            <seg n="4153617f">
              Herr talman! Veronica Palm och Jennie Nilsson vill höja skatter.
              Vi har förstått det.
            </seg>
            <seg n="68c69786">
              Låt mig återigen ställa en retorisk fråga. Vi lägger skatt på
              alkohol och tobak för att folk ska röka och supa mindre. Vad händer
              när vi lägger skatt på ungas arbete? Det blir färre ungdomsjobb.
              Det behöver man nästan inte vara hjärnkirurg för att inse.
            </seg>
            <seg n="460b310e">
              Om det är som Jennie Nilsson säger, nämligen att det inte har
              någon som helst effekt, varför stannar ni vid att höja skatten
              på ungas arbete med 11 miljarder? Varför inte 20, 30 eller 40?
              Då hade ni kunnat finansiera massor med friår och annat skojigt
              som ni vill ha i den rödgröna röran.
            </seg>
            <seg n="add338e3">
              Veronica Palm säger något bra, nämligen att arbetsgivaravgiftssänkningar
              ska riktas till dem som väljer att anställa arbetslösa ungdomar.
              Jättebra! Välkommen till nystartsjobb för unga. Det införde vi
              för snart tre år sedan. Det är bra att ni ansluter er till en
              politik för sänkt skatt på arbete.
            </seg>
            <seg n="cdafed58">
              Börje Vestlund och flera andra pratar om det som ni väljer att
              kalla aktivitetsförbudet. Det infördes av Mona Sahlin 1995 och
              1998 i kommunal ungdomspraktik och ungdomsgarantin. Det har jag
              hört Sven-Erik Österberg erkänna i Expressen. Det måste vara samma.
            </seg>
            <seg n="62b8fade">
              Vi tog bort det när vi införde möjligheten att få en coach från
              första dagen i arbetslöshet. Vi tog bort det aktivitetsförbud
              som var praktisk politik under de år ni satt i regeringsställning.
            </seg>
            <seg n="5c723078">
              Hälften av alla ungdomar får, som jag har sagt tidigare, jobb
              inom tre månader. Då är det naturligt att lägga fokus på sökaktiviteter
              under den första perioden i arbetslösheten, och därefter får ungdomarna
              tillgång till hela den palett av insatser som faktiskt finns.
            </seg>
            <seg n="b9e1b15a">
              Jag säger detta igen, och jag har tagit upp detta flera gånger
              förut, att vi har valt att fokusera inom ramen för arbetsmarknadspolitiken
              på kortare mer direkt yrkesförberedande utbildningar, medan de
              längre utbildningarna bör och ska ligga inom ramen för det ordinarie
              utbildningssystemet.
            </seg>
            <seg n="976c12d9">
              Varför det? Jo, det finns tre goda skäl. Det första är att det
              är pedagogiskt motiverat. Utbildningssystemet är bättre på att
              utbilda. Det är klart att det är så. Vid längre utbildningar bör
              man få tillgång till den pedagogiska kompetens som finns i utbildningssystemet.
              Det andra skälet är individuellt. I utbildningssystemet får man
              betyg och studieintyg som man inte får på Arbetsförmedlingen och
              på de utbildningar som erbjuds där. Det tredje skälet är kostnadsskäl.
              Det är dubbelt så dyrt på Arbetsförmedlingen för motsvarande utbildning
              inom utbildningssystemet. Det är ingen kritik mot Arbetsförmedlingen.
              Det är naturligt när det är mindre grupper att det är så.
            </seg>
            <seg n="ad61ff6a">
              Jag kommer tillbaka till Jennie Nilssons fråga i slutet av hennes
              anförande. Ungdomsarbetslösheten, exklusive heltidsstuderande
              som söker extrajobb, har sjunkit med en femtedel på ett år, trots
              att vi har haft de största ungdomskullarna i mannaminne. 115 000
              ungdomar har lämnat skolan under den här mandatperioden. Trots
              det har alltså ungdomsarbetslösheten, exklusive heltidsstuderande,
              sjunkit med en femtedel på ett år. Nu går vi vidare och fortsätter
              en politik för att se till att fler ungdomar har möjlighet att
              känna den glädje som Veronica Palm tog upp i sitt inledningsanförande,
              nämligen att vara delaktiga, ha en lön att leva på, en arbetsgemenskap
              att känna trygghet i och en framtid att kunna påverka.
            </seg>
          </u>
          <note type="speaker" n="32563c0f">
            Anf. 151 VERONICA PALM (s):
          </note>
          <u who="veronica_palm_ed0547" xml:id="i-99cec6033e1160af-8" n="b24310f6">
            <seg n="7b59ee68">
              Herr talman! Jag tillhör ett parti där vi har satt en ära i att
              föra en ansvarsfull ekonomisk politik, att inte slösa med folks
              pengar. Skattepengar som används gemensamt ska användas till bra
              saker. Bra saker är inte att subventionera städhjälp hos dem som
              har det bra. Bra saker är inte att smeta ut skattesänkningar för
              alla som råkar ha en ung anställd. Det är dåliga saker om man
              vill nå bra effekter. Bra effekter för mig är ett land i full
              sysselsättning och med bra välfärd. Så är det uppenbart inte för
              en högerregering eftersom prioriteten är sänkta skatter och dåligt
              använda gemensamma resurser som ger effekten ökade klyftor och
              färre jobb.
            </seg>
            <seg n="14a77372">
              Vi vill använda pengar på ett smart sätt. Det ska vara målriktade
              stöd där de kan göra nytta. När det gäller ungdomsarbetslöshet
              handlar det om att ge kraftigt stöd till den som anställer en
              ung i stället för att smeta ut. Det handlar om utbildningar som
              ger kompetens och möjlighet till omställning, och det handlar
              om aktivt stöd från första dagen. Det är tufft att vara 19 år,
              gå ut skolan och inte vara behövd, att ingen frågar efter en,
              att man inte får möjlighet att skriva kontrakt på en egen lägenhet,
              att man inte får bli vuxen. Då duger det inte med coacher i tre
              månader. Tre månader är en jättelång tid när man är 19 år och
              har gått ut skolan.
            </seg>
            <seg n="b3f74a4d">
              Här är skiljelinjen. Antingen fortsätter man en politik som man
              har i dag där sänkta skatter är det överordnade målet för allt,
              och där man ser på diskussionerna om ungdomslöner som om det finns
              ungdomshyror på lägenheter, dessutom osäkra anställningar och
              redan i dag en halv miljon löntagare utpressade ur a-kassan, eller
              så för man en politik för jobb och minskade klyftor.
            </seg>
          </u>
          <note type="speaker" n="c3d01ce2">
            Anf. 152 BÖRJE VESTLUND (s):
          </note>
          <u who="borje_vestlund_48292a" xml:id="i-2d6f51e404d8998f-13" n="c00ffecc">
            <seg n="16a3909d">
              Herr talman! Den slutsats som arbetsmarknadsministern drog om
              tobaks- och spritskatten i förhållande till nedsättningen av arbetsgivaravgiften
              för unga må han måhända få applåder för på ett MUF-seminarium
              men knappast i riksdagens kammare. Det där är barnsligt.
            </seg>
            <seg n="f6d67365">
              Här brukar vi kräva skarpa siffror. Vad handlar det här om? Hur
              många extra av dem som är unga är det som faktiskt har fått jobb
              i det här sammanhanget? Jag vet att vi pratar om en viss hamburgerkedja
              som har varit föremål för diskussioner i dessa sammanhang. Jag
              ska inte nämna den igen. Såvitt jag förstår har de inte anställt
              några fler unga än vad de har haft tidigare med anledning av arbetsgivaravgiften.
              I varje fall har jag förstått det så när jag har tagit del av
              huvudbolagets förvaltningsberättelse.
            </seg>
            <seg n="064d21e5">
              Sedan var det frågan om deltidsstuderande. Det är ingen förändring
              mot tidigare. Det var ett sätt att fiffla med statistiken, tyckte
              jag mig höra. Jag ska inte anklaga arbetsmarknadsministern eftersom
              han inte satt i regeringen då men han var partisekreterare. Vi
              anklagades ofta för att vi fifflade med statistiken när vi sade
              precis samma sak, nämligen att en stor del av dem inte sökte jobb
              på heltid utan kanske sökte jobb bara på helgerna. Då hette det
              att vi fifflade med statistiken.
            </seg>
            <seg n="b718ed72">
              Slutligen bara en sak: Vi har högkonjunktur, men vad är extrem
              högkonjunktur? Berätta det, Staffan Danielsson! Och vad är exempellöst
              framgångsrik politik? Jag skulle vilja veta hur man definierar
              det.
            </seg>
          </u>
          <note type="speaker" n="f8051687">
            Anf. 153 STAFFAN DANIELSSON (c):
          </note>
          <u who="staffan_danielsson_559bd0" xml:id="i-cd69fa98c57afa5f-3" n="2057b973">
            <seg n="12116cd1">
              Herr talman! Patrik Björck är en god demagog och skulle säkert
              ha klarat sig utmärkt redan hos de gamla grekerna. Han hävdar
              att jag har sagt att ungdomsarbetslösheten inte är något stort
              problem. Jag sade att den är ett stort problem som vi måste ta
              på stort allvar. Något annat sade jag självklart inte. Och jag
              diskuterade lösningar på detta.
            </seg>
            <seg n="a4ce3ea4">
              Men jag påpekade, liksom arbetsmarknadsministern, att det var
              en stark högkonjunktur 20052006. Nu har det varit en väldigt djup
              lågkonjunktur, och ändå har vi hållit tillbaka ungdomsarbetslösheten.
              Det kommer också in stora ungdomskullar på arbetsmarknaden, och
              det tycker jag att man kan notera. Men jag inser att man inte
              tar till sig detta i oppositionens svartmålningslusta.
            </seg>
            <seg n="2d449659">
              Jag menar alltså att ingångslöner som är högre i Sverige än i
              jämförbara länder försvårar för ungdomar och invandrare utan arbetslivserfarenhet
              att konkurrera om jobben med erfarna människor som har haft jobb
              länge. Jag menar också att lagen om anställningsskydd försvårar
              ytterligare för dem som inte har varit inne på arbetsmarknaden
              att komma in på arbetsmarknaden.
            </seg>
            <seg n="a95de843">
              Patrik Björck menar att ju högre ingångslöner för ungdomar, invandrare
              och andra och ju starkare anställningsskydd när man väl får fast
              jobb, desto enklare blir det att komma in på arbetsmarknaden.
            </seg>
            <seg n="6e68f970">
              Jag överlåter åt dem som lyssnar på debatten att avgöra vem av
              oss som tolkar verkligheten korrekt. Jag är väldigt trygg i att
              det inte är Patrik Björck. Låt oss gärna reda ut detta på olika
              torg och gator under valrörelsen.
            </seg>
            <seg n="55f1ba3e">
              Jag har gått upp i de här debatterna av egen lust och vilja och
              är inte beordrad av någon inom mitt parti eller i Alliansen. Jag
              noterar att det tydligen går till på annat sätt i andra partier,
              efter tidigare tal om att anlita försvarsadvokater och så vidare.
            </seg>
          </u>
          <note type="speaker" n="10cf68d5">
            Anf. 154 PATRIK BJÖRCK (s):
          </note>
          <u who="patrik_bjorck_d8ad48" xml:id="i-29e6cb4c28b754f7-6" n="e7c9247b">
            <seg n="ff6170e0">
              Herr talman! Jag uppskattar Staffan Danielssons lust och vilja,
              för det ger väljarna en liten möjlighet att rannsaka till exempel
              Centerpartiets politik. Det finns det god anledning att göra här.
            </seg>
            <seg n="c2f257b5">
              Ja, var alltså svaret ungdomsarbetslösheten är ett stort problem.
              Det är därför vi står här och diskuterar, men det är jätteskönt
              att vi är överens om det.
            </seg>
            <seg n="4063d53a">
              Det finns väl dokumenterat i utredningar att det inte är lagen
              om anställningsskydd som håller ungdomar utanför arbetsmarknaden.
              Jag har inte tid att gå in exakt på det, men jag kan förklara
              lite grann. När TCO gjorde en undersökning om unga arbetslösa
              visade det sig att det var mindre än 2 procent som över huvud
              taget hade suttit med i någon uppsägning där de hade mist jobbet
              på grund av lagen om anställningsskydd och att det var därför
              de var arbetslösa.
            </seg>
            <seg n="d28e5788">
              Att ungas löner skulle vara för höga blir också lite bisarrt.
              Vi måste ändra lagen om anställningsskydd för att arbetsgivarna
              ska kunna behålla den kompetenta, nya, duktiga unga arbetskraften.
              Så är det ju, för annars kan man inte driva sina framgångsrika
              företag vidare. Men om de nu är så kompetenta att vi vill frångå
              anställningsskyddet, ska de då ha sänkta löner? Jag förstår inte
              riktigt hur den ekvationen går ihop, men det kan Staffan Danielsson
              ta i någon annan debatt.
            </seg>
            <seg n="20e2de96">
              Vad som var riktigt intressant i Staffan Danielssons inlägg var
              nämligen det som skulle ha varit min följdfråga men som han nu
              själv förde in i debatten. Han sade invandrare och andra. Då blir
              det spännande. Först ska ungdomarna få sänkta löner, och så tar
              vi bort deras anställningsskydd. Sedan ska invandrarna få sänkta
              löner, och så tar vi bort deras anställningsskydd. Och sedan kommer
              de andra. Det är lite spännande: Vilka är de där andra? Jag har
              förstått att ungdomarna och invandrarna ska drabbas, men det skulle
              vara väldigt spännande att få reda på vilka Centerpartiet tycker
              är de andra.
            </seg>
          </u>
          <note type="speaker" n="ad9f6887">
            Anf. 155 JENNIE NILSSON (s):
          </note>
          <u who="jennie_nilsson_630040" xml:id="i-22d70941bf324ba9-1" n="4f502d99">
            <seg n="d492f7ec">
              Herr talman! De andra, Patrik Björck, är sannolikt de flesta
              utom medelålders män mellan 35 och 55 år som är svenskfödda med
              svenskklingande namn.
            </seg>
            <seg n="577cda2e">
              Det var inte därför som jag gick upp, utan jag har fortfarande
              kvar min fråga till Sven Otto Littorin: Hur många fler jobb har
              de generella nedsättningarna av arbetsgivaravgifter för unga givit?
              Om du inte kan svara på den frågan: När och hur tänker ni utvärdera?
              Varför har ni inte redan utvärderat?
            </seg>
            <seg n="5cabbfc7">
              Det säger sig självt, säger ministern, att det blir fler jobb
              med generella nedsättningar. Vem säger det? Sven Otto Littorin?
              Fredrik Reinfeldt? Ja, sannolikt Anders Borg. En liten exklusiv
              klick som värnar en ideologisk strid säger detta, för det är retoriskt
              enkelt och smart att försöka sälja till människor.
            </seg>
            <seg n="8c7dcf81">
              Man kan titta på vad expertis på området säger. De som åtminstone
              borde vara expertis på området är Riksrevisionen, Finanspolitiska
              rådet och IFAU, såvitt jag kan bedöma. De säger precis tvärtom
              i en rapport: Just det faktum att de är generella gör dem verkningslösa.
              Det de säger är att man i stället borde använda dessa pengar till
              att ge riktade insatser till dem som står längst ifrån arbetsmarknaden.
              Det är det Littorin säger sig vilja göra men inte gör.
            </seg>
            <seg n="9e71151e">
              Jag förväntar mig att jag nu får svar på frågan: Hur många fler
              jobb har det blivit? Om du inte kan svara: När och hur tänker
              ni utvärdera?
            </seg>
          </u>
          <note type="speaker" n="3f2e8c44">
            Anf. 156 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-8" n="efb84241">
            <seg n="b272b904">
              Herr talman! Ja, antingen har arbetsgivaravgifterna för unga
              en effekt eller också har de inte det. Så är det naturligtvis.
              Men ni verkar ju tro att sänkta eller höjda arbetsgivaravgifter
              inte har någon effekt. Varför då stanna vid 11 miljarder? Varför
              klämmer ni inte i med 20, 30 eller 40 och finansierar i stort
              sett vad som helst med det om detta nu inte har någon effekt?
            </seg>
            <seg n="200f30c1">
              Det är klart att det kommer utvärderingar. Jag utgår ifrån att
              nationalekonomer runt hela landet sitter och tittar på detta,
              liksom alla de institut som finns Institutet för arbetsmarknadspolitisk
              utvärdering, Finanspolitiska rådet, Riksrevisionen och vad det
              nu kan vara.
            </seg>
            <seg n="fdd78624">
              Min utgångspunkt må vara trivial och enkel, men vi lägger skatt
              på tobak och sprit för att folk ska röka och dricka mindre. Vad
              händer när vi lägger skatt på ungdomars arbete? Det är klart att
              det blir färre arbeten! Det säger väl sig självt det behöver man
              inte vara nationalekonom för att begripa.
            </seg>
            <seg n="118a453b">
              Veronica Palm säger att Socialdemokraterna minsann använder pengar
              smart. Ja, det låter tryggt. Men att göra det dubbelt så dyrt
              att anställa ungdomar ja, då har vi en annan definition av vad
              som är smart.
            </seg>
            <seg n="2689555f">
              Ungdomsarbetslösheten, exklusive heltidsstudenter som söker extrajobb,
              har nu alltså sjunkit med en femtedel på ett år. Om vi använder
              samma statistik 2010 som 2006 har ungdomsarbetslösheten faktiskt
              sjunkit under mandatperioden. Men framför allt har sysselsättning
              och sysselsättningsgrad ökat ordentligt, trots att 115 000 ungdomar
              har lämnat skolan och kommit ut i arbetslivet.
            </seg>
            <seg n="de0f7b44">
              Är jag nöjd med det? Självklart inte. Jag är inte nöjd så länge
              det går en ungdom som vill vara med och arbeta, ha en lön att
              leva på, en arbetsgemenskap att känna trygghet i och en framtid
              att kunna påverka som förnekas den möjligheten. Därför måste vi
              ha en arbetsmarknadspolitik som gör det billigt och enkelt att
              anställa ungdomar, som ser till att skolan levererar, som ser
              till att Arbetsförmedlingen fokuserar på att förmedla arbete,
              och med ett särskilt fokus på de ungdomar som står utanför i både
              högkonjunktur och lågkonjunktur och som behöver lite extra stöd
              för att ta sig in.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="ad0a4b4f">
            20 § Svar på interpellationerna 2009/10:438 och 478 om ungdomars
            villkor på svensk arbetsmarknad
          </note>
          <note type="speaker" n="cc446a80">
            Anf. 157 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-9" n="efb84241">
            <seg n="ed1ba027">
              Herr talman! Eva-Lena Jansson har frågat mig om jag har för avsikt
              att vidta några åtgärder för att stärka ungdomars ställning på
              svensk arbetsmarknad. Sven-Erik Österberg har frågat om jag kommer
              att bjuda in arbetsmarknadens parter för att diskutera ungdomars
              villkor på arbetsmarknaden och om jag är beredd att se över lagen
              om anställningsskydd, LAS, i syfte att stärka ungdomars villkor
              i arbetslivet.
            </seg>
            <seg n="72c0ec48">
              Som interpellanterna mycket riktigt påpekat har Sverige en hög
              ungdomsarbetslöshet. En hög ungdomsarbetslöshet är inte ett svenskt
              fenomen utan ett problem vi delar med stora delar av Europa. Utmärkande
              för just ungdomsarbetslösheten är att den ökar snabbt i en lågkonjunktur,
              men också att den minskar snabbt när konjunkturen vänder igen.
            </seg>
            <seg n="013c6f81">
              Regeringen har sedan den tillträdde arbetat hårt för att minska
              utanförskapet och för att fler människor ska kunna komma i arbete.
              Ungdomar har varit och är en viktig grupp i detta arbete. Regeringen
              har vidtagit en rad viktiga åtgärder för att underlätta för unga
              personer att komma i arbete, som jag också har redogjort för i
              flera andra interpellationsdebatter här i riksdagen.
            </seg>
            <seg n="a2f896c5">
              Regeringen har gjort det möjligt att enligt lagen om anställningsskydd
              visstidsanställa en person i upp till två år. Därmed har vi förbättrat
              förutsättningarna för att bland annat ungdomar ska komma in på
              arbetsmarknaden. En visstidsanställning är ofta en väg in på arbetsmarknaden
              för unga.
            </seg>
            <seg n="2ff6cc39">
              Det är naturligtvis oroande att det finns oseriösa arbetsgivare
              som försöker utnyttja ungdomar som har eller söker arbete. Arbetsgivare
              måste självfallet respektera de lagar och kollektivavtal som gäller
              på arbetsmarknaden. Jag utgår från att berörda fackförbund tar
              sitt ansvar för de ungdomar vars rättigheter kränks. Följer en
              arbetsgivare inte gällande regler kan frågan i sista hand föras
              till domstol. Min uppfattning är att det regelverk som i dag finns
              på arbetsmarknaden fungerar tillfredsställande.
            </seg>
            <seg n="a6e81a52">
              Ungdomsarbetslösheten är en av de absolut viktigaste arbetsmarknadsfrågorna
              just nu. Det är av största vikt att det förs en bred debatt om
              dessa problem och att arbetsmarknadens parter deltar fullt ut
              i diskussionen. Jag har dock för närvarande inga planer på att
              bjuda in parterna till ett särskilt möte om detta.
            </seg>
          </u>
          <note type="speaker" n="4cfadba1">
            Anf. 158 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-14" n="26b3f817">
            <seg n="d22b7fce">
              Herr talman! Jag vill passa på att tacka Jan Björkman för hans
              tid som talman under den här mandatperioden. Jag har tidigare
              tackat personalen. Nu ska jag också tacka arbetsmarknadsministern
              för svaret, även om det tog sin lilla tid. Därför har jag också
              begärt att konstitutionsutskottet ska granska regeringens sätt
              att hantera interpellationsdebatter. Den här regeringen har nästan
              satt det i system att ta det lite sent med svaren.
            </seg>
            <seg n="89eb036b">
              Det råder jobbkris i Sverige. Andelen arbetslösa har ökat sedan
              hösten 2006, då den låg på 5 procent. Nu är den uppe i drygt 9
              procent. Ungdomsarbetslösheten är Europas högsta, och nästan var
              fjärde ungdom är arbetslös i dag. Det har vi redan pratat om.
              Det är viktigt att påpeka att vi anser att detta är ett problem.
            </seg>
            <seg n="f1775a4b">
              Dess värre finns det oseriösa företag och arbetsgivare som inte
              drar sig för att utnyttja ungdomars önskan om ett jobb. Många
              ungdomar vittnar om att man har haft en lång praktik med låg eller
              ingen ersättning under förespegling om att man ska få fast anställning
              så småningom. Andra berättar att man har fått provjobba gratis.
            </seg>
            <seg n="cafd7bc0">
              När ungdomar väl får jobb är det många som erbjuds otrygga anställningar.
              Timvikariat eller visstidsanställningar är ofta vad som erbjuds.
              Sedan regeringen ändrade lagen kan arbetsgivaren ha personer på
              visstidsanställning i upp till två år. Det har visat sig att även
              större så kallade välrenommerade företag har utnyttjat ungdomar.
              I programmet Dokument inifrån redovisades hur anställda blev hemskickade
              utan lön trots anställningsbevis och arbetsschema. En del blev
              lurade på sin lön.
            </seg>
            <seg n="2ac947da">
              Sammantaget kan man konstatera att ungdomars möjligheter till
              jobb förutsätter en aktiv jobbpolitik, något som saknas i dag.
              Dessutom behövs tryggare anställningsformer. Min fråga till arbetsmarknadsministern
              var följande: Avser arbetsmarknadsministern att vidta några åtgärder
              för att stärka ungdomars ställning på svensk arbetsmarknad? När
              jag läser svaret, hur snällt jag än försöker läsa det, kan jag
              inte få det till att betyda något annat än nej. Det finns inget
              för att stärka ungdomars ställning på arbetsmarknaden.
            </seg>
            <seg n="6ba0b586">
              Vad vi inte har tagit upp här i dag men som ändå bör påpekas
              är att det finns fler ungdomar som har svårt att komma in på arbetsmarknaden.
              Nio av tio funktionshindrade är utan arbete. De har extra svårt
              att komma in. Därför har det varit viktigt för oss socialdemokrater
              att peka på hur man säkerställer att de som är arbetslösa får
              stöd att komma in inte att man ska underlätta för arbetsgivare
              som redan har människor anställda.
            </seg>
            <seg n="1e591456">
              I sitt svar pekar arbetsmarknadsministern på att regeringen har
              gjort det enklare att säga upp personer genom att ha dem visstidsanställda
              i upp till två år. Jag har lite svårt att förstå hur det skulle
              kunna stärka de unga.
            </seg>
            <seg n="3191a529">
              Sedan beskriver arbetsmarknadsministern att han är oroad över
              att det är oseriösa arbetsgivare som försöker utnyttja ungdomar
              som söker arbete. Men jag kan inte hitta något om hur han tänker
              agera mot arbetsgivare som inte sköter sig. Däremot utgår han
              från att de berörda fackförbunden tar sitt ansvar för de ungdomar
              vars rättigheter kränks. Förbunden kan agera om deras medlemmar
              har fått sina rätigheter kränkta eller om brott mot kollektivavtalet
              har begåtts på arbetsplatsen, men det förutsätter ju att förbunden
              får vetskap om det.
            </seg>
            <seg n="1603386c">
              Utifrån dessa fakta skulle jag ändå vilja veta: Tänker arbetsmarknadsministern
              inte göra något alls?
            </seg>
          </u>
          <note type="speaker" n="c5a73268">
            Anf. 159 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-42c4c8ae3102ee14-0" n="4bbcb36c">
            <seg n="dd9c841e">
              Herr talman! Tack, arbetsmarknadsministern, för svaret! Jag noterar
              att arbetsmarknadsministern i svaret säger: Det är naturligtvis
              oroande att det finns oseriösa arbetsgivare som försöker utnyttja
              ungdomar som har eller söker arbete. Det är precis av den anledningen
              som jag skrev den här interpellationen.
            </seg>
            <seg n="1da485cc">
              Problemet är det som står längre ned i svaret och som vi har
              debatterat många gånger förut. Arbetsmarknadsministern är inte
              beredd att göra något åt detta. Han sätter sig vid sidan av sitt
              eget regeringsansvar, på läktaren. Jag såg till och med en intervju
              för någon vecka sedan där han höll med ungdomar och var jättebedrövad
              över att de behandlades på det här sättet. Men att vara minister
              handlar också om att rätta till de problem som finns i samhället
              och inte vänta sig att någon annan ska lösa dem. Detta tycker
              jag är den stora bristen.
            </seg>
            <seg n="03b85c3c">
              När jag skrev interpellationen hade vi också det uppmärksammade
              fallet där det visade sig att McDonalds hade ungdomar inne på
              prov utan att betala lön. Det var medierna som uppmärksammade
              det, och det drogs i gång en ordentlig diskussion om det. Jag
              tycker att det är oseriöst. Är det någon i detta samhälle som
              har blivit gynnad av denna regering är det väl McDonalds. Vi har
              sett hur många miljoner av de sänkta arbetsgivaravgifterna som
              har gått till McDonalds. Innan de har anställt en enda ung person
              till har de fått del av dessa pengar. Då kan de inte behandla
              de ungdomar som finns där på ett seriöst sätt utan utnyttjar dem.
              Det är skrämmande och upprörande att vi har en regering som inte
              agerar och som inte tar tag i frågan och säger: Det här tillåter
              inte vi!
            </seg>
            <seg n="e878ff82">
              Jag kan inte tolka detta på annat sätt än som att regeringen
              innerst inne tycker att det inte gör något. Det är väl bättre
              att ungdomarna får komma till McDonalds och prova på att jobba
              utan lön än att de är arbetslösa. Det är ju så ni måste resonera
              när ni inte hanterar detta.
            </seg>
            <seg n="6aedbb41">
              Senast i går kom rapporter igen om något som startade under förra
              sommarlovet. Ungdomar erbjuds sommarjobb utan lön för att prova
              på. LO:s akuttelefon får samtal varje dag från ungdomar som vänder
              sig dit. Förmodligen är detta bara ett litet skrap på ytan av
              det problem som finns. Det är bara en liten andel som ändå tar
              sig i kragen och ringer akuttelefonen och frågar: Ska det gå till
              på det här sättet?
            </seg>
            <seg n="af830aa0">
              Här pratar vi om oron för att våra ungdomar inte får jobb, men
              landets regering tar inte det problem som nu har varit på allvar.
              Det minsta man kunde begära är att den tar upp det med parterna.
              Det var det jag frågade i min interpellation. Vi har ju den svenska
              modellen där parterna ansvarar för vad som händer ute på arbetsmarknaden.
              Det finns ju ändå lagar där, och om regeringen ser att man uppenbarligen
              bryter mot de lagar som finns vore det minsta den kunde göra väl
              ändå att den tog och diskuterade med parterna om det är så här
              det ska gå till eller om man ska sätta sig ned och försöka komma
              åt problemet.
            </seg>
            <seg n="17257543">
              Dessutom har EU-kommissionen gett en reprimand till Sverige det
              har vi debatterat tidigare där man säger att man tycker att de
              arbetsmarknadslagar som gäller för ungdomar är för generösa ur
              arbetsgivarens synpunkt. Det går att stapla visstidsanställningar
              på varandra i princip hur länge som helst. När regeringspartiet
              Moderaterna presenterade arbetsmarknadspolitiken för nästa mandatperiod
              föreslog det att man skulle förlänga provanställningarna från
              sex till tolv månader och ytterligare späda på osäkerheten för
              ungdomarna. I det här fallet bryr man sig inte ett dugg om vad
              kommissionen har sagt på den här punkten, utan man lämnar ett
              slags walk over och gör det ännu osäkrare för ungdomarna på arbetsmarknaden.
            </seg>
            <seg n="0e41b174">
              Jag tycker att detta är fel signal till våra ungdomar när de
              ska träda in på arbetsmarknaden och förhoppningsvis vara kvar
              där fram till pensionsåldern.
            </seg>
          </u>
          <note type="speaker" n="76fad46d">
            Anf. 160 STAFFAN DANIELSSON (c):
          </note>
          <u who="staffan_danielsson_559bd0" xml:id="i-cd69fa98c57afa5f-4" n="2057b973">
            <seg n="f4156954">
              Herr talman! Eftersom vi fortsätter att diskutera ungdomars ställning
              på arbetsmarknaden tänkte jag ge ett kort svar på en underliggande
              fråga som ligger kvar sedan en tidigare debatt.
            </seg>
            <seg n="9536fc4c">
              Ungdomar och invandrare utan arbetslivserfarenhet har uppenbart
              svårt att ta sig in på arbetsmarknaden och konkurrera med dem
              som har längre arbetslivserfarenhet och har båda fötterna inne
              på arbetsmarknaden. Då är höga ingångslöner och en mycket stark
              och reglerad arbetsrätt något som försvårar för dessa grupper
              att få jobb. Det underlättar inte. Det inser de flesta men givetvis
              inte alla.
            </seg>
            <seg n="5a121e10">
              Kan det här gälla även andra än de grupper jag nämnde? Javisst,
              ett exempel är de som har ofullständiga utbildningar.
            </seg>
          </u>
          <note type="speaker" n="4b1e3000">
            Anf. 161 BÖRJE VESTLUND (s):
          </note>
          <u who="borje_vestlund_48292a" xml:id="i-07647e84d34de19b-0" n="c00ffecc" next="i-b1f8c545e35373a9-0">
            <seg n="a92e692c">
              Herr talman! Om jag ska utgå från den bas jag har i livet, nämligen
              hotell- och restaurangbranschen och i synnerhet det nämnda företaget,
              McDonalds, skulle jag vilja säga att det från tid till annan har
              varit stora problem med överservering. Unga har serverats för
              mycket i restaurangbranschen. Genast har regeringar och kommunledningar
              av olika kulörer ryckt ut och sagt: Nu får det vara slut på det
              här. Vi vill inte se mer problem i den här branschen. Någonting
              måste göras. Man måste ta sig i kragen.
            </seg>
            <seg n="5b1003c3">
              Ofta har man fått ett väldigt gott gehör för detta.
            </seg>
            <seg n="501b4845">
              Jag tror att jag är en av de fackliga företrädare i Sverige som
              har sysslat mest med McDonalds, och jag har gjort det i många
              år. När jag såg det här programmet var det ledsamma att jag inte
              blev förvånad över någonting av detta. Jag har sett det förr.
              Jag har förhandlat om det. Jag har tagit ut skadestånd efter skadestånd
              när det gäller detta.
            </seg>
            <seg n="d2a9920c">
              Men det finns ett problem i hela denna kultur som jag inte kan
              förklara, och det är det som är det intressanta. Det är det här
              vi borde diskutera även på politisk nivå. Varför skapar vi lagar?
              Allihop utom möjligen Staffan Danielsson tycker att man ska hålla
              fast vid kollektivavtalet och det man kommer överens om i kollektivavtalsförhandlingar.
              Det säger även företrädare för branscher. Även fackförbunden säger
              att vi ska hålla fast vid det. Alla är överens om det, utom möjligen
              Staffan Danielsson.
            </seg>
            <seg n="75a42f04">
              Ändå kan vi konstatera att man gör sådana här saker. Det kanske
              har att göra med den ungdomliga kulturen i just den här delen,
              men en vanlig sak är att den högsta chefen på en viss enhet, som
              kanske dessutom har den högsta åldern, är 26 år eller något sådant,
              påstår att man inom den här branschen gör på det här sättet, att
              man arbetar gratis i 14 dagar. Det brukar vara det besked man
              får.
            </seg>
            <seg n="894b4d3e">
              Är inte detta ett problem? Borde det inte ligga i varje regerings
              intresse att det finns någon form av ambition att försöka hålla
              fast vid den lagstiftning som man faktiskt har satt upp på det
              här området? Ingen har väl kommit på tanken att vi har någon form
              av gratisarbete. För då kommer vi ju inte in till det som vi var
              så överens om i en tidigare debatt: Om man är med och tjänar pengar
              betalar man skatt, och därmed tillhör man också samhällsgemenskapen.
            </seg>
            <seg n="49414942">
              Får man jobba gratis gäller helt plötsligt inte det. Då är det
              bara en enda som tjänar på detta, och det är någon som vill göra
              pengar på det här. I det här fallet är det ett visst företag.
            </seg>
            <seg n="711f659e">
              Jag blev mer känslomässig i det här sammanhanget. Men jag skrev
              till företaget i fråga och talade om att jag hade sett detta under
              många år. Jag har fortfarande inte fått något svar. Jag tycker
              på något sätt att detta visar att det faktiskt behöver göras någonting
              även från politiskt håll i det här sammanhanget.
            </seg>
            <seg n="b002c252">
              Det här är inget nytt. Det här har vi sett förut, men vi bör
              ändå fundera över om det är detta vi vill. Vi har diskuterat ungdomsarbetslösheten
              i gott och väl en timme, men vi vill väl inte att ungdomarna ska
              komma ut i det här och mötas av: Nej, du får ingen lön, och den
              tid du har arbetat kan vi dra av och göra lite grann som vi vill
              med. Det är väl inte så vi vill att ungdomar ska bli mottagna
              på svensk arbetsmarknad.
            </seg>
          </u>
          <note n="45826a6e">
            Anf. 162 FÖRSTE VICE TALMANNEN:
          </note>
          <u who="borje_vestlund_48292a" xml:id="i-b1f8c545e35373a9-0" n="c00ffecc" prev="i-07647e84d34de19b-0">
            <seg n="caccb49f">
              Jag är tacksam om ni inte går för långt in i enskilda företags
              inre angelägenheter utan håller debatten på en principiell nivå.
            </seg>
          </u>
          <note type="speaker" n="56200a81">
            Anf. 163 JENNIE NILSSON (s):
          </note>
          <u who="jennie_nilsson_630040" xml:id="i-22d70941bf324ba9-2" n="4f502d99">
            <seg n="0c35c67b">
              Herr talman! Jag ska hålla debatten på en väldigt principiell
              nivå.
            </seg>
            <seg n="58d7e847">
              Arbetsmarknadsministern säger i sitt svar att regeringen gjort
              det möjligt att enligt lagen om anställningsskydd visstidsanställa
              en person i upp till två år. Därmed anser man att man har förbättrat
              förutsättningarna för bland annat ungdomar att komma in på arbetsmarknaden.
            </seg>
            <seg n="e1fbab91">
              Det här är en åtgärd som faktiskt är utvärderad. Jag tror att
              det är näringslivsinstitutet som har tittat på det här. Man kom
              fram till, när man granskade detta, att det visserligen har inneburit
              fler visstidsanställningar, fler timanställningar och så vidare.
              Men man konstaterar också lite längre ned i sin skrivelse att
              det inte har påverkat sysselsättningen totalt sett.
            </seg>
            <seg n="efcf7dfc">
              Om man ska tolka det här innebär det i princip att fasta jobb
              har blivit otrygga anställningar. Det är det som arbetsmarknadsministern
              står och säger är en bra åtgärd för att hjälpa Sveriges ungdomar.
              I stället för fasta jobb är det otrygga anställningar.
            </seg>
            <seg n="6b65dd2d">
              Det är också delvis ett svar till Staffan Danielsson, som står
              här i talarstolen och ihärdigt hävdar att förändrade LAS-regler
              skulle vara en bra sak för unga. Förändrade LAS-regler skapar
              inga nya jobb. Möjligtvis skulle man, tillsammans med en del andra
              incitament som man givetvis kan använda, kunna omfördela arbetslöshet
              från en grupp till en annan. Min fråga blir då: Vem är det som
              ska vara arbetslös i stället? Om det är detta som ska vara verktyget
              för att bekämpa ungdomsarbetslöshet undrar jag: Vem tycker man
              ska bli arbetslös i stället?
            </seg>
            <seg n="d30dfef8">
              Det här är någonting som, tack och lov, arbetsmarknadsminister
              Littorin flera gånger tidigare i debatter har tagit avstånd från,
              när det gäller förändrade LAS-regler. Det har han gjort med ungefär
              samma motiv som jag just nu använder. Jag tycker att det skulle
              kännas tryggt om arbetsmarknadsministern också i den här debatten
              oerhört tydligt kunde ta avstånd från det Staffan Danielsson står
              och säger, som en del av regeringskollegerna här i kammaren. Jag
              skulle vilja att du är tydlig och markerar att det här är en dålig
              politik.
            </seg>
            <seg n="84f164fd">
              Ingångslönen lyfts också fram som ett argument. Det hade vi delvis
              uppe i den andra debatten också. Jag skulle bara vilja konstatera
              att vi har lägre ingångslöner för dem som är nya på arbetsmarknaden
              i dag. Jag känner inte till något kollektivavtal som inte har
              lägre ingångslön än lönen för dem som har bägge fötterna inne
              på arbetsmarknaden och som har jobbat ett tag och så vidare. Inom
              de flesta branscher skiljer det sig ganska markant.
            </seg>
            <seg n="e81ecf9e">
              Själv är jag kommunalare. Jag ska inte påstå att jag kan de senaste
              siffrorna, den senaste lönerevisionen. Men för något åt sedan
              var ingångslönen på Kommunals avtalsområde strax över 15 000 kronor.
              Hur mycket för högt är det?
            </seg>
            <seg n="75640803">
              Vill man titta på framgångsrika exempel rekommenderar jag att
              man tittar exempelvis på Danmark och Norge. Både Danmark och Norge
              har klarat den här krisen, som ju inte bara Sverige har varit
              drabbad av, när det gäller ungdomsarbetslösheten och också när
              det gäller arbetslösheten totalt sett, betydligt bättre än vad
              Sverige har gjort. Man har alltså betydligt lägre siffror.
            </seg>
            <seg n="b1129679">
              Både Danmark och Norge har högre ingångslöner än vad vi har i
              Sverige, både för unga och för andra. Både Danmark och Norge har
              lagregleringar när det gäller anställningstrygghet som är likvärdiga
              med dem vi har här i Sverige. Trots det klarar man sig bättre.
              Det beror på att man jobbar så som vi har jobbat tidigare i Sverige;
              det är min bedömning. Det beror sannolikt också på att man har
              varit skickligare och bättre på att knyta skola till näringsliv.
            </seg>
            <seg n="a5eb1332">
              Jag tycker att det är synd att vi inte har en debatt som i stället
              handlar om hur vi löser det som faktiskt är det grundläggande
              problemet. Jag hoppas att arbetsmarknadsministern här och nu hjälper
              mig att avfärda det som är trams i den här debatten när det gäller
              LAS och ingångslöner.
            </seg>
          </u>
          <note type="speaker" n="e417c36f">
            Anf. 164 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-10" n="efb84241">
            <seg n="b34fe031">
              Herr talman! Först vänder jag mig till Eva-Lena Jansson. Jag
              tror att jag, med de här debatterna i dag, är uppe i 327 interpellationsdebatter.
              Jag är ledsen att några av de här svaren har blivit fördröjda.
              Jag har hela tiden försökt se till att de ska besvaras i tid.
              Men det har inte alltid gått; det ska jag medge. Jag ber om ursäkt
              för det.
            </seg>
            <seg n="c1a5a9bf">
              I den här debatten, som handlar om ungas villkor och där det
              finns exempel på omständigheter som inte har varit eller är optimala,
              kan jag bara konstatera att lagar och regler ska följas. I den
              mån det inte görs ska det beivras. Normalt sker det genom parterna,
              att man kallar till förhandling och på så sätt beivrar detta och
              försöker hantera frågeställningen, som sig bör. Det går också
              att gå till domstol om man behöver det.
            </seg>
            <seg n="67a63301">
              I grunden gäller samma regelverk för de unga som för de lite
              äldre, och jag delar Börje Vestlunds bild. Vi kan inte ha en ordning
              där vi välkomnar de unga ut på arbetsmarknaden på ett otillständigt
              sätt genom att de inte får lön i tid eller att de tvingas göra
              saker som inte är i enlighet med lag och avtal. Så kan vi bara
              inte ha det.
            </seg>
            <seg n="f65ee0a8">
              Regelverket är enligt min mening väl avvägt. Dock är inget regelverk,
              hur bra det än är, immunt mot dem som är oseriösa och försöker
              snika åt sig i systemet. Därför är denna debatt bra. Jag vill
              tacka interpellanterna för att de har ställt dessa interpellationer.
              Vi behöver kontinuerligt ta upp och diskutera dessa förhållanden.
              Det är bra att LO har sin jourtelefon och på olika sätt lyfter
              upp dessa omständigheter.
            </seg>
            <seg n="235d2bae">
              Debatten är bra, för vi behöver alla dem som samverkar för att
              lyfta upp och belysa denna typ av problem. Det är parterna, det
              kan ibland vara Arbetsmiljöverket, det är medierna och det är
              också vi som deltar i den politiska debatten.
            </seg>
            <seg n="17ddceb9">
              I grund och botten är det ett chefsansvar. Det är cheferna som
              har ansvar för att se till att lagar och avtal följs och att man
              lever upp till de regelverk som finns.
            </seg>
            <seg n="4da494aa">
              Börje Vestlund tog i sitt anförande också upp de olika försök
              till självsanering som finns i olika branscher. Mycket är det
              en utbildningsfråga. Man måste se till att de som har ett chefsansvar
              och ett personalansvar vet hur de ska hantera det på ett korrekt
              sätt. Man måste också skicka signaler från högsta ort i de respektive
              företagen att det inte är acceptabelt att inte följa lagar och
              regler. Man kan tycka vad man vill om dem, men de ska följas.
              Så enkelt är det.
            </seg>
            <seg n="7d538927">
              Ni vill att man ska göra ännu lite till från det politiska hållet.
              Jag lyssnar med stora öron och vill gärna veta vad det skulle
              vara. Får jag därför be er att ni i era respektive inlägg kommer
              med varsin idé som jag kan fundera på?
            </seg>
          </u>
          <note type="speaker" n="2be2aba0">
            Anf. 165 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-15" n="26b3f817">
            <seg n="6c33e1f5">
              Herr talman! Jag sade i en tidigare debatt att det var roligt
              att debattera med Maud Olofsson, för hon har ett nästan oförskämt
              bra självförtroende. Det är likadant med Sven Otto Littorin. Han
              lyser av entusiasm över frågorna och gör något helt annat. Jag
              har lite svårt att få ihop det.
            </seg>
            <seg n="92b3d958">
              Men låt oss ta detta i ett sammanhang. Min fråga var: Avser arbetsmarknadsministern
              att vidta några åtgärder för att stärka ungdomars ställning på
              arbetsmarknaden? Jag uppfattade att svaret var nej. Jag tycker
              att det är beklagligt.
            </seg>
            <seg n="40277c07">
              I en skrivelse till regeringen daterad den 16 januari 2010 skriver
              Arbetsmiljöverket: Vår bedömning är att ungdomars situation på
              arbetsmarknaden och i arbetslivet riskerar att förvärras under
              de närmaste åren. Ungdomar har i större utsträckning än övriga
              kroppsligt påfrestande arbete. De är heller inte i samma utsträckning
              med och bestämmer om arbetstakten eller om när och hur arbetsuppgifterna
              ska utföras.
            </seg>
            <seg n="04d19849">
              Det är Arbetsmiljöverkets bedömning. Man kan lägga till att ungdomar
              dessutom blir inringda, har visstidsanställningar i upp till två
              år och känner en stark osäkerhet. Det är klart att detta påverkar.
            </seg>
            <seg n="3245c381">
              Herr talman! Den här regeringen har varit noga med att säga att
              om vi misstänker att folk fuskar och inte är arbetslösa och sjuka
              ska vi straffa dem som är arbetslösa och sjuka så att de som eventuellt
              fuskar förstår att de inte borde ha gjort det om de nu gjorde
              det. Man vet ju inte, men man tror att de kanske gjorde det.
            </seg>
            <seg n="ac8e5362">
              Men när det gäller arbetsgivare som fuskar och begår brott förväntar
              sig arbetsmarknadsministern att berörda fackförbund tar sitt ansvar
              för de ungdomar som får sina rättigheter kränkta. De fackförbund
              som har medlemmar på de arbetsplatser där det finns kollektivavtal
              ska naturligtvis vara med och se till att arbetsgivaren gör rätt
              för sig. Men var är arbetsmarknadsministerns åtgärder mot de arbetsgivare
              som uppenbarligen inte är beredda att fullgöra sin skyldighet
              mot det allmänna?
            </seg>
            <seg n="9d0b0d87">
              Man tror att arbetslösa och sjuka får jobb och blir friska genom
              att man sänker ersättningarna, men hur ser man till att arbetsgivare
              som uppenbarligen inte sköter sig straffas? Jag får inget riktigt
              bra svar på den frågan.
            </seg>
            <seg n="b9605498">
              Jag tror på människor, men jag tror också att det måste finnas
              sanktionsmöjligheter. Man måste vara tuffare mot arbetsgivare
              som begår brott. Uppenbarligen har det inte räckt för flera av
              de stora företagen att få de skattelättnader för redan anställda
              som arbetsmarknadsministern har bidragit till, för man har dessutom
              snott de unga på lön. Det är bedrövligt att man utnyttjar ungdomarna.
            </seg>
            <seg n="7287d168">
              Jag skulle vilja se en arbetsmarknadsminister som här i riksdagen
              anger vad han tänker göra med dessa arbetsgivare och vilka åtgärder
              han har för avsikt att vidta. Han ska inte fråga vad vi ska göra
              när vi har vunnit valet. Det har vi lagt fram en massa förslag
              om. Vad jag vill veta är vad arbetsmarknadsministern har tänkt
              göra. Han kommer visserligen få lägga fram sina förslag i opposition,
              men han kan väl redovisa för oss nu varför han inte vill vidta
              några åtgärder mot arbetsgivare som begår lagbrott.
            </seg>
          </u>
          <note type="speaker" n="47635bdc">
            Anf. 166 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-42c4c8ae3102ee14-1" n="4bbcb36c">
            <seg n="2d2297a5">
              Herr talman! Arbetsmarknadsministern slingrar sig undan de frågor
              som har ställts från denna talarstol genom att be oss tala om
              hur vi ska få fler ungdomar i arbete. Jag förstår att arbetsmarknadsministern
              behöver goda råd på den punkten om vi tittar på hur utvecklingen
              har varit. Detta kan vi dock återkomma till senare. Vi har lagt
              fram ett helt ungdomspaket som framför allt är inriktat på utbildningsinsatser,
              vilket arbetsmarknadsministern känner till.
            </seg>
            <seg n="f22b18f4">
              Jag ska däremot hålla mig till den aktuella frågan, nämligen
              ungdomars ställning på arbetsmarknaden. Jag tycker, Sven Otto
              Littorin, att svaret speglar debatten som varit under hela mandatperioden.
              Regeringen är egentligen inte beredd att göra något för att stärka
              ungdomars situation på svensk arbetsmarknad. När det begås tydliga
              felaktigheter, övertramp, lagbrott och så vidare skjuter man över
              ansvaret på fackliga organisationer, hänvisar till lagen och säger
              att det finns domstolar.
            </seg>
            <seg n="684321d1">
              Detta är ett förhållningssätt, ett attitydproblem i samhället.
              Stora avtalsbundna arbetsgivare tycker att det är okej att utnyttja
              ungdomar och låta dem jobba gratis för att arbetslöshetssituationen
              är sådan att ungdomars ställning på arbetsmarknaden är svag. Det
              är inte många ungdomar som stämmer en arbetsgivare. Det är inte
              många som ger sig in i det. Man har en svag ställning på arbetsmarknaden
              och vill ha ett jobb eller praktik för att kunna försörja sig.
              Så ser ungdomarnas situation ut.
            </seg>
            <seg n="279f31d5">
              Då har vi en regering och en arbetsmarknadsminister som retirerar
              i stället för att vara tydlig och bildligt talat slå näven i bordet
              och säga: Nu får det vara slut på denna hantering av ungdomar.
              Så här ska det inte gå till i det svenska samhället. Behandla
              ungdomar med respekt utifrån de lagar och regler vi har!
            </seg>
            <seg n="1033f1a1">
              Man kan kräva detta av arbetsgivarna, för det kräver vi på andra
              punkter. Här retirerar dock regeringen.
            </seg>
            <seg n="74ac22f4">
              När det sker till exempel butiksinbrott eller rån mot värdetransporter
              är det vanligt att regeringen säger: Nu måste vi ta i med hårdhandskarna.
            </seg>
            <seg n="7e438e60">
              Det är rätt; det är så det ska vara. Men när det gäller ungdomars
              situation på arbetsmarknaden är det andra som ska lösa detta.
              Regeringen drar sig tillbaka och hänvisar till regelverk och så
              vidare.
            </seg>
            <seg n="3da7e0d8">
              Det behövs en regering och en arbetsmarknadsminister som tar
              ett steg framåt och säger: Här går gränsen. Nu får det vara nog.
              Vi måste visa ungdomarna respekt och behandla dem på ett sådant
              sätt så att de känner sig välkomna på den svenska arbetsmarknaden.
            </seg>
            <seg n="20c19cf3">
              Ungdomar har ofta visstidsanställningar, korttidsanställningar,
              korta påhugg och arbetsuppehåll. Det här är regeringen tydligen
              ganska nöjd med. När arbetsmarknadsministerns parti förklarar
              vad man vill göra under nästa mandatperiod vill man göra det ännu
              osäkrare för ungdomar på arbetsmarknaden genom att förlänga provanställningstiden
              från sex till tolv månader. Man gör det därmed ännu svårare för
              ungdomar att få fäste på arbetsmarknaden.
            </seg>
            <seg n="18a5ae85">
              Regeringen struntar helt i kritiken mot arbetsmarknadsministern
              från kommissionen som vill att man ska återkomma. Det här har
              hållit på ganska länge.
            </seg>
            <seg n="074b6de4">
              När det gällde Lavalfrågan var man snabbt på fötter och stramade
              åt fackens rättigheter. Då blev det aktivitet på Arbetsmarknadsdepartementet.
              Då tillsatte arbetsmarknadsministern utredningar och det kom förslag
              på löpande band. Men när det gäller något som ska stärka arbetstagarnas
              ställning på arbetsmarknaden är det dvala; då låtsas man att det
              inte har sagts något. Jag tycker att det är orättvist mot ungdomarna.
            </seg>
            <seg n="87e5c332">
              Jag har några frågor när det gäller arbetsrätten. Kommer ni att
              ge ett gemensamt besked? Vad tänker ni göra under nästa mandatperiod
              om det blir en borgerlig valseger? Kommer ni att ge er på arbetsrätten?
              Kommer ni att ha ett gemensamt program från borgerligheten eller
              kommer det att vara olika besked från de olika partierna så att
              väljarna inte vet vad som gäller?
            </seg>
          </u>
          <note type="speaker" n="cb262e70">
            Anf. 167 STAFFAN DANIELSSON (c):
          </note>
          <u who="staffan_danielsson_559bd0" xml:id="i-cd69fa98c57afa5f-5" n="2057b973">
            <seg n="5a151d4e">
              Herr talman! Jag tycker att regeringen och arbetsmarknadsministern
              gör ett bra jobb inom arbetsmarknadspolitiken, även om jag och
              Centerpartiet vill mer på några punkter. Det diskuterar vi. Jag
              vill deklarera att jag gillar starka partipolitiskt oberoende
              fackförbund som rekryterar medlemmar av egen kraft och respekterar
              dem och deras olika uppfattningar. Jag tycker att det är bra med
              kollektivavtal.
            </seg>
            <seg n="1c9db4dd">
              Det finns olika arbetsmarknadslagstiftningar i olika länder.
              Danmark har till exempel större flexibilitet, vilket verkar fungera
              bra i dagens verklighet med större förändringar än tidigare på
              arbetsmarknaden. Människor låses inte in och är inte rädda att
              byta jobb. Ungdomar kommer lättare in på arbetsmarknaden.
            </seg>
            <seg n="9cf41fcb">
              Sveriges arbetsmarknadslagstiftning har vuxit fram under det
              förra seklet i en annan verklighet än dagens. Man kan tycka att
              dagens lagar är ristade i sten och att ingenting får förändras.
              Det tycker inte jag. Jag tycker att de behöver diskuteras och
              att de kan behöva moderniseras, kanske både i kollektivavtalsförhandlingar
              och inom lagstiftningen. Det borde inte behöva omges med så stor
              dramatik. Jag vet att det är en mycket helig ko för starka krafter
              i Organisationssverige som motsätter sig varje förändring; inte
              ett kommatecken ska röras.
            </seg>
            <seg n="cd80f601">
              Jag tycker att det är synd att vi inte kan föra en sansad diskussion
              om vilka justeringar och förändringar som utvecklingen på arbetsmarknaden
              kan föranleda när det gäller regelverken. Det är vad jag har försökt
              bidra med i debatten, men kanske inte lyckats med.
            </seg>
          </u>
          <note type="speaker" n="d62bf7dd">
            Anf. 168 BÖRJE VESTLUND (s):
          </note>
          <u who="borje_vestlund_48292a" xml:id="i-2d6f51e404d8998f-14" n="c00ffecc">
            <seg n="d74816d1">
              Herr talman! Jag vill först säga ett par saker till Staffan Danielsson.
              Partipolitiskt obundna fackföreningar, sade Staffan Danielsson.
              Jag har för mig att man i centerrörelsen brukar prata om att LRF
              är ens broderorganisation. I det sammanhanget kanske det inte
              är så viktigt. Det är visserligen ingen fackförening, men det
              är en stor organisation som många människor med olika politiska
              värderingar tillhör.
            </seg>
            <seg n="b41655f1">
              Det är bra med kollektivavtal, sade Staffan Danielsson också.
              Det är ju jättebra. Ändå säger man att man vill ha lägre ingångslöner.
              Vad är det för konstig idé? Vi brukar vara överens om att vi inte
              ska lägga oss i löneförhandlingar. Vi ska inte ha några synpunkter
              på det. Det brukar vi vara väldigt tydliga med. Det har länge
              rått stor enighet om att vi absolut inte ska lägga oss i lönesättningen.
            </seg>
            <seg n="8669b7cb">
              Arbetsmarknadsministern ville ha fler argument. Jag tror att
              det finns ett väldigt bra argument. Innan arbetsmarknadsministern
              blev arbetsmarknadsminister var han partisekreterare. Jag är ganska
              säker på att man vid den här tiden för fyra år sedan satt med
              mycket strategiska resonemang. Det gör i alla fall vår partisekreterare;
              jag vet ju inte hur man gör hos Moderaterna. I och med att problemet
              har uppmärksammats och medierna, regeringen och en samlad opposition
              kräver ungefär samma sak kommer det att få effekt. Det är ingen
              tvekan om att det får effekt när det blir lite mer officiellt,
              lite mer pompa och ståt om att man måste förklara varför situationen
              har blivit så här för våra ungdomar. Det är i alla fall lite mer
              kött på benen, arbetsmarknadsministern.
            </seg>
          </u>
          <note type="speaker" n="3a52b0f8">
            Anf. 169 JENNIE NILSSON (s):
          </note>
          <u who="jennie_nilsson_630040" xml:id="i-22d70941bf324ba9-3" n="4f502d99">
            <seg n="678f8080">
              Herr talman! Jag har en fråga till arbetsmarknadsministern: Hur
              länge är man ung?
            </seg>
            <seg n="d6a12021">
              Det är givetvis en definitionsfråga. Det beror på var man tittar.
              När man är arbetslös och söker stöd hos Arbetsförmedlingen är
              man ung mellan 18 och 24 år. Tittar man på etableringen på arbetsmarknaden
              som Ungdomsstyrelsen har tagit fram är man numera 2728 år innan
              man har etablerat sig och är alltså ung. Jag brukar lite skämtsamt
              säga att om man vill vara ung väldigt länge ska man engagera sig
              partipolitiskt. Jag är 38 år och anses fortfarande vara väldigt
              ung.
            </seg>
            <seg n="1b8c2171">
              Det är givetvis lite humor, men samtidigt relevant när vi diskuterar
              ingångslöner och möjlighet till fast anställning kopplat till
              möjligheten att försörja sig, flytta hemifrån, bilda familj och
              så vidare. Hur länge är man ung?
            </seg>
            <seg n="e503897f">
              Min andra fråga till ministern är: Känner ministern till näringslivsinstitutets
              rapport där man har granskat den här åtgärden som han själv hänvisade
              till i sitt första inlägg? Den konstaterar att den förändring
              man har gjort när det gäller visstider inte har inneburit att
              det har blivit fler jobb. Sysselsättningen totalt sett är oförändrad,
              men det har blivit fler visstider. Jag utgår ifrån att ministern
              känner till den. Tycker ministern att det är en bra utveckling
              som han stöder? Ministern hänvisar ju i sitt första inlägg till
              detta som något positivt och bra för unga.
            </seg>
          </u>
          <note type="speaker" n="3d811e4f">
            Anf. 170 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-11" n="efb84241">
            <seg n="8bb6644a">
              Herr talman! Jag återgår till frågorna i interpellationerna.
              I grunden ska naturligtvis lagar och regler följas. I den mån
              det inte görs ska det beivras. Det är ingen skillnad om man är
              18 eller 55 år eller någonstans däremellan. Samma regelverk ska
              gälla, och det ska gälla alla. I första hand sker det enligt den
              svenska modellen genom parterna som tar sitt ansvar och förhandlar
              och försöker lösa de tvister som finns. Det finns naturligtvis
              också möjlighet att gå till domstol.
            </seg>
            <seg n="703e6c2f">
              Problemet är inte att regelverket inte är väl avvägt. Det vill
              jag nog säga att det är. Det är naturligtvis lätt att identifiera
              och hitta den typen av problem som vi har hört om i interpellationsdebatten.
              Det är inte lika lätt att hitta vilka lagar som ska ändras och
              på vilket sätt för att man ska komma till rätta med en del av
              de här problemen. Inget regelverk är ju så perfekt att det är
              immunt mot dem som vill vara oseriösa. Det är därför vi har en
              allmän debatt och inte bara en kammardebatt. Vi behöver belysa
              den här typen av frågeställningar. Precis som Börje Vestlund sade
              behöver man rikta uppmärksamhet på dem för att de som väljer att
              försöka ta den snabba vägen förbi lagar och regler ska bli uppmärksamma
              på att om man gör det får man stryk för det om jag får uttrycka
              mig lite brutalt.
            </seg>
            <seg n="fe6404af">
              Om det är någon gång som mediernas granskande roll verkligen
              är av godo är det just i den här typen av omständigheter då man
              behöver rikta ljus på dem som inte gör rätt saker.
            </seg>
          </u>
          <note type="speaker" n="a3399e1b">
            Anf. 171 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-16" n="26b3f817">
            <seg n="284f5cf8">
              Herr talman! Vi diskuterar hur man kan stärka ungdomars ställning
              på svensk arbetsmarknad. Jag har sagt det förut men har inte fått
              något svar på hur arbetsmarknadsministern vill stärka ungdomarnas
              ställning. Jag tror inte att han vill stärka den. Han hänvisar
              till att man har infört allmän visstidsanställning som, precis
              som Jennie Nilsson redovisade, inte har stärkt ungdomars ställning.
              Man har snarare fått osäkrare villkor.
            </seg>
            <seg n="784afeb9">
              Det kanske beror på att arbetsmarknadsministern har en statsminister
              och partikamrat som säger att ungdomsarbetslösheten är en synvilla
              och på att vi har en arbetsmarknadsminister som tror att ungdomar
              sitter hemma och spelar datorspel. Det gör att man inte tar frågan
              på allvar.
            </seg>
            <seg n="f6696bfb">
              Bra jobb, säger Staffan Danielsson om regeringens arbetsmarknadspolitik.
              Jag ska påminna om att när Socialdemokraterna lämnade över hösten
              2006 var det många på den borgerliga sidan som sade att vi hade
              massarbetslöshet. I dag är arbetslösheten betydligt högre, och
              ingen i regeringen vill prata om massarbetslöshet.
            </seg>
            <seg n="c3051063">
              Vi har en rekordhög ungdomsarbetslöshet, och antalet långtidsarbetslösa
              ungdomar växer. Antalet ungdomar som har varit arbetslösa länge
              och inte kommer in på arbetsmarknaden växer alltså.
            </seg>
            <seg n="fc56bb78">
              Jag har också lyft fram frågan vad man ska göra när det gäller
              de företag som faktiskt begår dessa övergrepp mot ungdomar. Man
              måste se det så. Det är ungdomar som kommer och tror på allvar
              på detta. De har inte kompetensen att inse att de inte ska jobba
              gratis. Då vet inte arbetsmarknadsministern riktigt vad han ska
              göra. Då hade det kanske varit en god idé att lyssna på Sven-Erik
              Österberg som faktiskt hade ett förslag om att man skulle samla
              arbetsmarknadens parter. Jag tror att man då skulle kunna hitta
              lösningar.
            </seg>
            <seg n="b7ed8bd6">
              Med detta sagt vill jag tacka för denna debatt.
            </seg>
          </u>
          <note type="speaker" n="5029beda">
            Anf. 172 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-42c4c8ae3102ee14-2" n="4bbcb36c">
            <seg n="a8dbc542">
              Herr talman! Jag tycker att det blev ett tydligt besked i denna
              debatt som riktas direkt till ungdomarna, deras föräldrar och
              far- och morföräldrar som oroar sig för ungdomarnas väl och ve
              när det gäller arbetsmarknaden. En borgerlig regering kommer inte,
              om man vinner valet, att göra någonting för att stärka ungdomars
              situation på arbetsmarknaden. Det var ett klart och tydligt besked:
              Förvänta er ingen hjälp från Littorin om han fortsättningsvis
              är arbetsmarknadsminister. Han hänvisar till lagar. Han tycker
              att medierna ska sköta detta och rapportera detta. Själv är han
              inte ens beredd att prata med parterna när det uppstår ett stort
              problem på arbetsmarknaden och att sätta sig ned och diskutera
              med dem. Vad tänker man göra åt att det sker sådana här saker
              på stora kollektivavtalsbundna arbetsplatser där man låter ungdomar
              jobba gratis eller att man låter ungdomar jobba gratis i sommarlandet
              eller med andra sommarjobb?
            </seg>
            <seg n="8c942d52">
              Detta kommer man inte att göra någonting åt. Det tycker jag är
              ett tydligt och rakt besked till väljarna i denna debatt.
            </seg>
            <seg n="d4da01fd">
              De lösningar som Centern föreslår när det gäller ungdomsarbetslösheten
              vet man inte ens om man ska ta på allvar. Det är ett totalt förfall
              i detta parti, skulle jag vilja säga. Man kan förstå att det numera
              är formulerat på Stureplan hur man ska lösa problemen på arbetsmarknaden.
              Jag kan inte ens ta det på allvar.
            </seg>
            <seg n="78869478">
              Dessutom kan man fundera på om det är aningslöst hur man tror
              att man ska lösa ungdomarnas problem. I princip ska inga regler
              alls gälla på svensk arbetsmarknad, och lönerna ska ned. Det är
              det besked som Centern ger till dagens ungdomar. Förvänta er inte
              att Centern kommer att stå upp nej, nej, nej. Man säger: Vi ska
              inte ha några regler, och ni ska inte tjäna så mycket. Vi, tillsammans
              med Folkpartiet, vill att det ska vara sämre löner. Det är också
              ett besked.
            </seg>
            <seg n="f70841fa">
              Dessutom har Sven Otto Littorin nu en chans att ge besked. Kommer
              man att redovisa gemensamt före valet vad man tänker göra åt arbetsrätten?
              Är man överens om det i Alliansen, eller tänker man gå fram med
              olika delar, där Littorin ska vara den snälle och de andra ska
              vara busarna? Sedan kan man agera precis som man vill om man vinner
              valet. Sedan kan man skylla på att man måste kompromissa lite
              grann med Centern, och så inför man en helt annan arbetsrätt.
            </seg>
            <seg n="1046d8a1">
              Ta chansen att svara på det nu, Littorin!
            </seg>
          </u>
          <note type="speaker" n="88c09268">
            Anf. 173 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-12" n="efb84241">
            <seg n="070eba6e">
              Herr talman! Jag är alltid den snälle, Sven-Erik.
            </seg>
            <seg n="788da576">
              När vi nu lyssnar på Socialdemokraternas idé om krafttag för
              att stärka ungdomars situation på arbetsmarknaden mynnar de ut
              i partssamråd. Det är krafttaget. Kafferep är svaret på frågan
              hur man ska stärka ungdomars situation på arbetsmarknaden. Jag
              kan naturligtvis dricka kaffe med arbetsmarknadens parter. Det
              gör jag ganska ofta, ska jag säga. Jag kan också diskutera denna
              fråga liksom vi diskuterar många andra frågor. Men att beskriva
              kafferepspolitik som politisk dådkraft tarvar rätt mycket fantasi.
            </seg>
            <seg n="ab628e20">
              Att stärka ungdomars ställning på arbetsmarknaden handlar för
              mig om, förutom det som vi har diskuterat om att lagar och regler
              självklart ska följas, att stärka deras möjligheter att komma
              in på arbetsmarknaden. Det är att stärka ungdomars ställning på
              arbetsmarknaden, och det är att öppna vägarna in på arbetsmarknaden
              så att de kommer tillbaka in eller kommer in från första början.
              Det gör man inte genom att göra det dubbelt så dyrt att anställa
              dem utan genom att se till att det fortsätter att vara billigt
              att anställa ungdomar samtidigt som vi underlättar övergången
              från skola till arbetsliv.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="f8485599">
            21 § Svar på interpellationerna 2009/10:466 och 479 om åtgärder
            mot arbetslösheten
          </note>
          <note type="speaker" n="0bdec381">
            Anf. 174 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-13" n="efb84241">
            <seg n="cb46d086">
              Herr talman! Sven-Erik Österberg har frågat mig vilka åtgärder
              jag avser att genomföra i syfte att pressa tillbaka massarbetslösheten
              och om jag avser att inbjuda till partssamråd för att diskutera
              dessa. Berit Högman har frågat mig när jag avser bedriva en aktiv
              arbetsmarknadspolitik som grundar sig på regeringens experters
              rekommendationer. Vidare har både Sven-Erik Österberg och Berit
              Högman frågat om jag avser att initiera kompetensutvecklingsinsatser
              för att underlätta för näringslivet att finna kompetent personal.
            </seg>
            <seg n="db95b786">
              Självklart har Sverige inte gått oberört genom den djupaste och
              mest utbredda lågkonjunkturen sedan 1930-talet. Sedan den internationella
              finanskrisen slog till hösten 2008 har regeringen agerat för att
              överbrygga krisen samt mildra dess långsiktiga effekter. Inom
              arbetsmarknadspolitiken har regeringen gjort kraftfulla satsningar,
              bland annat på arbetspraktik, praktisk kompetensutveckling och
              jobbcoacher. Syftet med regeringens satsningar är att de personer
              som förlorat jobbet ska behålla kontakten med arbetslivet och
              stå bättre rustade när jobben kommer. Jobbcoacherna har en viktig
              funktion i att upprätthålla sökaktiviteten hos de arbetssökande,
              eftersom det är rimligt att anta att en hög sökaktivitet främjar
              en effektiv matchning mellan arbetsgivare och arbetssökande. Av
              Arbetsförmedlingens årsredovisning för 2009 framgår att sökaktiviteten
              varit fortsatt hög.
            </seg>
            <seg n="04f74915">
              Jag kan konstatera att läget på den svenska arbetsmarknaden i
              dag ser ljusare ut än de scenarier som målades upp för drygt ett
              år sedan. Regeringen har kontinuerlig kontakt med arbetsmarknadens
              parter i olika frågor, men jag kan inte se att det för tillfället
              är aktuellt att initiera något partssamråd gällande läget på arbetsmarknaden.
            </seg>
            <seg n="fcd4004f">
              Frågan om att säkra näringslivets behov av kompetens är av central
              betydelse för att långsiktigt säkra vår konkurrenskraft och därmed
              vår välfärd. Det är därför viktigt att människor kan förnya och
              fördjupa sina kunskaper så att de står bättre rustade på arbetsmarknaden
              när efterfrågan ökar på nytt. Därför har regeringen gjort stora
              satsningar inom det offentliga utbildningssystemet, bland annat
              genom utbyggnaden av den yrkesinriktade gymnasiala vuxenutbildningen
              och uppbyggnaden av den nya yrkeshögskolan. Dessutom har vi, som
              ett komplement till den utbildning som erbjuds inom jobbgarantin
              för ungdomar, satsat på kortare, studieförberedande utbildningar
              inom folkhögskolorna för arbetslösa ungdomar som saknar slutbetyg
              från grund- eller gymnasieskolan. Min förhoppning är att våra
              satsningar ska bidra till att säkra en långsiktigt god kompetensförsörjning.
            </seg>
            <seg n="29237a62">
              Avslutningsvis vill jag betona att jag följer utvecklingen på
              arbetsmarknaden mycket noga och är beredd att agera om eller när
              förutsättningarna förändras. Finanspolitiska rådets granskning
              är ett välkommet bidrag i den uppföljningen.
            </seg>
          </u>
          <note n="64076b40">
            Då Berit Högman, som framställt en av interpellationerna, anmält
            att hon var förhindrad att närvara vid sammanträdet medgav förste
            vice talmannen att Sven-Erik Österberg fick ta emot båda interpellationssvaren.
          </note>
          <note type="speaker" n="cc09dfea">
            Anf. 175 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-42c4c8ae3102ee14-3" n="4bbcb36c">
            <seg n="c101e813">
              Herr talman! Jag tackar arbetsmarknadsministern för svaret. Anledningen
              till att jag har skrivit denna interpellation är naturligtvis
              att vi ser hur utvecklingen har varit på arbetsmarknaden. Jag
              har i tidigare debatter också sagt att regeringen har slagit sig
              tydligt för bröstet och sagt att Sverige med sitt goda hanterande
              av finanskrisen har klarat sig bättre än övriga Europa.
            </seg>
            <seg n="79785c5d">
              När vi tittar på arbetsmarknadssituationen och utvecklingen när
              det gäller jobben är det inte på det sättet. Vi får i dag jämföra
              oss med länder som ligger betydligt längre söderut än de länder
              som vi tidigare har jämfört oss med när det gäller sysselsättningssiffror
              och arbetslöshetsstatistik. Tyskland och Belgien har en betydligt
              bättre situation än vad vi har. Då måste signalen vara att ändå
              säga: Har detta varit rakt igenom lyckat när vi i den rådande
              situationen i dag har drygt 9 procent som står utanför arbetsmarknaden?
            </seg>
            <seg n="53880062">
              Till detta kommer den allvarliga signal som jag också har skrivit
              om. Svenskt Näringsliv deklarerar att en av fem rekryteringar
              inte fungerar på grund av att man inte får rätt matchning, och
              det i en situation där nästan en av tio står utanför arbetsmarknaden.
            </seg>
            <seg n="cbc35f46">
              Jag har kritiserat regeringen under denna mandatperiod och haft
              flera debatter med arbetsmarknadsministern under denna period
              då jag har pekat på att ni inledde med att drastiskt dra ned på
              utbildningsinsatserna. Två av tre utbildningsplatser drogs bort
              i början av mandatperioden därför att arbetsmarknadsministern
              sade att man nu inte skulle gå i skolan utan jobba.
            </seg>
            <seg n="ca7f4538">
              Det är detta som håller på att straffa sig. Man kan se hur få
              det är som får en relevant utbildning eller en praktikplats för
              att komma ut på arbetsmarknaden genom dessa jobb- och utvecklingsgarantier.
              Man kan se hur många som är på väg att fastna i fas 3 i en tillvaro
              där de ska göra någonting till ersättningsnivåer som gör att de
              hamnar längst ned på samhällsstegen utan att de upplever att de
              har någon förmåga att kunna ta sig därifrån. De upplever en uppgivenhet.
            </seg>
            <seg n="0cea58ca">
              Jag får massor med mejl från dessa personer. Jag förmodar att
              sådana kommer till Arbetsmarknadsdepartementet också om arbetsmarknadsministern
              ägnar någon stund åt att titta på dessa mejl från förtvivlade
              människor.
            </seg>
            <seg n="631c0a31">
              Detta kommer att vara nästa mandatperiods stora uppgift. Hur
              ser vi till att de som är parkerade längst ut i arbetslösheten
              kommer tillbaka in på arbetsmarknaden och får vara med och delta
              i samhällsutvecklingen på ett positivt sätt? Det är det som de
              vill.
            </seg>
            <seg n="dc4ab8cc">
              Tittar man på denna situation och ser vilken utbildningssituation
              som många av de arbetslösa har? Tittar man på var man tror att
              de nya jobben kommer någonstans? Högkonjunkturen kommer nu naturligtvis
              att underlätta en hel del på arbetsmarknaden. Det är det troliga
              scenariot framöver, om den inte kommer av sig av de problem som
              finns nere i Europa. Men hur får vi tillbaka dem som står längst
              ifrån in i arbetslivet igen?
            </seg>
            <seg n="92c9bd2f">
              För mig och vi ser att det är ganska samordnat i både forskningen
              och erfarenheten är det bästa sättet att få människor att komma
              tillbaka till arbetsmarknaden att ge utbildning. Arbetsmarknadsministern
              berömmer sig själv för alla utbildningsinsatser. Ja, man grävde
              en jättestor grop när man tog bort en massa utbildningsinsatser.
              Sedan har man lagt tillbaka lite grann, och så kallar man det
              en jättesatsning. Titta bara på komvux! Det är 40 000 färre i
              dag än det var i brinnande högkonjunktur 2006. Det är Högskoleverket
              självt som pekar på dessa siffror. Regeringen lade tillbaka 10
              000 platser och kallade det en jättesatsning. Så ser det ut hela
              vägen.
            </seg>
            <seg n="0bb6c67e">
              Sedan fungerar inte synkroniseringen. Jag såg att Arbetsförmedlingen
              i slutet av 2009 lämnade tillbaka 2,7 miljarder kronor som man
              inte kunde göra av med samtidigt som vi i de så kallade garantierna
              ser att det är några få procent som får utbildning för att kunna
              matcha den efterfrågan som kommer på arbetsmarknaden när det gäller
              arbetskraft. De där pengarna hade räckt till 27 000 personer som
              hade kunnat gå en ordentlig utbildning. Det tog man tillbaka,
              för det skulle arbetsmarknadsministern leverera in till Finansdepartementet
              i stället.
            </seg>
            <seg n="330341b4">
              Det har begåtts misstag på detta område som jag tror kommer att
              vara förödande och som jag tror kommer att hänga med även under
              nästa mandatperiod.
            </seg>
          </u>
          <note type="speaker" n="d4488b02">
            Anf. 176 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-14" n="efb84241">
            <seg n="a13d476c">
              Herr talman! Jag kan ta det igen; jag tror att det blir fjärde
              gången.
            </seg>
            <seg n="3b1cd3c8">
              När det gäller utbildningsinsatser har vi varit väldigt tydliga
              med att dela upp det på så sätt att vi kan ha de korta och direkt
              yrkesförberedande utbildningsinsatserna inom ramen för arbetsmarknadspolitiken.
              De syftar till att direkt förbereda för ett arbete. De längre
              utbildningarna bör däremot genomföras i det ordinarie utbildningssystemet
              därför att det finns en bättre pedagogisk kompetens där, därför
              att man som enskild får ett utbildningsbevis eller ett betyg och
              dessutom därför att kostnaden är hälften så hög.
            </seg>
            <seg n="cb61d75d">
              Garantierna har vi också diskuterat många gånger. Det finns ingen
              volym som hindrar att fler skulle kunna ta del av utbildningsinsatser
              inom ramen för jobb- och utvecklingsgarantin. Alltihop bygger
              på en individuell bedömning av arbetsförmedlaren och coachen tillsammans
              med den enskilda. Det finns alltså ingen volymbegränsning, utan
              är det så att fler bedöms ha nytta av det går det alldeles utmärkt
              också inom dagens regelverk. Det som däremot har hänt är att praktikplatser,
              praktisk kompetensutveckling, lyft och annat har ökat dramatiskt.
              I år har vi 100 000 fler platser i utbildningssystemet och i den
              aktiva arbetsmarknadspolitiken än vi hade förra året.
            </seg>
            <seg n="e545550e">
              När det gäller ökningstakten för arbetslösheten i krisens spår
              ligger vi i princip mitt i EU-statistiken så här långt. Det som
              händer nu är dock att sysselsättningen faktiskt har ökat i statistiken
              under de senaste tre fyra månaderna. Det har den gjort samtidigt
              som vi har OECD:s högsta tillväxttakt och EU:s lägsta budgetunderskott.
              Man ska komma ihåg att det bara är lite drygt ett halvår sedan
              vi hade prognoser på 11,4 procents arbetslöshet. Nu ser det ut
              att plana ut och börja sjunka från 9,5. Det är alltså två procentenheter
              bättre än de prognoser vi hade för bara ett drygt halvår sedan.
            </seg>
            <seg n="31fb15c5">
              Är jag nöjd med detta? Nej, det är klart att man inte kan vara.
              Det är klart att vår målsättning, liksom Sven-Erik Österbergs
              målsättning, vet jag, är full sysselsättning. Alla som vill och
              har möjlighet ska naturligtvis ha ett arbete att gå till, en lön
              att leva på, en arbetsgemenskap att känna trygghet i och en framtid
              att kunna påverka.
            </seg>
            <seg n="8b5dc006">
              Det är dock klart att ingen av oss kan verka i tomma intet, i
              ett vakuum, utan hänsyn tagen till vad som händer i vår omvärld.
              Ni tycker möjligen att jag tjatar om den ekonomiska krisen, men
              faktum är att nio av tio länder i världen var i ekonomisk tillbakagång
              förra året. Vår export sjönk med 13 procentenheter. I ett läge
              där Sverige är en liten, öppen ekonomi som är exportberoende och
              där många stora företag exporterar till marknader som viker är
              det klart att detta får effekt rakt in på vår arbetsmarknad.
            </seg>
            <seg n="f296addc">
              Poängen är att försöka se till att arbetslöshetstalen inte biter
              sig fast. De ska inte bli långvariga, vilket vi såg i spåren av
              90-talskrisen där över en halv miljon människor först förlorade
              sina jobb och så småningom hamnade i förtidspensionsträsket. Det
              måste vi undvika, och därför blir det oerhört viktigt att se till
              att de som har blivit arbetslösa står så nära arbetsmarknaden
              som möjligt för att kunna ta sig tillbaka både nu när konjunkturen
              så sakta börjar vända och när vi ser ett generationsskifte rycka
              allt närmare. Någonstans 20132014 är det fler som lämnar arbetsmarknaden
              än som kommer ut på den efter studier.
            </seg>
            <seg n="ff1f535b">
              Jag delar naturligtvis Sven-Erik Österbergs grundläggande tankegångar
              om att vi har ett utbildningssystem och en arbetsmarknadspolitik
              som siktar på att skapa förutsättningar för människor att få de
              jobb som faktiskt finns och kommer att finnas. Det är klart att
              det är en missmatchning Sven-Erik Österberg beskriver om det är
              så att en av fem rekryteringar inte blir av därför att människor
              inte har relevant utbildning, och det är vår naturliga utmaning
              att se till att fler väljer och får den typen av utbildning som
              leder till jobb i framtiden. Det är helt riktigt.
            </seg>
          </u>
          <note type="speaker" n="e4292fac">
            Anf. 177 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-42c4c8ae3102ee14-4" n="4bbcb36c">
            <seg n="a97f51c8">
              Herr talman! Håller prognoserna när det gäller den ekonomiska
              utvecklingen är jag den första att ställa mig i kön för att vara
              väldigt glad över det. Lågkonjunktur för nämligen mycket illa
              med sig, och kan vi komma ur detta och snabbt komma tillbaka med
              en tillväxt är det naturligtvis väldigt positivt. Det vore konstigt
              om inte detta också skulle bidra till en ökad sysselsättning och
              en högre aktivitet i samhället. Det är klart att det är så.
            </seg>
            <seg n="b4beb865">
              Det jag också pekar på just nu vad gäller det som har hänt under
              mandatperioden är dock att vi ser att långtidsarbetslösheten har
              bitit sig kvar. Jag nämnde fas 3, där det är över 60 000 personer
              som befinner sig just nu. Där får man ingen utbildning. Man erbjuds
              ingen utbildning utan ska göra någon samhällsnyttig tjänst och
              så vidare. Det är där en stor förtvivlan finns. Sedan kan man
              diskutera att man inte ska förtidspensionera, och det kan jag
              hålla med arbetsmarknadsministern om. Det är ingen bra lösning,
              men nu parkeras man där ute utan någon framtidstro om hur man
              ska komma tillbaka. De som hamnar längst ut kommer att vara nästa
              mandatperiods stora problem.
            </seg>
            <seg n="46cb6645">
              Vi ser att 125 000 personer deltar i garantierna. Enligt den
              senaste statistiken är 77 746 mer eller mindre passiva, med kartläggning
              och en och annan coachning ibland. Det är vad som händer. Det
              låter väldigt vackert när arbetsmarknadsministern beskriver hur
              det ser ut med utbildningar hit och utbildningar dit. Man kan
              tro att varenda en får nästan högskoleutbildning. Sanningen är
              att de flesta inte får någon utbildning. De får en liten coachning
              där man pratar med dem. Det finns hur många exempel som helst
              jag kan ta upp där arbetslösa berättar vad coachning har inneburit
              för dem. Därmed inte sagt att all coachning behöver vara dålig;
              det vore fel att påstå det. Det finns dock förfärligt många exempel
              på när detta är undermåligt.
            </seg>
            <seg n="c9372c31">
              Det är 11 151 personer som inte har någon registrerad aktivitet
              över huvud taget. Det är regeringens egna siffror. Det är bara
              4 104 personer, alltså knappt 3 procent, av dem som är i en garanti
              som har någon form av utbildning. 3 procent har någon form av
              utbildning som går under garantierna och de skulle vara något
              som garanterade att man kom tillbaka till arbetsmarknaden.
            </seg>
            <seg n="d99aa43e">
              Det är inte jag som säger att en av fem rekryteringar inte blir
              av, utan det är Svenskt Näringsliv utifrån sina medlemsförbund.
              Jag tror säkert att de öga mot öga med arbetsmarknadsministern
              eller åtminstone till regeringen i en eller annan form har fört
              fram att man upplever detta som ett stort problem. Det är också
              tillväxthämmande om man inte har rätt utbildad arbetskraft där
              vi ser att jobben nu växer fram inom nya branscher eller inom
              branscher som återhämtar sig när ekonomin återhämtar sig i samhället.
            </seg>
            <seg n="dd4a435b">
              Vi har också en märklig arbetsförmedling som liksom är nöjd.
              Jag skulle vara orolig som minister om jag fick dessa pressmeddelanden.
              Det är något slags hallelujastämning över pressmeddelandena från
              Arbetsförmedlingen. Man är jättelycklig och har någon liten positiv
              del i inledningen, och sedan kommer problemen längst ned. Det
              är inte adekvat information att ha det på det sättet. Man kan
              inte erbjuda utbildning, och samtidigt lämnar man tillbaka pengar
              trots att vi vet att det finns stora brister i samhället i sig.
              Skulle jag vara arbetsförmedlingschef skulle jag säga till regeringen
              att jag vill använda pengarna för att utbilda folk så att de får
              jobb. I stället lämnar man tillbaka dem och känner sig nöjd.
            </seg>
            <seg n="7d5ec693">
              Jag tycker att det finns ett kontaktproblem mellan regeringen
              och Arbetsförmedlingen i det här fallet, eller också ska man vara
              så oerhört välpolerad att man inte kritiserar regeringen utan
              löper med samtidigt som man ser att det finns brister i samhället.
              Det är ingen bra myndighet om det fungerar på det sättet. Jag
              tycker att det finns allvarliga tecken, som jag skulle vara orolig
              för om jag var arbetsmarknadsminister, på att man inte för fram
              vad problemen är.
            </seg>
            <seg n="b83803a0">
              När man är ute i landet och besöker arbetsförmedlingar registrerar
              man nästan överallt att det finns just brist på resurser till
              insatser mot dem som behöver utbildning och så vidare. Lösningen
              har varit lotsar och coacher. Det kan vara en lösning, men det
              är inte allt.
            </seg>
          </u>
          <note type="speaker" n="27e18cb1">
            Anf. 178 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-15" n="efb84241">
            <seg n="e39ccf22">
              Herr talman! Jag tror att jag avstår från att recensera Arbetsförmedlingens
              pressmeddelanden. Möjligen kan Sven-Erik Österbergs upprördhet
              bero på att Arbetsförmedlingen nu har den första generaldirektören
              som inte har varit aktiv socialdemokrat.
            </seg>
            <seg n="3a98003b">
              Det är fortfarande ett faktum att vi har den lägsta långtidsarbetslösheten
              i hela EU. Det är vi naturligtvis väldigt glada över. Den bärande
              frågan är hur vi gör för att den inte ska bita sig fast. Det är
              klart att Sven-Erik Österberg är orolig över fas 3. Och jag kan
              förstå och dela den oron, därför att det här är personer som har
              varit borta mycket länge från arbetsmarknaden.
            </seg>
            <seg n="b8f7edcf">
              Tanken med fas 3 är att man ska bli erbjuden någon typ av meningsfull
              sysselsättning för att behålla kontakten med arbetsmarknaden,
              samtidigt som man faktiskt ska fortsätta att söka arbete. Dessutom
              omprövas fas 3-platsen vartannat år.
            </seg>
            <seg n="fe230990">
              Utflödet går naturligen via en lång rad olika insatser: nystartsjobb,
              särskilt anställningsstöd, lönebidrag, Samhall, trygghetsanställningar
              och så vidare. Det måste nog finnas en bred palett att kunna välja
              från. Men jag delar Sven-Erik Österbergs oro för den här gruppen,
              för den är utsatt på arbetsmarknaden. Där behöver vi sannolikt
              fortsätta att arbeta ännu hårdare framöver.
            </seg>
            <seg n="19c532db">
              När det gäller garantierna är det så, återigen, att 90 procent
              har aktiviteter av olika slag. Exakt vilken aktivitet bestämmer
              inte jag, utan det avgörs av arbetsförmedlarna. Det är inte så
              att vi har satt ett volymmål eller ett volymtak, utan arbetsförmedlaren
              i kontakt med den enskilde avgör vilken typ av insats som snabbast
              leder till ett arbete.
            </seg>
            <seg n="042f9f4a">
              När det sedan gäller en av fem rekryteringar som inte blir av
              har Sven-Erik helt rätt. Det är naturligtvis en tillväxthämmande
              dimension, och ingen skulle vara gladare än jag om den siffran
              var noll. Men nu är det ju så att arbetsmarknadspolitiken inte
              kan lösa alla problem i världen. När skolan och andra delar av
              den offentliga sektorn inte fungerar blir arbetsmarknadspolitiken
              ett slags skyddsnät som ska fånga upp och se till att åtgärda
              problem när de väl har inträffat, och det ska vi naturligtvis
              försöka se till att den gör så bra och praktiskt som möjligt.
              Men ett sätt att undvika den här typen av problem är att få skolan
              att fungera bättre, att få universiteten att fungera bättre och
              så vidare. Där tycker jag väl kanske att man inte ska låta det
              goda bli det bästas fiende, eller vad det nu heter, det vill säga
              att man måste kunna göra allting på en gång, utan man ska försöka
              styra utbildningen i skolsystemet mot den typ av jobb som finns.
            </seg>
            <seg n="5ea88aaa">
              När jag är ute och träffar ungdomar brukar jag ofta fråga om
              de någonsin har träffat det som åtminstone förr i världen hette
              syokonsulent, yrkesvägledare. De verkar tyvärr ha försvunnit mer
              eller mindre från skolan, och det tycker jag är synd. Jag tycker
              också att det är synd att de naturliga inslagen i skolan av prao,
              olika typer av praktik och vad det nu kan vara har blivit mindre
              med åren. Jag tror att det är ett väldigt bra sätt att öka kontaktytorna
              och att få ungarna att få en bättre förståelse för hur arbetslivet
              fungerar men också en känsla av vilken typ av jobb som finns och
              var man kan nischa in sig när man är ung.
            </seg>
          </u>
          <note type="speaker" n="4cc65dcf">
            Anf. 179 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-42c4c8ae3102ee14-5" n="4bbcb36c">
            <seg n="6e7a2e74">
              Herr talman! Jag ska inte recensera Arbetsförmedlingens generaldirektör
              på något sätt, men jag hoppas att arbetsmarknadsministern inte
              väljer generaldirektörer bara därför att de inte är socialdemokrater
              utan för att de ska göra ett bra jobb. Det förutsätter jag.
            </seg>
            <seg n="1daaf8d6">
              Jag ser att det finns uppenbara problem när man lämnar tillbaka
              2,7 miljarder samtidigt som 3 procent av dem som går i garantier
              får utbildning. Då måste jag ställa mig frågan: Är bedömningen
              att där går utbildningstaket för dem som är i garantier, att fler
              inte är motiverade eller inte ska utbildas? Vi vet att forskningen
              och av erfarenhet att utbildning är den bästa vägen till att komma
              tillbaka till arbetsmarknaden, samtidigt som Svenskt Näringsliv
              säger att en av fem rekryteringar inte blir av därför att personalen
              inte har rätt kompetens och utbildning. Då måste jag fråga: Är
              det rätt bedömt? Sedan struntar jag i partitillhörigheten. Den
              kan vi lämna åt sidan. Jag tycker att det är lite taffligt att
              diskutera den. Men vi måste ha myndigheter som fungerar på ett
              effektivt sätt när vi ser hur problemen ser ut i samhället. Det
              är varje regering betjänt av.
            </seg>
            <seg n="082a12de">
              När det gäller yrkesvägledning är det jätteintressant att Sven
              Otto Littorin tar upp det här i sista debatten alldeles i slutet
              av mandatperioden. Det här hade man kunnat åtgärda under den här
              mandatperioden. Jag delar nämligen hans uppfattning, och vi har
              yrkesvägledningen med i vårt åtgärdsförslag. Jag har sagt under
              väldigt lång tid att yrkesvägledningen behöver bli bättre och
              ha en mer målmedveten inriktning på inte minst på ungdomar, så
              att de väljer en utbildning där de ser att det finns hyggligt
              goda framtidsutsikter. Ingen ungdom är betjänt av att få fel råd
              när man väljer utbildning när man går i nian eller går ut gymnasiet,
              så att man utbildar sig till något som det finns en svag efterfrågan
              på.
            </seg>
            <seg n="6987774f">
              Jag tror att en väldigt viktig nyckel kan vara att försöka styra
              utbildningen, inte diktera utbildningen men styra och råda i en
              riktning som ger ett bra resultat. Här tror jag faktiskt att vi
              kan finna varandra lite grann. Men mer utbildning för arbetslösa
              tror jag är en framgångsväg för att se till att inte alltför många
              fastnar utanför arbetsmarknaden under nästa mandatperiod på grund
              av att man har för dålig kompetens.
            </seg>
          </u>
          <note type="speaker" n="b960de9d">
            Anf. 180 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-16" n="efb84241">
            <seg n="3346dc7a">
              Herr talman! Vad är det det står i psalmen Herre, signe du och
              råde? Jag kände lite av de vibbarna hos Sven-Erik Österberg. Vi
              är nämligen överens om detta med yrkesvägledning. Och jag ser
              fram emot att vi efter valet i höst ska kunna komma överens om
              något vettigt i den delen.
            </seg>
            <seg n="7a78808e">
              Jag hoppas att det är så, därför att precis som Sven-Erik Österberg
              säger stöter man på ungdomar som kanske aldrig har haft någon
              kontakt med arbetsmarknaden, som inte har haft förmånen att ha
              ett sommarjobb just vilsenheten hur man ska söka sig vidare, var
              det finns jobb och vad det är som är kul. Vissa gånger har det
              till och med varit så att i brist på den typen av rådgivning har
              man i stället sökt sig mot den typen av jobb som uppfattas som
              sexiga, spännande, coola eller något i den stilen. Det förefaller
              ibland som att alla vill bli tv-stjärnor och dokusåpastjärnor.
              Man kan naturligtvis ha den typen av dröm, och det är möjligt
              att man ska följa den också. Men en bättre grundad kunskap så
              att man fattar sina beslut som påverkar framtiden med bättre grund
              i det faktiska läget kan faktiskt ingen vara emot.
            </seg>
            <seg n="0fdfb832">
              Signe du och råde, Sven-Erik, så ska det nog bli bra med det.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="2fa853ea">
            22 § Svar på interpellation 2009/10:440 om konsekvenser för arbetsmiljöarbetet
            vid arbetsmiljöbrott
          </note>
          <note type="speaker" n="bc79a6d0">
            Anf. 181 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-17" n="efb84241">
            <seg n="6ddd9e71">
              Herr talman! Eva-Lena Jansson har frågat mig om jag avser att
              vidta några åtgärder för att ge Arbetsmiljöverket riktade resurser
              för tillsynsverksamhet samt om jag är beredd att ta initiativ
              för att det aktiva arbetsmiljöarbetet ska lyftas upp som en strategisk
              fråga i tillväxt- och jobbpolitiken.
            </seg>
            <seg n="68d9c4d5">
              I det aktuella fallet som Eva-Lena Jansson beskriver har Arbetsmiljöverket
              ingripit och beslutat om ett vitesföreläggande för arbetsgivaren.
              Vitesföreläggande kan fungera som ett effektivt påtryckningsmedel
              för att förmå en arbetsgivare att följa arbetsmiljöreglerna.
            </seg>
            <seg n="c47b40cc">
              Att en polisanmälan blir liggande en tid på grund av andra mer
              prioriterade ärenden är tyvärr något som kan inträffa, både när
              det gäller arbetsmiljöbrott enligt brottsbalken och i fråga om
              regler som grundas på arbetsmiljölagen och som är kopplade till
              en direkt straffsanktion. När det gäller arbetsmiljölagen har
              jag under våren tillsatt en utredning som ska se över hur man
              kan åstadkomma effektivare sanktioner för att genomdriva lagstiftningens
              krav. Utredningen ska lämna sina förslag senast den 2 maj 2011.
            </seg>
            <seg n="132843a4">
              När det gäller arbetsmiljöbrott enligt brottsbalken har det vidtagits
              åtgärder för att göra hanteringen effektivare. Bland annat har
              arbetsmiljöärendena samlats hos särskilda åklagare. Dessutom har
              polisen och Åklagarmyndigheten tillförts stora resurser för att
              bland annat förbättra utredning och lagföring av brott, däribland
              arbetsmiljöbrott. Jag anser att det är mycket viktigt att arbetsmiljöbrott
              utreds, och jag kommer att följa effekterna av de vidtagna åtgärderna.
            </seg>
            <seg n="af7256af">
              Sedan 2006 har antalet inspektioner minskat med en fjärdedel,
              inte hälften som Eva-Lena Jansson hävdar. Antalet krav per tillsynsbeslut
              har dock ökat, vilket tyder på att arbetet med att bättre identifiera
              de mest riskfyllda arbetsställena har gett resultat. Vid en utvärdering
              nyligen av EU-organet SLIC (Senior Labour Inspectors Committée)
              fick Sverige goda omdömen för en effektiv tillsyn. För att öka
              inspektörernas närvaro på arbetsplatserna ser Arbetsmiljöverket
              nu över hela sin inspektionsprocess.
            </seg>
            <seg n="2a9f3cc6">
              Regeringen har gjort en särskild satsning om totalt 24 miljoner
              kronor under åren 2010, 2011 och 2012 för att Arbetsmiljöverket
              ska genomföra en försöksverksamhet med en kompletterande tillsynsmetod
              för att nå fler arbetsplatser. Försöket ska därefter utvärderas,
              varefter det blir aktuellt att återkomma beträffande utformningen
              av arbetsmiljötillsynen.
            </seg>
            <seg n="c3b4873f">
              Inriktningen i regeringens arbetsmiljöpolitik är att den långsiktigt
              ska bidra till den övergripande prioriteringen under mandatperioden,
              att bryta utanförskapet. Arbetsmiljöinsatserna ska motverka utslagning
              från arbetslivet och öka möjligheterna till inträde. Arbetsmiljöpolitiken
              ska liksom hittills handla om att minska riskerna för olycksfall
              och sjukdomar men även, i högre grad än hittills, om att arbetsmiljön
              ska vara utvecklande och bidra till hälsa. Arbetsmiljön som framgångsfaktor
              och konkurrensmedel ska synliggöras bättre.
            </seg>
            <seg n="46124344">
              Under hösten 2009 inleddes ett arbete med att ta fram en långsiktig
              strategi för arbetsmiljöpolitiken i samråd med arbetsmarknadens
              parter. Utifrån detta arbete kommer regeringen i en nära framtid
              att lägga fram en nationell handlingsplan för arbetsmiljön för
              att lyfta fram viktiga områden och insatser och därigenom skapa
              en grund för det fortsatta arbetsmiljöarbetet.
            </seg>
          </u>
          <note type="speaker" n="e64f2f03">
            Anf. 182 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-17" n="26b3f817">
            <seg n="e6601abb">
              Herr talman! Jag vill passa på att tacka också den här talmannen
              för den här mandatperioden. Likaså vill jag tacka stenograferna.
              Ni gör ett fantastiskt arbete, för ni får ned vad vi har sagt,
              och det kan inte vara helt enkelt, kan jag säga efter de här debatterna.
            </seg>
            <seg n="0984bb53">
              Herr talman! Jag ska också tacka arbetsmarknadsminister Littorin
              för svaret på min interpellation.
            </seg>
            <seg n="e97b6051">
              Bakgrunden till min interpellation är ett arbetsmiljöbrott vid
              ett hotellbygge i februari 2008 i Örebro. Fackförbundet Byggnads
              regionala skyddsombud stoppade arbetet på grund av att de anställda
              utsattes för asbestexponering.
            </seg>
            <seg n="9561d32f">
              Dessutom gjordes en polisanmälan av arbetsmiljöbrott med hänvisning
              till framkallande av fara samt grov fara för framtida allvarlig
              sjukdom.
            </seg>
            <seg n="292327a7">
              Arbetsmiljöverket har beslutat om ett vite på 50 000 kronor som
              länsrätten har fastställt. Det är det som arbetsmarknadsministern
              hänvisar till när han säger att frågan har fått en rättslig prövning.
              När man har läst de överklaganden som Byggnads har gjort i frågan
              kan jag konstatera att man inte har hanterat hela ärendet. Det
              tycker jag är synd.
            </seg>
            <seg n="f5eec399">
              Polisanmälan från Byggnads blev liggande under tiden för länsrättens
              hantering av Arbetsmiljöverkets vitesföreläggande. När överprövning
              sedan skulle göras hade preskriptionstiden redan passerats. Därför
              prövades inte ärendet.
            </seg>
            <seg n="7fdb8648">
              Jag har haft en debatt med justitieministern om preskriptionstiden.
              Jag tycker att det är viktigt att regeringen diskuterar frågorna
              tillsammans, för när jag läser arbetsmarknadsministerns svar ser
              jag att han talar om effektivare sanktioner för att genomdriva
              lagstiftningens krav. Om jag uppfattar det rätt skulle det kunna
              vara så att man tittar på preskriptionstiden. Man vet att asbest
              leder till ohälsa och i värsta fall död för arbetarna, men det
              tar några år. Jag tycker därför att det är helt fel att ha en
              preskriptionstid på två år.
            </seg>
            <seg n="1f9136e8">
              När man läser Arbetsmiljöverkets synpunkter på den egna verksamheten
              ser man att de säger att med de resurser som avsätts för den operativa
              tillsynen besöks knappt 6 procent av den totala mängden arbetsställen
              inom svenskt arbetsliv under ett år. Antalet inspektörer ligger
              alltjämt för lågt i relation till antalet arbetsställen enligt
              ILO FN:s organ för fackliga frågor.
            </seg>
            <seg n="0b608d1f">
              Arbetsmiljöverket bedömer att antalet skyddsombud kommer att
              fortsätta minska, vilket kan leda till ett försämrat arbetsmiljöarbete
              på arbetsplatserna runt om i landet. Detta föranleder Arbetsmiljöverket
              att kontinuerligt arbeta med att utveckla former för urval och
              prioriteringar. Det innebär att man måste prioritera bort.
            </seg>
            <seg n="4e7cc9a5">
              I Örebro har vi en handläggare på Arbetsmiljöverket som hanterar
              byggarbetsplatser. Han har sagt till medierna att han varken kan
              eller förmår besöka alla arbetsplatser som han får hänvisningar
              till och som han borde besöka. Han säger: Jag mäktar inte med
              det arbetet. Jag kan bara jobba heltid och lite till, och det
              räcker inte till.
            </seg>
            <seg n="c287af28">
              Därför var min fråga om man skulle ge Arbetsmiljöverket riktade
              resurser till tillsynsverksamheten och om man var beredd att ta
              initiativ för att det aktiva arbetsmiljöarbetet ska lyftas upp
              som en strategisk fråga för tillväxt- och jobbpolitiken. Då svarar
              arbetsmarknadsministern att under hösten 2009 inleddes ett arbete
              med att ta fram en långsiktig strategi för arbetsmiljöpolitiken
              i samråd med arbetsmarknadens parter. Jag har förstått av den
              tidigare debatten att arbetsmarknadsministern jämställer den typen
              av samråd med kafferep. Nu är frågan: Menar arbetsmarknadsministern
              allvar med att lägga ned engagemang i frågorna?
            </seg>
          </u>
          <note type="speaker" n="6b59e585">
            Anf. 183 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-18" n="efb84241">
            <seg n="0544aa8b">
              Herr talman! Resultatet av partssamråden när det gäller arbetsmiljöfrågorna
              är en nationell handlingsplan för arbetsmiljö som vi kommer att
              presentera inom kort. Det är första gången Sverige har en nationell
              handlingsplan för arbetsmiljöfrågor. Den bygger på partssamråden,
              men den bygger också på den europeiska unionens handlingsplan
              just för arbetsmiljöfrågor. Där finns ett antal prioriteringar
              och ett antal huvudsakliga arbetsinriktningar som är viktiga.
            </seg>
            <seg n="6c2683f5">
              Om vi går tillbaka till grundfrågan är det klart att det vore
              enkelt om det fanns ett rakt samband mellan Arbetsmiljöverkets
              anslag och utfallet i arbetsmiljösituationen. Då hade Eva-Lena
              Jansson och jag kunnat enas om exakt hur stort anslaget ska vara
              för att det ska vara noll i arbetsmiljöproblem. Nu finns inte
              något sådant samband. Faktum är att under samma period som Eva-Lena
              Jansson hänvisar till har arbetsskador, arbetsplatsolyckor och
              arbetsrelaterade sjukdomar minskat oerhört kraftigt under de senaste
              åren. Det är naturligtvis glädjande, men det finns mer kvar att
              göra.
            </seg>
            <seg n="4673d86f">
              Antalet krav per tillsynsbeslut har ökat under mandatperioden.
              Antalet förelägganden och förbud liksom antalet åtalsanmälningar
              från Arbetsmiljöverket har också ökat under perioden om det nu
              ska vara några mått som man kan titta på.
            </seg>
            <seg n="414edd46">
              När det gäller interpellationens frågor mer direkt tänker jag
              mig det hela så här: Vi har nu tillsatt en utredning just om effektivare
              sanktioner för att genomdriva lagstiftningens krav. Där kan man
              naturligtvis säkert titta också på preskriptionstiden. Det är
              nog som Eva-Lena Jansson säger; ett och annat av resultaten av
              den dåliga arbetsmiljön syns kanske inte omedelbums, utan det
              tar ett litet tag. Det ställer jag mig principiellt sett inte
              alls emot att man tittar vidare på.
            </seg>
            <seg n="1532fc9a">
              Även om jag inte kan gå in på det enskilda fallet, har vi samtidigt
              försökt undvika den typ av fördröjning som Eva-Lena Jansson pekar
              på i sin interpellation. Arbetsmiljöärenden har som sagt samlats
              hos särskilda åklagare. Polis och åklagarmyndighet har tillförts
              stora resurser för att kunna förbättra utredning och lagföring
              av brott. Det är klart att vi kommer att fortsätta följa hur sanktionerna
              fungerar när det gäller just arbetsmiljörelaterad ohälsa och skador
              i arbetslivet.
            </seg>
            <seg n="cb45665a">
              I grunden är det i något slags allmän mening lätt att ansluta
              sig till en nollvision. Ingen ska behöva gå till jobbet och riskera
              liv, lem, hälsa och säkerhet. Drömmen är naturligtvis att var
              och en som har ett arbete att gå till går till jobbet glad och
              nöjd på morgonkvisten och går därifrån på kvällen när jobbet är
              gjort lika glad och nöjd över att ha gjort en bra insats. Och
              varför då? Jo, dels därför att det i något slags mänskligt perspektiv
              är rimligt att ha det som utgångspunkt, dels därför att vi behöver
              varenda kotte på arbetsmarknaden.
            </seg>
            <seg n="30fd9db0">
              Jag såg en undersökning för drygt tio år sedan som visade att
              arbetsrelaterad ohälsa i Sverige kostar ungefär 50 miljarder per
              år i direkta kostnader eller produktionsbortfall. Jag vet att
              arbetsmiljöbyrån i Bilbao, som är EU:s arbetsmiljöorgan, räknar
              med någonstans mellan 3 och 4 procentenheter av bnp som kostnad
              för en dålig arbetsmiljö. Om det är en kostnad innebär det förstås
              också en potentiell vinst om man ser till att ha en bättre fungerande
              arbetsmiljö.
            </seg>
            <seg n="cdeff45b">
              Vår utgångspunkt, och det är också den som är utgångspunkten
              i den nationella handlingsplanen, är att kontroller, lagstiftning,
              sanktioner och inspektioner är en del och en viktig del. Den ska
              vi ha kvar, och vi ska se till att den fungerar så bra som möjligt.
            </seg>
            <seg n="fa4ea91a">
              Men detta löser inte hela problemet, utan vi måste förmodligen
              komplettera med någonting mer som gör att arbetsgivarna på ett
              tydligare och bättre sätt ser de direkta och indirekta vinsterna
              av att erbjuda en bättre arbetsmiljö. Vinsterna är stora för den
              enskilde, för företagen men också för samhället i stort.
            </seg>
          </u>
          <note type="speaker" n="39230b79">
            Anf. 184 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-18" n="26b3f817">
            <seg n="0edf037f">
              Herr talman! Min bild av arbetsmiljöarbetet är att alla arbetsgivare
              tycker att det är lika viktigt som Sven Otto Littorin nu står
              här och säger i talarstolen. Men när det kommer till sluttampen
              är det alltid kronor och ören som avgör. Då är man beredd att
              avstå. Man är beredd att se till att det blir lite billigare.
              Det räcker att åka ut till vilket villakvarter som helst där man
              håller på att bygga för att se att arbetsmiljölagen inte följs.
            </seg>
            <seg n="957a3ac3">
              Det finns inte en chans i världen i dag, när man har halverat
              anslaget till Arbetsmiljöverket, att de ska klara av att vara
              en tillsynsmyndighet. Naturligtvis har de regionala skyddsombuden
              en jätteviktig uppgift. Men förutsättningen för att de ska kunna
              vara med i arbetsmiljöarbetet är att det finns tillräckligt med
              skyddsombud och att de får vetskap om arbetsplatserna.
            </seg>
            <seg n="6f884a08">
              I anmälan och begäran om överprövning av ärendet skriver Byggnads
              följande: Arbetsgivaren har i detta fall grovt överträtt gällande
              lag och föreskrifter när det gäller hantering av asbest. Han har
              medvetet utsatt anställda samt övriga i byggnaden för exponering
              av asbest, som på sikt enligt vetenskapliga bedömningar leder
              till svåra sjukdomstillstånd och död.
            </seg>
            <seg n="f82788bb">
              Det är klart att man vill ha en sådan sak prövad rättsligt. Och
              det är klart att man inte kan vara nöjd när någon säger att de
              tar arbetsmiljöarbetet på allvar men man ändå inte kan se några
              tydliga sanktioner. Man kan höra att arbetsmarknadsministern har
              ett engagemang. Men fortfarande är det så att när arbetsgivarna
              beter sig illa är svaret att man ska se över och hoppas kunna
              lösa det. Man hoppas kunna lösa det hela, och man måste hitta
              saker som främjar. Men när man tror att sjuka och arbetslösa fuskar
              drämmer man till. Då säger man: Nu ska vi straffa alla som är
              arbetslösa och sjuka så att de som fuskar förstår att de inte
              borde göra det!
            </seg>
            <seg n="ed5a0a11">
              När arbetsgivare fuskar och begår lagbrott gör man ingenting,
              eller så kallar man till det som arbetsmarknadsministern i den
              förra interpellationsdebatten kallade för kafferep. Jag är glad
              över att han har haft den typen av samråd med arbetsmarknadens
              parter, för vi har tyckt att det har varit viktigt att lyssna
              på dem som finns.
            </seg>
            <seg n="39909668">
              Jag betvivlar inte uppgifterna om att detta kostar 34 procent
              av bnp. Då kommer vi till svaret på min andra fråga, nämligen
              om arbetsmarknadsministern är beredd att ta initiativ till att
              det aktiva arbetsmiljöarbetet ska lyftas upp som en strategisk
              fråga för tillväxt och jobbpolitiken. Svaret borde vara ja. Ja,
              borde ministern stå här och säga i kammaren. Men jag har inte
              hört det, herr talman. Jag önskar att han kunde säga ja.
            </seg>
            <seg n="eba862d8">
              Man kan läsa vad Arbetsmiljöverket har skrivit och som jag tidigare
              läste upp. Men de pekar också på ett hårdnande samhällsklimat.
              De påpekar att detta ökar behoven av vård i hemmet och att det
              blir en helt annan typ av arbetsmarknad, där Arbetsmiljöverket
              i dag inte kan se hur man ska kunna tillmötesgå allting.
            </seg>
            <seg n="42667157">
              Det är klart att man kan utveckla metoder. Det är jättebra om
              man utvecklar metoder. Jag är den första att tycka att det är
              jättebra, men då är det viktigt att det finns någon som också
              kan utföra de här utvecklade arbetsmetoderna. Det är viktigt att
              det finns någon som kan jobba med det, vara med och bidra, vara
              ute på arbetsplatser och göra inspektioner och se till att det
              efterlevs. Hur ska man kunna se att det här efterlevs om det inte
              finns något skyddsombud och om det inte finns någon arbetsmiljöinspektör?
            </seg>
            <seg n="1ecac5f9">
              Därför blir arbetsmarknadsministern svaret skyldig. Varför satsar
              man inte på det som arbetsmarknadsministern säger är så viktigt?
              Varför väljer man att lägga pengar på skattesänkningar i stället
              för att till exempel prioritera Arbetsmiljöverkets budget? Man
              skulle kunna ställa de här frågorna mot varandra eftersom det
              är en så viktig tillväxtfaktor. Det har arbetsmarknadsministern
              själv sagt och hänvisat till EU.
            </seg>
            <seg n="308d3872">
              Herr talman! Jag kanske får svar på de här frågorna. Vem vet?
            </seg>
          </u>
          <note type="speaker" n="1a551b19">
            Anf. 185 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-19" n="efb84241">
            <seg n="dd7ec461">
              Herr talman! Eftersom både arbetsrelaterad ohälsa och antalet
              arbetsplatsolyckor har sjunkit med nästan en fjärdedel under den
              här mandatperioden samtidigt som anslagen har sjunkit borde vi
              med den logiken kanske sänka lite till. Eller? Nej, så är det
              naturligtvis inte.
            </seg>
            <seg n="2e72ca4e">
              Det finns inte, och det är hela min poäng, något rakt samband
              mellan Arbetsmiljöverkets anslag och utfallet i arbetsmiljöhänseende.
              Hade det funnits hade det varit enkelt för oss allihop.
            </seg>
            <seg n="cba1514b">
              En fråga i interpellationen lyder: Bör det vara en strategisk
              fråga? Svaret på den är självfallet ja. Det är därför vi nu kommer
              att presentera Sveriges första nationella handlingsplan för arbetsmiljöfrågor.
              Varför gör vi det? Jo, därför att det är en förutsättning för
              arbetslinjens uppfyllande.
            </seg>
            <seg n="a445acbc">
              För ett antal år sedan pekade Nordiska ministerrådet på att vi
              behöver 300 000 personer till i arbetskraften bara för att bevara
              dagens välfärdsnivå. Då är det naturligt att man försöker se till
              att de som redan finns på arbetsmarknaden är friska nog för att
              delta på arbetsmarknaden. Det måste vara vår första prioritering.
            </seg>
            <seg n="8b9e34e6">
              Arbetsmiljöbrott kan i dag bestraffas med fängelse i upp till
              sex år. Det finns också regler för företagsbot som skärptes 2006.
              Maximibeloppet höjdes från 3 till 10 miljoner kronor som ett exempel.
              Vi har tillsatt en utredning av förbättrade sanktioner, och vi
              har som sagt den här första nationella handlingsplanen för arbetsmiljöfrågor.
            </seg>
            <seg n="f97cba9d">
              Jag tycker att allt detta inte bara visar på engagemang för en
              bättre arbetsmiljö utan också på att vi sätter foten där munnen
              har varit.
            </seg>
          </u>
          <note type="speaker" n="a1988c60">
            Anf. 186 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-19" n="26b3f817">
            <seg n="c4baeaf0">
              Herr talman! Det är tur att vi har duktiga stenografer, för där
              hängde jag inte med i vad arbetsmarknadsministern sade.
            </seg>
            <seg n="c0b06116">
              Under den förra borgerliga regeringen 19911994 försämrade man
              arbetsskadeförsäkringen, och man gjorde ett antal andra misstag.
              Man satsade inte riktigt som man borde ha gjort. I den ekonomiska
              kris som sedan följde blev det ganska stora nedskärningar. Det
              som hände 19911994 och kanske 1995, 1996 och 1997 var att det
              blev en tillfällig anhopning av arbetsskadeanmälningar. Man kunde
              se att reaktionen kom efter krisen och nedskärningarna och neddragningarna
              på arbetsplatser. Den kom senare.
            </seg>
            <seg n="2fc195f1">
              När man är otrygg på arbetsmarknaden är inte det första man gör
              att gå in till arbetsgivaren och säga: Du borde göra någonting
              åt arbetsmiljön här. Liksom i den tidigare debatten om de unga
              otrygga på arbetsmarknaden säger de inte: Borde vi inte göra så
              här på den här arbetsplatsen?
            </seg>
            <seg n="ed937102">
              Om man är otrygg och riskerar att åka ut med huvudet före nästa
              dag är det klart att man inte ställer krav på arbetsmiljön. Man
              kommer inte att anmäla saker. Om det dessutom inte finns ett arbetsmiljöverk
              som kan göra inspektioner tror jag att det får den effekten att
              det minskar. Det betyder inte att arbetsmiljön har förbättrats.
            </seg>
            <seg n="cc9cc1ed">
              Jag besöker ett antal arbetsplatser i veckan. Jag kan konstatera
              att om det är någonting man pekar på så är det att det har blivit
              ett hårdare tempo. Det är mycket tuffare i dag att jobba. Arbetsmiljön
              sätts på undantag.
            </seg>
            <seg n="b97053a4">
              Då kan man, som Sven Otto Littorin, vara nöjd och glad och säga
              att antalet anmälningar har gått ned och att man sköter detta.
              Man har sänkt anslaget till Arbetsmiljöverket, och man har lagt
              ned Arbetslivsinstitutet.
            </seg>
            <seg n="3cc49151">
              Herr talman! Jag menar att man inte har tagit arbetsmiljöarbetet
              på det allvar som man borde ha gjort om man hade ansett att det
              var en tillväxtfråga.
            </seg>
          </u>
          <note type="speaker" n="a1e82a80">
            Anf. 187 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-20" n="efb84241">
            <seg n="eb5e7ad3">
              Herr talman! Arbetsrelaterad ohälsa och antalet arbetsplatsolyckor
              har sjunkit med nästan en fjärdedel under mandatperioden. Senior
              Labour Inspectors Committee ger Sverige goda omdömen för en effektiv
              tillsyn. Vi ser också hur vår nationella handlingsplan nu växer
              fram. Det är den första som vi någonsin har haft i Sverige. Samtidigt
              har vi tillsatt den här utredningen för att se över möjligheterna
              till effektivare sanktioner.
            </seg>
            <seg n="750d269a">
              Slutsatsen kan inte vara någon annan än att vi prioriterar den
              här frågan och gör den till en nationellt strategiskt viktig fråga
              för att på det sättet kunna bidra till att arbetslinjen fullföljs.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="a4b86322">
            23 § Svar på interpellation 2009/10:444 om jobb- och utvecklingsgarantin
          </note>
          <note type="speaker" n="bf974747">
            Anf. 188 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-21" n="efb84241">
            <seg n="6b22e819">
              Herr talman! Eva-Lena Jansson har frågat mig om jag avser att
              vidta några åtgärder med anledning av de inlåsningseffekter som
              Riksrevisionen pekat på i sin rapport om jobb- och utvecklingsgarantin.
            </seg>
            <seg n="0cbd878c">
              Utgångspunkten är att deltagarna i jobb- och utvecklingsgarantin
              ska erbjudas individuellt utformade insatser för att de så snabbt
              som möjligt ska få arbete. För att bland annat underlätta för
              Arbetsförmedlingen att lyckas med detta när antalet deltagare
              ökar förstärktes myndighetens förvaltningsanslag med 600 miljoner
              kronor under 2010.
            </seg>
            <seg n="d455e645">
              Arbetsförmedlingen har också påbörjat ett utvecklingsarbete i
              syfte att förbättra det stöd som ges till deltagarna inom garantin.
              Jag anser att detta är ett bra initiativ och har fullt förtroende
              för att Arbetsförmedlingen genomför detta på bästa sätt. Vidare
              förväntar jag mig att det förbättrade stödet till deltagarna inom
              garantin tillsammans med att efterfrågan på arbetskraft ökar leder
              till att fler deltagare övergår till arbete.
            </seg>
            <seg n="eb637e60">
              Jag vill understryka att alla deltagare i jobb- och utvecklingsgarantin
              ska söka jobb, oavsett vilken fas av garantin de befinner sig
              i. Bland annat Riksrevisionen har dock uppmärksammat regeringen
              på att det funnits oklarheter kring detta. Regeringen har agerat
              och i förordningen om jobb- och utvecklingsgarantin förtydligat
              att det inom ramen för fas 3 ska ges utrymme för eget arbetssökande.
              Förordningsändringen trädde i kraft den 22 juni 2010.
            </seg>
            <seg n="098e6719">
              De kompletterande aktörernas bidrag till garantin bör ses i ett
              längre perspektiv. Jag är övertygad om att kompletterande aktörer
              kan bidra med ett nytänkande och ett breddat tjänsteutbud som
              gynnar de arbetssökande. I det sammanhanget vill jag lyfta fram
              att Arbetsförmedlingen kontinuerligt jobbar med att utveckla och
              förbättra upphandlingen i relation till de behov de sökande har.
            </seg>
            <seg n="e1983eb9">
              Slutligen vill jag poängtera att regeringen kontinuerligt och
              noga följer utvecklingen i jobb- och utvecklingsgarantin. Riksrevisionens
              granskning är ett välkommet bidrag till denna uppföljning.
            </seg>
          </u>
          <note type="speaker" n="2bcf3450">
            Anf. 189 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-20" n="26b3f817">
            <seg n="93227b37">
              Herr talman! Jag vill börja med att tacka för svaret från arbetsmarknadsminister
              Littorin.
            </seg>
            <seg n="208d1f21">
              Allt fler långtidsarbetslösa slussas över till fas 3 i jobb-
              och utvecklingsgarantin. Det innebär att arbetsgivarna får betalt
              för att ta emot en arbetslös person som ska utföra arbetsuppgifter
              under 40 timmar i veckan. Risken att fastna i denna åtgärd är
              uppenbar då aktiviteten inte medger någon egen tid att söka jobb
              på den ordinarie arbetsmarknaden. I ett nyhetsinslag på tv sade
              en kvinna: Vi får inte gå i väg och söka jobb. Vi ska ju vara
              här och jobba.
            </seg>
            <seg n="0fc65525">
              Riksrevisionens rapport Jobb- och utvecklingsgarantin en garanti
              för jobb? understryker att fokus på kvantitet i stället för kvalitet
              kan få till följd att insatsernas effekter på deltagarnas sysselsättningschanser
              begränsas eller till och med försämras.
            </seg>
            <seg n="254e6aba">
              Herr talman! Jag vet inte, men jag har för mig att jag några
              gånger i den här kammaren har hört någon uttrycka någonting om
              Amstrams. Jag har för mig att det är arbetsmarknadsminister Littorin
              som har sagt det.
            </seg>
            <seg n="b2011431">
              Dessutom har Riksrevisionen jämfört arbetsmarknadsområden hos
              Arbetsförmedlingen som använder respektive inte använder sig av
              kompletterande aktörer. Resultatet visar att arbetsmarknadsområden
              som använder sig av kompletterande aktörer har en lägre övergångsfrekvens
              till sysselsättning jämfört med arbetsmarknadsområden som inte
              använder sig av kompletterande aktörer.
            </seg>
            <seg n="1eea07af">
              Min fråga till arbetsmarknadsminister Littorin är: Avser arbetsmarknadsministern
              att vidta några åtgärder med anledning av de inlåsningseffekter
              som Riksrevisionen pekar på i sin rapport?
            </seg>
            <seg n="faf6cce1">
              Jag läser i svaret. Jag ser att arbetsmarknadsministern är nöjd
              med att Riksrevisionen har påpekat det. Jag tror att man ska hantera
              Riksrevisionen på det sättet. Man ska se att de pekar på brister
              och därmed vilja göra något åt det.
            </seg>
            <seg n="04dfa920">
              Jag tycker att det är bra att arbetsmarknadsministern understryker
              att alla deltagare i jobb- och utvecklingsgarantin ska söka jobb.
              Poängen är att det inte verkar riktigt som om de har tillåtelse
              att göra det. Det vore bra om någon från Arbetsmarknadsdepartementet
              kunde se till att de som nu är inskrivna också får reda på att
              man får söka jobb. De har uppenbarligen inte förstått det, och
              de som jag har talat med hindrades uppenbarligen från att göra
              det.
            </seg>
            <seg n="07875883">
              De kompletterande aktörerna bör ses i ett längre perspektiv,
              säger arbetsmarknadsministern.
            </seg>
            <seg n="090ccc66">
              Jag har för mig att man har infört samarbetet med de här kompletterande
              aktörerna för att man inte var nöjd med Arbetsförmedlingens arbete.
              Om det nu visar sig att de kompletterande aktörerna har en lägre
              övergångsfrekvens till sysselsättning jämfört med arbetsmarknadsområden
              som inte använder sig av kompletterande aktörer borde man reagera
              och fundera på om något är fel.
            </seg>
            <seg n="20a0eb9b">
              Regeringen följer kontinuerligt utvecklingen av jobb- och utvecklingsgarantin,
              och Riksrevisionens granskning är ett välkommet bidrag till denna
              uppföljning, står det i svaret.
            </seg>
            <seg n="e687a251">
              Jag tror att det är bra att man följer detta, men jag tror också
              att det är bra att man reagerar. Om det nu är som man har redovisat
              att det blir en inlåsningseffekt kan man inte bara vara nöjd och
              säga att man följer arbetet och att man har förtroende för och
              tycker att de kompletterande aktörernas arbete bör ses i ett längre
              perspektiv. Det finns människor bakom de här siffrorna. Det är
              människor som i dag förhindras att komma ut i arbete därför att
              de inte får söka jobb. Riksrevisionen pekar på en inlåsningseffekt,
              och det kan ju ingen i den här kammaren vara nöjd med.
            </seg>
            <seg n="14b6f29b">
              Jag är nöjd med att vi får insatser, men inte på det här sättet,
              arbetsmarknadsministern. Jag skulle vilja ha lite fler förtydliganden,
              och det tycker jag inte att jag har fått i svaret.
            </seg>
          </u>
          <note type="speaker" n="bd0361b4">
            Anf. 190 PATRIK BJÖRCK (s):
          </note>
          <u who="patrik_bjorck_d8ad48" xml:id="i-29e6cb4c28b754f7-7" n="e7c9247b">
            <seg n="d1a2dcf5">
              Herr talman! Det var några saker i svaret som jag känner mig
              föranlåten att kommentera. Arbetsmarknadsministern säger: Vidare
              förväntar jag mig att efterfrågan på arbetskraft ökar leder till
              att fler övergår till arbete.
            </seg>
            <seg n="ac716e35">
              Det är svårt att inte hålla med om det, men den lite lättsinniga
              inställningen till att en eventuell konjunkturuppgång löser arbetsmarknadsministerns
              arbetsuppgifter gör att man kan förstå bristen på aktiva insatser.
              Nu räcker inte det.
            </seg>
            <seg n="6c4b4f0d">
              Det finns en annan sak i det här svaret som det finns anledning
              att föra fram och fundera kring. I en tidigare debatt här i dag
              det gällde huruvida en generell sänkning av arbetsgivaravgifter
              för unga inte är utvärderad sade arbetsmarknadsministern någonting
              i stil med att han utgår från att någon tittar på detta.
            </seg>
            <seg n="24c02388">
              I svaret på Eva-Lena Janssons interpellation angående de kompletterande
              aktörernas bidrag svarar arbetsmarknadsministern: Jag är övertygad
              om att kompletterande aktörer kan bidra med ett nytänkande och
              breddat tjänsteutbud som gynnar de arbetssökande.
            </seg>
            <seg n="db235d3d">
              Med den här typen av inställning blir det närmast en teologisk
              debatt. Det handlar mycket om tro och inte om vetande. Jag tycker
              att det finns anledning för arbetsmarknadsministern att ta till
              sig detta.
            </seg>
            <seg n="4dcd0e56">
              Man kan titta på vad de säger i Riksrevisionens rapport. Införandet
              av kompletterande aktörer skedde för snabbt och utifrån oklara
              antaganden om deras bidrag till garantins effektivitet. Inslaget
              av upphandlade förmedlingstjänster, så kallade kompletterande
              aktörer, är nytt inom svensk arbetsmarknadspolitik. Enligt regeringens
              direktiv ska den ansvariga myndigheten Arbetsförmedlingen se till
              att en tredjedel av deltagarna inom jobb- och utvecklingsgarantin
              tar del av insatser hos kompletterande aktörer.
            </seg>
            <seg n="ca16ea32">
              Man säger också: Vad de kompletterande aktörerna närmast ska
              bistå arbetsförmedlingarna med eller på vilka (teoretiska eller
              empiriska) grunder kompletterande aktörer leder till garantins
              effektivitet uttrycks inte närmare. Riksrevisionen anser att regeringen
              bör klargöra vilken roll kompletterande aktörer ska ha inom jobb-
              och utvecklingsgarantin, detta för att möjliggöra ett bättre utnyttjande
              av kompletterande aktörers potential.
            </seg>
            <seg n="7d095cf6">
              Man konstaterar att det finns en mängd andra problem också. Detta
              har ökat den administrativa bördan för Arbetsförmedlingen och
              har lett till att uppföljningen av kompletterande aktörer inte
              fungerar inom myndigheten.
            </seg>
            <seg n="a4fae1b0">
              Riksrevisionen konstaterar att det här är någonting som följer
              med från start till mål. Redan när man ska införa det här nya
              inslaget i svensk arbetsmarknadspolitik sker det för snabbt och
              utifrån oklara antaganden om effektivitet. Man utreder inte. Man
              skaffar sig inget underlag. Man vet inte riktigt vad man gör.
              Men, som arbetsmarknadsministern säger i svaret, man är övertygad
              om att kompletterande aktörer kan bidra med ett nytänkande och
              breddat tjänsteutbud som gynnar de arbetssökande. Det räcker inte.
              Nu kommer verkligheten ikapp. Det räcker inte att bara vara övertygad
              i största allmänhet om någontings förträfflighet. Som ansvarig
              minister för arbetsmarknadspolitiken, framför allt under en lågkonjunktur
              men naturligtvis även i andra tider, är det oerhört viktigt att
              man bygger sina beslut på någonting annat än bara antaganden.
            </seg>
            <seg n="c9dda653">
              Det här skulle jag vilja ha en kommentar om av arbetsmarknadsministern.
              Är det teologi eller är det forskning som styr arbetsmarknadspolitiken
              i Sverige i dag?
            </seg>
          </u>
          <note type="speaker" n="7e4f55d2">
            Anf. 191 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-22" n="efb84241">
            <seg n="cf7ccc61">
              Herr talman! Från den 22 juni i år är det fastslaget i förordning
              att jobb ska sökas på 25 procent av tiden i fas 3. Då var det
              klarläggandet gjort.
            </seg>
            <seg n="4ee1b8e7">
              En kraftig volymtillväxt i krisens spår sätter press på kvaliteten
              i alla våra insatser. Det är någonting som vi försöker följa upp
              konsekvent och ordentligt för att se till att en god kvalitet
              upprätthålls. Det är bland annat därför som vi har gett Arbetsförmedlingen
              i uppdrag att till den 3 augusti i år återkomma med en ordentlig
              genomgång av garantierna och deras funktionalitet.
            </seg>
            <seg n="28e639e9">
              Vad vi vet hittills är att 78 procent av dem som finns i garantierna
              är nöjda eller mycket nöjda med de insatser de får och anser att
              de ökar deras insatser att återgå i arbete. När det gäller de
              kompletterande aktörerna i garantierna är kompletterande nyckelordet.
              De ska komplettera Arbetsförmedlingens normala utbud, inte konkurrera
              eller ersätta.
            </seg>
            <seg n="53fefce4">
              Inte sällan handlar det om personer som har olika typer av sammanvägda
              problem. Det är inte sällan det handlar om både långtidsarbetslöshet
              och någonting annat. Det kan vara psykosocial ohälsa, alkoholism,
              sjukdom eller någonting annat som komplicerar bilden. I det fallet
              har det för oss varit väldigt viktigt att bjuda in de olika framför
              allt sociala entreprenörer, ideella organisationer och annat som
              finns och som besitter en rätt unik kompetens som vi inte har
              på Arbetsförmedlingen för att kunna arbeta med den typen av personer
              och deras särskilda behov för att på så sätt underlätta deras
              övergång.
            </seg>
            <seg n="4e6295f3">
              Än så länge, om det nu är lägre övergångstal, är det en sannolik
              förklaring till varför det ser ut som det gör. Därför behöver
              vi genom bland annat Arbetsförmedlingens egen genomgång och andra
              fortsatta analyser se hur det ligger till med den saken.
            </seg>
            <seg n="255b0d0e">
              Slutsatsen är att när vi pratar om jobb- och utvecklingsgarantin
              handlar det om personer som har varit borta från arbetsmarknaden
              mycket länge. Därför behöver vi, och har också, en bred palett
              av insatser som vi inte volymstyr. Det är inte så att jag säger
              att det ska vara x personer i den insatsen eller y personer i
              den insatsen, utan det är ett arbete som utförs av arbetsförmedlarna.
              Jag litar på att de har den kompetens och erfarenhet som behövs
              för att ur ett individuellt perspektiv sätta samman bästa möjliga
              plan för återgång i arbete.
            </seg>
            <seg n="c4096f51">
              Kompletterande aktörer är i det sammanhanget en pusselbit, därför
              att de inte sällan tillför den typen av kompetens, erfarenhet
              och bemötande som vi har svårt att få fatt på. Vi behöver deras
              hjälp, helt enkelt.
            </seg>
            <seg n="348799de">
              Erfarenheterna från andra länder som har infört motsvarande möjligheter,
              till exempel Danmark, Holland, Australien och Storbritannien som
              är varierande politiskt styrda, somliga har varit socialdemokratiskt
              styrda och andra har varit borgerligt styrda har just varit att
              det har tagit lite tid att hitta de optimala samverkansformerna.
              Det handlar både om hur man upprättar avtal, hur man ersätter
              företagen och organisationerna och på vilket sätt man jobbar ihop.
            </seg>
            <seg n="561b0fb3">
              När jag pratar med de sociala företagen, vilket jag gör ofta,
              blir det tydligt att det är eldsjälar som är oerhört engagerade
              och uppfyllda av sin arbetsinsats som jobbar där. När de möter
              en myndighet som styrs av lagar och förordningar är det klart
              att det inte sällan uppstår lite gnissel. Det måste vi fortsätta
              arbeta med. Jag tror att gnisslet har minskat väsentligt eftersom
              misstron har minskat väsentligt.
            </seg>
            <seg n="25cf18bc">
              Det fanns nog en och annan i början som trodde att det här var
              början till slutet för Arbetsförmedlingen som myndighet. Så är
              det naturligtvis inte alls. Det här är kompletterande aktörer,
              inte konkurrerande. De utför en bra arbetsinsats, och vi ska se
              till att de har förutsättningar att göra det på ett än bättre
              sätt framöver. Jag tycker att Sverige ska bli världsledande på
              att arbeta med sociala företag, sociala entreprenörer och kompletterande
              aktörer på olika sätt.
            </seg>
          </u>
          <note type="speaker" n="403e8d53">
            Anf. 192 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-21" n="26b3f817">
            <seg n="3b075251">
              Herr talman! Det som Sven Otto Littorin sade i slutet om sociala
              företag kan vem som helst instämma i. Det är viktigt att säga.
            </seg>
            <seg n="72d07cfc">
              Jag blev lite fundersam när arbetsmarknadsministern nämnde fas
              3 i jobb- och utvecklingsgarantin för personer med olika typer
              av psykiska diagnoser och kanske även alkohol- och annat drogberoende.
              Vi har ganska länge i Sverige haft så kallad offentligt skyddad
              anställning, OSA. Vi har i de flesta kommuner sett att det är
              en mycket bra anställningsform. Den är trygg och man går vidare
              från en verksamhet till en annan. Många av dem som haft en offentligt
              skyddad anställning har sedan gått vidare till privata företag
              och fått jobb där. Den anställningsformen finns alltså. Jag uppfattar
              inte alls att jobb- och utvecklingsgarantin är samma sak.
            </seg>
            <seg n="d206424e">
              När Socialdemokraterna satt i regeringsställning införde vi så
              kallade plusjobb. Det var ett sätt för långtidsarbetslösa att
              få en viktig arbetsuppgift att utföra, under helt andra villkor
              kan man väl säga. Det var kommuner, landsting och stat som erbjöd
              platser, och många av dem som fick plusjobb gick vidare till fast
              anställning. Vi har många exempel på det i Örebro kommun.
            </seg>
            <seg n="1390b8a8">
              Jag tycker att det visar att arbetsmarknaden är komplex, men
              vi försöker också peka på de inlåsningseffekter som Riksrevisionen
              pekat på i sin rapport om jobb- och utvecklingsgarantin, och jag
              vill gärna komma tillbaka till det. Om man säger att det är viktigt
              att ha kompletterande aktörer måste man också utvärdera dem. Hur
              länge ska man vänta med utvärderingen?
            </seg>
            <seg n="b8e5a6c1">
              Om man har Riksrevisionen, som jag uppfattar att de flesta i
              riksdagen anser vara ganska kompetent och kan se problem, både
              sådana som den tidigare regeringen hade och sådana som den nuvarande
              regeringen har vad gäller arbetsmarknadspolitiken, måste man också
              ta till sig Riksrevisionens kritik. Det räcker inte med att säga
              att man ska se det hela i ett längre perspektiv.
            </seg>
            <seg n="a00be827">
              Jag tror säkert att man kan bidra med ett nytänkande, men vad
              vill man göra åt inlåsningseffekterna? Det är det jag försöker
              komma åt, herr talman. Jag skulle därför vilja veta vad arbetsmarknadsministern
              tycker om just inlåsningseffekterna.
            </seg>
            <seg n="5b874460">
              Sedan kommer jag tillbaka till det som är poängen. Många av dem
              som är i aktiviteten säger att de inte får gå och söka jobb. Nu
              säger arbetsmarknadsministern att alla deltagare i jobb- och utvecklingsgarantin
              ska söka jobb, oavsett vilken fas av garantin de befinner sig
              i.
            </seg>
            <seg n="05ce8fab">
              Då är frågan: Kan de gå ifrån sin arbetsplats på dagtid för att
              söka jobb? Det kanske är enda möjligheten de har att söka jobb,
              om de ska förena platsen i jobb- och utvecklingsgarantin med kollektivtrafik,
              hemförhållanden och så vidare. Är det möjligt att göra det? Kan
              de ta med sig det svaret till sin arbetsplats och säga att de
              enligt arbetsmarknadsministern har rätt att söka jobb?
            </seg>
          </u>
          <note type="speaker" n="b5fe8658">
            Anf. 193 PATRIK BJÖRCK (s):
          </note>
          <u who="patrik_bjorck_d8ad48" xml:id="i-29e6cb4c28b754f7-8" n="e7c9247b">
            <seg n="06015694">
              Herr talman! Riksrevisionen konstaterar även att regeringen har
              valt att fullt ut införa kompletterande aktörer inom jobb- och
              utvecklingsgarantin utan att invänta den pågående utvärdering
              som IFAU genomför av den försöksverksamhet som bedrivits på tre
              orter i landet. Införandet av kompletterande aktörer skedde dessutom
              innan ett systemstöd för ärendehantering och uppföljning av kompletterande
              aktörer fanns på plats.
            </seg>
            <seg n="b5e74358">
              Arbetsmarknadsministern hänvisar till att man bygger det på utländska
              erfarenheter, och det är spännande, för då kan man fortsätta att
              läsa vad Riksrevisionen skriver: När det gäller kompletterande
              aktörers bidrag till garantins effektivitet har Riksrevisionen
              gjort en genomgång av erfarenheter från andra länder av utkontraktering
              av förmedlingstjänster. Riksrevisionen konstaterar att de empiriska
              studierna på området är få.
            </seg>
            <seg n="f8988dc2">
              Svårigheten att få svar på de frågor som ställs i denna interpellationsdebatt
              beror med andra ord på att regeringens arbetsmarknadspolitik bygger
              på tro och inte på vetande.
            </seg>
          </u>
          <note type="speaker" n="7e6a828c">
            Anf. 194 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-23" n="efb84241">
            <seg n="ed6cb99f">
              Herr talman! Att Patrik Björck inte gillar kompletterande aktörer
              har nu framgått. Tack för det!
            </seg>
            <seg n="000c979d">
              När det gäller de som deltar i fas 3 går utflödet därifrån just
              i det som Eva-Lena Jansson tar upp OSA, trygghetsanställningar,
              Samhall, lönebidrag och nystartsjobb. En stor andel av dem som
              fått ett nystartsjobb under den här mandatperioden är sådana som
              varit borta fem år eller mer. Det är oerhört glädjande, tycker
              jag.
            </seg>
            <seg n="6505bddb">
              Det är lite vågat att ta upp plusjobben eftersom de som hade
              plusjobb inte hade avtalsenlig lön, de omfattades inte av lagen
              om anställningsskydd, vilket Patrik Björck kanske kan ta upp i
              sin diskussion, och det fanns inga naturliga övergångar på samma
              sätt som nu. Plusjobben blev, som utvärderingar visar, till största
              delen något av en långtidsparkering. Det är naturligtvis det som
              alla vill komma ifrån.
            </seg>
            <seg n="4bfb4f01">
              Vad beträffar Eva-Lena Janssons sista fråga vill jag säga att
              förordningen nu är tydlig. Där framgår att man ska söka jobb under
              en fjärdedel av normal arbetstid. Den som vill kan naturligtvis
              ta med sig förordningen, men det ska man inte behöva göra, för
              det är Arbetsförmedlingen som ska hjälpa den enskilde och se till
              att man får den möjligheten.
            </seg>
          </u>
          <note type="speaker" n="0dbddb64">
            Anf. 195 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-22" n="26b3f817">
            <seg n="f485e23b">
              Herr talman! Det har i debatten varit ganska klargörande när
              Patrik Björck redovisat många av de fakta som Riksrevisionen pekat
              på. Arbetsmarknadsministern väljer dock att avstå från att kommentera
              dem.
            </seg>
            <seg n="a2b7acec">
              När jag frågade om arbetsmarknadsministern avser att vidta några
              åtgärder med anledning av de inlåsningseffekter Riksrevisionen
              pekar på i sin rapport får jag ett svar som väl är ett nej. Han
              vill utvärdera. Man bör utvärdera kompletterande aktörer i ett
              längre perspektiv så tror jag att svaret är på frågan.
            </seg>
            <seg n="ec8fb5c2">
              Jag vill tacka arbetsmarknadsminister Littorin för den här debatten
              och för alla andra debatter. Det har blivit många timmar. Det
              som varit tydligt med debatterna är att Sverige behöver en socialdemokratiskt
              ledd regering som tar jobbfrågan på allvar, som tar ungdomars
              arbetslöshet på allvar, som tar arbetsmiljöfrågorna på allvar
              och som, trots att det pågår en finanskris, är beredd att göra
              någonting och inte bara sitta med armarna i kors.
            </seg>
            <seg n="c6ac1054">
              Herr talman! Jag tackar för debatterna under den här mandatperioden.
            </seg>
          </u>
          <note type="speaker" n="2dab826e">
            Anf. 196 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-24" n="efb84241">
            <seg n="04da815f">
              Herr talman! Låt mig återgå till Riksrevisionens rapport. De
              lämnar fyra rekommendationer till regeringen.
            </seg>
            <seg n="ef49c56e">
              Den första rekommendationen är att förtydliga hur mycket tid
              deltagare ska ägna åt jobbsökande i tredje fasen. Det är gjort
              från den 22 juni. Där har vi alltså följt Riksrevisionens rekommendation.
            </seg>
            <seg n="70f1fb03">
              Den andra är att klargöra vilken roll kompletterande aktörer
              har inom garantin. Det arbetet pågår hela tiden. Jag försökte
              lite grann utveckla hur vår syn har varit för att kunna bjuda
              in de sociala företag, ideella organisationer och andra vars kompetens,
              erfarenhet och bemötande vi så väl behöver inom Arbetsförmedlingens
              arbete.
            </seg>
            <seg n="fa4eeaa4">
              Den tredje är att ställa tydligare krav på Arbetsförmedlingen
              om uppföljning av garantin. Det arbetet pågår. I regleringsbrevet
              för Arbetsförmedlingen 2010 har de fått i uppdrag att senast den
              2 augusti i år inkomma med en fördjupad analys av garantin där
              bland annat detta är en viktig del.
            </seg>
            <seg n="ed086261">
              Den fjärde rekommendationen är att lämna riktlinjer till Arbetsförmedlingen
              om deltagarvolymer per handläggare. Där har vi bedömt att det
              är svårt att avgöra vilken nivå som är optimal. Nu överlåts den
              bedömningen till Arbetsförmedlingen, och vi följer det arbetet
              noga för att se till att kvaliteten blir så god som möjligt, både
              den som objektivt kan betraktas och den som respektive deltagare
              upplever. Det arbetet kommer vi att fortsätta att ägna oss åt
              även framöver.
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="d66eabd3">
            24 § Svar på interpellation 2009/10:451 om en allmän och solidarisk
            a-kassa
          </note>
          <note type="speaker" n="15770be7">
            Anf. 197 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-25" n="efb84241">
            <seg n="163f5742">
              Herr talman! Staffan Danielsson har frågat mig vilka åtgärder
              jag är beredd att vidta för att minska ersättningsskillnaderna
              mellan olika grupper av arbetssökande i de skattefinansierade
              ersättningssystemen vid arbetslöshet. Han har även frågat mig
              vilka åtgärder jag är beredd att vidta för att Sverige ska få
              en allmän a-kassa där alla som söker arbete ingår.
            </seg>
            <seg n="efa3129a">
              Frågorna som Staffan Danielsson tar upp är relevanta och viktiga.
              I det här sammanhanget är det emellertid viktigt att komma ihåg
              att arbetslöshetsförsäkringen är en försäkring som ska ersätta
              inkomstbortfall vid arbetslöshet, det vill säga kompensera för
              en inkomst som den sökande har haft. Försäkringen består av två
              delar, en grundförsäkring och en frivillig, inkomstrelaterad försäkring.
              Det är därför naturligt att ersättningen ser olika ut beroende
              på om den sökande har arbetat och beroende på om den sökande valt
              att ansluta sig till den frivilliga arbetslöshetsförsäkringen
              eller inte.
            </seg>
            <seg n="eff92aab">
              Den 29 april i år tillsattes den parlamentariska utredningen
              om hållbara försäkringar vid sjukdom och arbetslöshet. Utredningen
              har bland annat till uppgift att se över hur samspelet mellan
              olika ersättningar sjukförsäkringen, arbetslöshetsförsäkringen
              och försörjningsstödet kan förbättras. Utredningen har i uppdrag
              att se över och föreslå förändringar i arbetslöshetsförsäkringen
              så att alla som har förvärvsarbetat och uppfyller arbetsvillkoret
              har rätt till en inkomstrelaterad ersättning vid arbetslöshet.
              Utredningen ska redovisa sitt arbete den 15 maj 2013.
            </seg>
            <seg n="94620285">
              Jag har för närvarande inte för avsikt att vidta några andra
              åtgärder på området utan avvaktar den parlamentariska utredningen.
            </seg>
          </u>
          <note type="speaker" n="c2aee48a">
            Anf. 198 STAFFAN DANIELSSON (c):
          </note>
          <u who="staffan_danielsson_559bd0" xml:id="i-cd69fa98c57afa5f-6" n="2057b973">
            <seg n="40774b1b">
              Herr talman! Det förs en upprörd debatt om vem som efter en lång
              sjukskrivning ska få stöd och hjälp för att återkomma i arbete
              eller kunna fortsätta att vara sjukskriven eller erhålla förtidspension.
              Dessa är inne i trygghetsförsäkringarna och kan ibland få en minskning
              av månadsinkomsten på 15 00020 000 kronor med någon tusenlapp.
            </seg>
            <seg n="27ba3f63">
              Om detta har vänsterpartierna skrivit otaliga interpellationer.
              Man upprörs och talar om stupstocken och vill ha en evig sjukförsäkringsrätt.
              Ord som solidaritet och verkligt svaga har stått som spön i backen.
            </seg>
            <seg n="57718f39">
              Jag har skrivit en interpellation om de verkligt svaga, som är
              många gånger fler än de som till exempel omförsäkras inom trygghetssystemen.
              Jag lyfter fram dem som stångar sig blodiga för att få sitt första
              jobb men som inte har fått något och som därför ställs utanför
              sjukförsäkring och a-kassa och i stället hänvisas till eventuella
              behovskontrollerade socialbidrag eller mycket låga aktivitetsersättningar.
              Om detta skriver vänsterpartierna inga interpellationer. De gör
              i stället allt för att fortsätta att utestänga dem från a-kassan.
            </seg>
            <seg n="1f52cd2e">
              Det är många fler som står utanför de inkomstrelaterade trygghetssystemen
              än som omförsäkras. Det handlar om 150 000 personer, varav många
              ungdomar, enligt den analys som riksdagens utredningstjänst gjort
              åt mig. Det är personer som är arbetslösa men inte erhåller inkomst
              från vare sig sjukförsäkring eller a-kassa. Dessutom tillkommer
              många tiotals tusen som är i aktiviteter men endast erhåller den
              mycket låga grundersättningen.
            </seg>
            <seg n="756f1915">
              I dag får endast de som haft arbete i minst sex månader och betalat
              in några tusenlappar till a-kassan del av de årliga 20 statliga
              a-kassemiljarderna, vilket motsvarar 12 00015 000 kronor i månaden
              under mycket lång tid. För en insats på säg 5 000 kronor kan man
              erhålla 140 000 kronor per år i många år, i så fall en utväxling
              på 50 till 100 gånger insatsen i denna försäkring.
            </seg>
            <seg n="9660108f">
              De som inte kvalat in till a-kassan och vars make eller sambo
              inte har någon inkomst kan eventuellt erhålla behovsprövat försörjningsstöd,
              långt under a-kassornas nivåer. Detta är upprörande orättvist,
              herr talman.
            </seg>
            <seg n="5fe5c083">
              Socialdemokraternas mål är att medborgarna genom detta system
              ska förmås att gå med i de fackliga a-kassorna och i facket. Därför
              får de verkligt svaga, som inte haft jobb, fortsätta att leva
              på eventuellt försörjningsstöd utanför tryggheten i a-kassorna.
            </seg>
            <seg n="6a6137db">
              Även borgerligt sinnade människor ska helst gå med i de röda
              fackliga a-kassorna och i det fack som i stor utsträckning använder
              sin tid till att på alla sätt kritisera den borgerliga regeringen
              och till att starkt stötta och subventionera det socialdemokratiska
              partiet. Detta är med förlov sagt inte en rimlig ordning.
            </seg>
            <seg n="ab4ba921">
              Jag vill tacka arbetsmarknadsministern för svaret på min interpellation.
              Jag uppfattar att vi är överens om det som de borgerliga partierna
              har arbetat för länge: att arbetslöshetsförsäkringen, liksom i
              till exempel Norge, ska göras allmän. Arbetsmarknadsministern
              hänvisar också till den tillsatta utredning som ska behandla detta.
              Jag välkomnar den.
            </seg>
            <seg n="840b4ccb">
              Jag vill också framhålla den grundinriktning som Centerpartiet
              har. En arbetslivsförsäkring som omfattar både sjukförsäkringen
              och arbetsmarknadsförsäkringen borde prövas.
            </seg>
            <seg n="24d717d8">
              Arbetsmarknadsministern verkar dock i sitt svar försvara arbetsmarknadsförsäkringen
              som en försäkring där den som är med och betalar en liten avgift
              ska erhålla upp till hundrafalt igen, medan den som inte fått
              kvala in kanske inte erhåller någonting alls från staten, trots
              att huvuddelen av utbetalningarna tillförs av allmänna skattemedel.
              Kan det verkligen vara rimligt att statliga pengar används för
              att ge medborgare i samma situation, arbetslöshet, så fruktansvärt
              olika behandling av staten? Borde inte en allmän a-kassa omfatta
              alla dem som söker arbete, inte endast dem som någon gång haft
              ett sådant, låt vara endast så kort som under ett halvår?
            </seg>
          </u>
          <note type="speaker" n="7291981f">
            Anf. 199 PATRIK BJÖRCK (s):
          </note>
          <u who="patrik_bjorck_d8ad48" xml:id="i-29e6cb4c28b754f7-9" n="e7c9247b">
            <seg n="1e5f5e1a">
              Herr talman! Det var ett antal märkliga uttalanden från talarstolen,
              tycker jag. Inte kvalat in? En arbetslöshetsförsäkring försäkrar
              vid arbetslöshet. Om man inte haft ett arbete kan man inte gärna
              vara arbetslös. Det finns en naturlig tanke i detta. Men detta
              kan vi alltid diskutera.
            </seg>
            <seg n="92a95764">
              Det fanns några andra saker som jag tyckte var ännu mer anmärkningsvärda.
              Staffan Danielsson talar om de röda a-kassorna som stöttar det
              socialdemokratiska partiet, eller något sådant. Jag undrar vilken
              värld Staffan Danielsson lever i. Jag bjöds ganska nyligen in
              till en arbetslöshetskassas årsstämma för att tala. Det var a-kassan
              Småa med centerpartistisk ordförande från en kommun nära mig,
              Skövde. Jag vet inte om han skulle känna igen sig i den beskrivningen.
              Jag tror inte att stämmoombuden på Småa, småföretagens a-kassa,
              skulle uppfatta Småa som en röd a-kassa som ägnar sig åt att stödja
              socialdemokratin. Det är en fullständigt verklighetsfrånvänd bild
              som Staffan Danielsson målar upp. Jag tycker att det är väldigt
              viktigt, herr talman, att vi lyfter fram detta i debatten och
              får fört till protokollet att Staffan Danielsson slåss mot en
              verklighet som inte existerar.
            </seg>
            <seg n="6372b406">
              Vi socialdemokrater belastas med en massa saker. Att vi skulle
              ha utestängt någon från a-kassan genom vår politik förstår jag
              inte alls. Vi definierar vilka kriterier man ska ha uppfyllt för
              att få ta del av ersättning. Det är inget märkligt. Det är så
              i alla försäkringssystem.
            </seg>
            <seg n="de5b6cdb">
              Vi socialdemokrater stöder naturligtvis arbetslinjen. Där finns
              hela vår arbetsmarknadspolitik. Arbetslöshetsförsäkringen ska
              naturligtvis i möjligaste mån hjälpa till att stödja arbetslinjen.
              Det är inget konstigt med det. Jag tycker att ministern svarar
              på ett bra sätt där. Det finns också ett stort missförstånd om
              att försäkringen inte skulle gälla alla. Den består, precis som
              arbetsmarknadsministern säger i svaret, av en grundförsäkring
              och en frivillig inkomstrelaterad försäkring.
            </seg>
            <seg n="2c93e982">
              De verkligt svaga som Staffan Danielsson säger sig slåss för
              är de som har valt att inte teckna den frivilliga försäkringen.
              Jag är inte alldeles säker på att man hittar de svagaste grupperna
              i samhället bland dem. Men det får Staffan Danielsson reda ut.
            </seg>
            <seg n="b9f084ed">
              Staffan Danielssons verklighetsbeskrivning är inte korrekt. Han
              försöker åtgärda någonting som inte existerar. Då hamnar man väldigt
              fel. Som sagt: Kontakta Småas ordförande, som är centerpartist,
              och fråga om han är medlem i någon rödgardistisk organisation
              som stöder Socialdemokraterna! Det stämmer inte.
            </seg>
            <seg n="4a25345c">
              Nu till arbetsmarknadsministern! Arbetsmarknadsministern kommenterar
              den parlamentariska utredningen, som bland annat ska se över om
              a-kassan kan bli allmän. Jag skulle vilja att arbetsmarknadsministern
              kommenterar det faktum att arbetsmarknadsministern redan har utrett
              denna fråga, fått en utredning på sitt bord, läst igenom den noggrant
              och sedan så småningom, kanske som siste man, men ändå, slängt
              den i papperskorgen och konstaterat att det nog inte var något
              riktigt bra förslag.
            </seg>
            <seg n="a777a0c6">
              Vad tror arbetsmarknadsministern att en ny utredning skulle kunna
              komma fram till för resultat som inte den gamla utredningen kom
              fram till? Den var välgjord och väl genomgången av en duktig utredare,
              som dock hade fått ett svårt, närmast omöjligt uppdrag.
            </seg>
          </u>
          <note type="speaker" n="ca7140a7">
            Anf. 200 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-26" n="efb84241">
            <seg n="99e1b763">
              Herr talman! Alliansen, och faktiskt också Miljöpartiet, är i
              grunden överens om att alla som har en lön borde ha en inkomstrelaterad
              ersättning vid arbetslöshet. Vi har dock inte hittat den teknik
              som inom ramen för den svenska modellen bäst stöder arbetslinjen,
              inte inverkar menligt på arbetsmarknadens funktionssätt, samverkar
              och samvarierar för en ansvarsfull lönebildning och inte försämrar
              marginaleffekter för löntagare som tar sig in på arbetsmarknaden.
            </seg>
            <seg n="6cb8459a">
              Men målet är tydligt. Vi tycker att alla som har en lön ska ha
              en inkomstrelaterad ersättning vid arbetslöshet. Den som inte
              vill det blir svaret skyldig. Jag har aldrig någonsin hört Patrik
              Björck, som jag har debatterat a-kassan med i fyra år nu, svara
              på den frågan. Varför vill inte Patrik Björck att alla som har
              ett jobb och en lön ska ha en inkomstrelaterad ersättning? Den
              frågan vill jag gärna ha besvarad.
            </seg>
            <seg n="8650bb44">
              Min utgångspunkt har varit att arbetslöshetsförsäkringen är en
              omställningsförsäkring. Det ordet består av två delar: omställning
              och försäkring. Omställning klargör att det handlar om att man
              befinner sig mellan två arbeten, försäkring att det finns en premie
              som man är med och betalar för att få ersättning.
            </seg>
            <seg n="dbe1ba53">
              En annan utgångspunkt, åtminstone för mig, har varit att behålla
              den lilla koppling som ändå finns till lönebildningsprocessen.
              Varför då? Jo, därför att i en försäkring avgörs premien av den
              risk som finns i försäkringen. Arbetslösheten är risken i arbetslöshetsförsäkringen.
              Därför är det en god idé.
            </seg>
            <seg n="d5def404">
              Ytterligare en utgångspunkt när vi genomförde den förra utredningen
              var att de tre fjärdedelar på svensk arbetsmarknad som har en
              arbetslöshetsförsäkring och är medlemmar i en a-kassa skulle påverkas
              i så ringa grad som möjligt inte alls.
            </seg>
            <seg n="ebcb6a9e">
              Patrik Björck har rätt i en sak. Det var inte de svagaste som
              lämnade a-kassan efter våra förändringar. De 500 000 som lämnade
              a-kassan var i huvudsak äldre, höginkomsttagare, personer i legitimationsyrken
              och andra som valde att stå utanför och spara pengarna till någonting
              annat.
            </seg>
            <seg n="2f738afd">
              Det gjorde de delvis för att de allra flesta i sina kollektivavtal
              har kompletterande försäkringar eller av olika anledningar själva
              valt att komplettera med privata arbetslöshetsförsäkringar upp
              till toppen. Tack, Patrik Björck, för att du hjälpte mig att punktera
              den myten!
            </seg>
            <seg n="1b706891">
              Slutsatsen är att om vi är en majoritet i Sveriges riksdag som
              tycker att det borde finnas ett inkomstrelaterat försäkringsskydd
              för alla löntagare ska vi försöka hitta en modell som löser den
              frågan.
            </seg>
            <seg n="bc31f228">
              Eftersom vi inte lyckades med den förra utredningen den blev
              för tekniskt komplicerad och vet att det finns ett behov av att
              se över socialförsäkringarna är det inte onaturligt att vi ser
              över även den här frågan. Vad det kommer att landa i ska inte
              jag föregripa.
            </seg>
            <seg n="e9f2cd7a">
              Jag noterar återigen att vi är en majoritet, många, som tycker
              att det är rimligt att man har ett inkomstrelaterat försäkringsskydd
              om man blir arbetslös. Patrik Björck är i en minoritet som inte
              tycker att om man har en lön i Sverige ska man ha ett inkomstrelaterat
              försäkringsskydd.
            </seg>
            <seg n="a92686e6">
              Patrik Björck vill ha en frivillighet. Min fråga blir retorisk.
              Vill Patrik Björck att också sjukförsäkringarna ska vara en frivillig
              historia?
            </seg>
          </u>
          <note type="speaker" n="d524a4cc">
            Anf. 201 STAFFAN DANIELSSON (c):
          </note>
          <u who="staffan_danielsson_559bd0" xml:id="i-cd69fa98c57afa5f-7" n="2057b973">
            <seg n="bc56bdb9">
              Herr talman! Efter hundratals interpellationer från vänsterpartierna
              om situationen för dem som är inne i de sociala trygghetssystemen
              där man i debatten har tagit munnen full med ord som solidaritet
              och med löften om evig sjukförsäkring och andra förbättringar
              har arbetsmarknadsministern äntligen denna sista interpellationsdag
              fått en interpellation som fokuserar på de verkligt svaga utan
              vare sig arbete eller arbetslöshetsförsäkring.
            </seg>
            <seg n="14a36ef6">
              Deras villkor vill Centerpartiet och Alliansen förbättra. Här
              står kampen mot de röda partierna som sedan mycket länge slåss
              för att förhindra förbättringar för dessa. Ska vi ha en allmän
              arbetslöshetsförsäkring som omfattar alla eller endast dem som
              har haft lyckan att ha arbetat minst ett halvår och betalat en
              liten premie? Staten betalade tidigare över 90 procent av försäkringen.
              Är det verkligen rimligt att utestänga de verkligt svaga på arbetsmarknaden,
              i hög grad ungdomar, som är arbetslösa men som inte har haft något
              arbete? Vi tycker inte att detta är rimligt.
            </seg>
            <seg n="ada4ee11">
              Jag är väldigt kritisk till dem som så ofta orerar om solidaritet
              med de verkligt svaga men som samtidigt decennium efter decennium
              gör precis allt för att förhindra att de verkligt svaga som inte
              har eller har haft jobb släpps in i arbetslöshetsförsäkringens
              trygga famn. Jag har i min interpellation exemplifierat hur detta
              kan slå för människor.
            </seg>
            <seg n="7c76ba1e">
              Jag har tagit exemplet med tvåbarnsmamman Maria, 26 år, som efter
              gymnasiet inte fick något jobb. Hon har fött två barn och har
              haft föräldraförsäkring på lägsta grundbelopp. Hon har sedan september
              2009 sökt jobb och praktikplatser men har hittills inte fått vare
              sig det ena eller andra. Hade hon haft ett jobb i ett halvt år
              innan barnafödslarna hade hon erhållit ca 150 000 kronor per år
              i sex år i föräldraersättning och arbetslöshetsersättning. Det
              hade varit totalt upp emot 1 miljon i ersättning fram till nu.
              I dagens svenska verklighet har hon i stället erhållit någon tiondel
              av detta och har inte fått ett öre från staten sedan september
              2009. Detta anser jag vara en orimlig ordning som jag hoppas förändras.
            </seg>
            <seg n="d724651b">
              Den politiska debatten måste mycket tydligare än i dag klargöra
              denna orättvisa hantering med skattemedel. En professor, Tapio
              Salonen, vid Institutionen för socialt arbete vid Linnéuniversitet
              i Växjö beräknar att 80 procent av de arbetslösa ungdomarna i
              åldern 1824 år saknar arbetslöshetsersättning. Han menar att den
              politiska uppmärksamheten ensidigt varit riktad mot de etablerade
              grupperna och deras risk för arbetslöshet och försämrade förmåner.
              Fackföreningar och röda partier, mina ord, tillvaratar ensidigt
              deras intressen. Men, menar Tapio Salonen, de oetablerade arbetslösa
              har däremot ingen röst i samhällsdebatten. Jag menar att den rösten
              finns hos Centerpartiet och Alliansen. Håller arbetsmarknadsministern
              med om detta?
            </seg>
            <seg n="c6d3344c">
              Lösningen är enkel, och arbetsmarknadsministern har varit inne
              på den. Likaväl som vi i Sverige har en allmän sjukförsäkring
              och en allmän folkpension borde vi naturligtvis ha en allmän a-kassa
              där alla som söker arbete inryms. Jag tycker att det är en politisk
              skandal att de fackliga organisationer som ska tillvarata de arbetandes
              och arbetssökandes intressen i stället gjort och gör allt för
              att förhindra denna rättvisereform i decennium efter decennium.
            </seg>
            <seg n="b8930c86">
              Patrik Björck sade något fullständigt fantastiskt. Om man inte
              har haft ett arbete kan man inte vara arbetslös. Precis så sade
              Patrik Björck. Jag menar att man verkligen kan vara arbetslös
              även om man inte har haft ett arbete. Det är de som inte har fått
              det första arbetet och inte omfattas av de 20 statliga miljarder
              som går in i a-kassan som jag kämpar för.
            </seg>
          </u>
          <note type="speaker" n="3ff16da1">
            Anf. 202 PATRIK BJÖRCK (s):
          </note>
          <u who="patrik_bjorck_d8ad48" xml:id="i-29e6cb4c28b754f7-10" n="e7c9247b">
            <seg n="8f986685">
              Herr talman! Det hoppas jag att jag inte sade. Om jag sade det
              uttryckte jag mig helt fel. Jag fortsätter på det spåret. Menar
              Staffan Danielsson att vi ska ha en arbetslöshetsförsäkring utan
              arbetsvillkor, och håller i så fall arbetsmarknadsministern med
              om det? Jag tror inte det. Det är vad Staffan Danielsson säger.
              Jag menar att det är fullständigt orimligt att ha en arbetslöshetsförsäkring
              utan arbetsvillkor.
            </seg>
            <seg n="f53011f5">
              Sedan ställdes det en mängd andra frågor. Varför vill inte Patrik
              Björck att alla ska vara med i a-kassan?, frågar arbetsmarknadsministern.
              Då ska jag vara vänlig och svara på den frågan: Det vill jag visst!
              Jag vill att alla frivilligt ska ansluta sig till de arbetslöshetskassor
              vi har som fungerar alldeles utmärkt. Då spottar arbetsmarknadsministern
              nästan ur sig: Patrik Björck vill ha en frivillighet! Ja, det
              vill jag, och jag vill att alla ska vara med. Därför vill jag
              att alla ska ha en a-kassa.
            </seg>
            <seg n="b9cb5630">
              Jag skulle bli väldigt glad om ministern svarade på min fråga.
              En obligatorisk arbetslöshetskassa har utretts noggrant och ordentligt,
              och ministern stoppade den utredningen i papperskorgen. Varför
              införde inte ministern det förslaget? Det är min första fråga.
              Den andra frågan är: Om ministern inte accepterade det förslaget,
              vad tror ministern en ny utredning ska kunna komma fram till som
              inte den gamla gjorde? Det är rimligt att ministern svarar på
              det. Jag svarade på de frågor som ställdes till mig, och då tycker
              jag att ministern kan svara på detta.
            </seg>
            <seg n="824203a0">
              Jag tror att Staffan Danielsson är helt ensam i den här kammaren
              om att förespråka att vi ska ha en inkomstrelaterad arbetslöshetsersättning
              utan arbetsvillkor, eller möjligen gäller det också Centerpartiet.
              Det skulle vara spännande om arbetsmarknadsministern håller med
              mig eller om arbetsmarknadsministern och Nya moderaterna sällar
              sig till Centerpartiet och Staffan Danielsson som förespråkar
              en inkomstberäknad ersättning i arbetslöshetsförsäkringen utan
              arbetsvillkor.
            </seg>
          </u>
          <note type="speaker" n="2f77b71f">
            Anf. 203 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-27" n="efb84241">
            <seg n="830c829c">
              Herr talman! Det är glädjande att Patrik Björck tycker att alla
              ska ha inkomstrelaterad ersättning och att alla ska med. Men det
              gäller uppenbarligen inte de 700 000 som stod utanför när vi tog
              över och som ni lämnade efter er. Även de ska med, nickar nu Patrik
              Björck. Vad bra! Då undrar jag bara hur det ska gå till. Alla
              ska med, men inte riktigt alla. Det är ungefär svaret.
            </seg>
            <seg n="654bb7c9">
              Jag ska svara på Patrik Björck fråga. Det var flera olika skäl
              till att vi avstod från att gå vidare med Sören Ömans omfattande
              utredning. För det första var det väldigt tekniskt komplicerat.
              Det är naturligtvis så. För det andra, och det var det svåra problemet,
              såg vi väldigt stora marginaleffekter för framför allt de unga
              som träder in på arbetsmarknaden och plötsligt ska få en ganska
              ordentlig avgift. För att inte konkurrera i den nya Betakassan,
              som han kallade det för, skulle avgiften i den kassan sättas till
              den högsta avgiften av alla a-kassor som fanns. För den som inte
              aktivt valde en annan a-kassa fick man en väldigt hög avgift,
              och det var inte riktigt rimligt.
            </seg>
            <seg n="4136a293">
              Dessutom är det bara att konstatera att utredningen inte precis
              rosade opinionen. Vi hade i princip en enig remissrunda som talade
              emot den. Det klart att vi då bara får konstatera: Så är det med
              det! Då kan det inte gå, utan vi får hitta en annan teknik. Målet
              kvarstår. För var och en som har ett arbete och en inkomst och
              det svarar också på frågan om arbetsvillkoret, som jag naturligtvis
              tycker ska vara kvar men blir av med arbetet måste man ha ett
              system där man har en inkomstrelaterad försäkring. Det tycker
              inte jag är särskilt orimligt.
            </seg>
            <seg n="0f94957d">
              Tekniken för att nå dit handlar väldigt mycket om: Fungerar tekniken
              inom ramen för den svenska modellen? Stöder den arbetslinjen?
              Inverkar den inte menligt på arbetsmarknadens funktionssätt? Samvarierar
              den med en ansvarsfull lönebildning? Avstår den från att försämra
              marginaleffekter för olika grupper av löntagare? Vi får se om
              man kan hitta en sådan modell, Sören Öman lyckades inte riktigt.
            </seg>
            <seg n="08760a71">
              Jag välkomnar naturligtvis den parlamentariska utredningen för
              att se det i ett lite bredare sammanhang med de övriga socialförsäkringarna
              och se på vilket sätt man kan hantera den grundläggande frågeställningen:
              Hur ser vi till att alla på svensk arbetsmarknad som har en lön
              har ett inkomstrelaterat försäkringsskydd?
            </seg>
          </u>
          <note type="speaker" n="0fa100f0">
            Anf. 204 STAFFAN DANIELSSON (c):
          </note>
          <u who="staffan_danielsson_559bd0" xml:id="i-cd69fa98c57afa5f-8" n="2057b973">
            <seg n="efcb269b">
              Herr talman! Det här tycker jag är en viktig och intressant debatt
              där åsiktsskillnaderna går åt litet olika håll.
            </seg>
            <seg n="937fe5d1">
              Patrik Björck verkar tro att alla kan få a-kassa som betalar
              till den. Men de som inte har haft jobb får betala 440 kronor
              för att komma in i a-kassan. De som har haft jobb får betala 150
              när de blir arbetslösa. Och man får inte pengar om man inte har
              arbetat i ett halvår. Det tycker jag inte är rimligt.
            </seg>
            <seg n="872d30df">
              Patrik Björck slog huvudet på spiken. Vill Staffan Danielsson
              ha en arbetslöshetsförsäkring utan villkor och utan att man har
              haft arbete en kortare tid? Ja, det är precis det jag vill. Varje
              år går 26 statliga miljarder in i a-kassan. Egenfinansieringen,
              om sossarna får makten, är på 5 procent och 95 procent är statliga
              pengar. De pengarna går endast till dem som har haft lyckan att
              ha ett jobb i ett halvt år och har betalat in 5 000. De som har
              varit arbetslösa lika länge men som inte har fått den chansen
              får inte något av detta. De får ingenting eller behovsprövat socialbidrag.
              Detta är en upprörande olikabehandling som inte går att leva med.
              Det tycker jag ärligt.
            </seg>
            <seg n="1322073e">
              Den här debatten får vi säkert fortsätta. Jag sätter stort hopp
              till utredningen, som jag tycker är viktig.
            </seg>
            <seg n="737b72da">
              Jag vill en sista gång bara säga att jag tycker att Patrik Björcks
              och Socialdemokraternas tal om solidaritet med de svaga i samhället
              klingar falskt. För att hävda fackets intressen och för att ge
              folk en bra morot för att gå med i både fack och a-kassa vill
              ni ha ett generöst system med bara 80 kronor i egenfinansiering
              per månad, om ni får som ni vill, och bara 5 procents medfinansiering.
              Det är inte rimligt att utestänga dem som inte har lyckan att
              få det jobbet, de som kan gå arbetslösa i sex år och bara erhålla
              tiondelen av vad de får som har kommit in i systemet.
            </seg>
          </u>
          <note type="speaker" n="25f4c6ed">
            Anf. 205 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-28" n="efb84241">
            <seg n="13b90727">
              Herr talman! Arbetslöshetsförsäkringen är en omställningsförsäkring.
              Omställning innebär att man befinner sig mellan två arbeten. Det
              är en lön som man har förlorat som man försäkrar.
            </seg>
            <seg n="8b4504b0">
              Försäkring i detta fall innebär för mig att det finns ett samband
              mellan den premie man betalar in och den ersättning man får. Den
              baseras på den risk som finns i försäkringen, och risken i arbetslöshetsförsäkringen
              är arbetslösheten. Därför är det inte dumt att ha kopplingen tillbaka
              till lönebildningen genom de fristående kassor som finns i dag.
            </seg>
            <seg n="e6333c8b">
              Sedan har jag liksom Staffan Danielsson klara synpunkter på framför
              allt LO:s organiserade samarbete med Socialdemokraterna som så
              effektivt försvårar för mig och andra borgerliga debattörer som
              gillar den svenska modellen, eftersom det alltid finns en baktanke
              att det finns en politisk dimension i det man gör.
            </seg>
            <seg n="24287b11">
              Grunden är naturligtvis att alla som har en lön i Sverige borde
              ha ett inkomstrelaterat försäkringsskydd. Om det är vi ganska
              många som är överens. Det är inte rimligt att man i en välfärdsstat
              som Sverige har en frivillighet i en så viktig och central socialförsäkring
              som detta innebär. En välfärdsstat som Sverige borde ha ett skydd
              som är lika för alla. Ett inkomstrelaterat försäkringsskydd för
              alla är grunden.
            </seg>
            <seg n="ac7a5c55">
              Slutligen i just den här debatten vill jag tacka Staffan Danielsson
              och gratulera på födelsedagen genom att överräcka denna fina kexchoklad.
              Grattis!
            </seg>
          </u>
          <note n="856c60e1">
            Överläggningen var härmed avslutad.
          </note>
          <note n="fc689468">
            25 § Svar på interpellation 2009/10:452 om en fristående och
            oberoende Alfakassa
          </note>
          <note type="speaker" n="a4a43193">
            Anf. 206 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-29" n="efb84241">
            <seg n="3538d96f">
              Herr talman! Staffan Danielsson har frågat mig om jag är beredd
              att ta initiativ för att göra Alfakassan oberoende och fristående
              från övriga a-kassor, till exempel genom ett statligt huvudmannaskap.
              Vidare har Staffan Danielsson frågat mig om jag avser att vidta
              åtgärder för att säkerställa att Alfakassans avgiftsnivå och utbetalningstid
              ska ligga i nivå med de bästa a-kassorna.
            </seg>
            <seg n="cfa9a3b5">
              Alfakassan har under 2009 tidvis haft extrema handläggningstider
              som en följd av en mycket kraftig ökning av antalet ersättningsärenden.
              Detta är naturligtvis beklagligt. Under 2010 har handläggningstiden
              minskat avsevärt, även om den fortfarande är för lång. Inspektionen
              för arbetslöshetsförsäkringen utövar tillsyn över arbetslöshetskassorna
              och har med anledning av Alfakassans långa handläggningstider
              följt Alfakassans arbete och då konstaterat att det inte finns
              anledning att misstänka att Alfakassan har en ineffektiv ärendehantering.
            </seg>
            <seg n="1ee236f5">
              Staffan Danielsson kritiserar också nivån på den avgift som Alfakassan
              tar ut av ersättningstagarna. Under de senaste åren har avgiften
              till Alfakassan varierat en hel del. Anledningen till att avgiften
              under perioder är relativt hög är att Alfakassan förstärkt sin
              administration för att på så sätt komma till rätta med de långa
              handläggningstiderna.
            </seg>
            <seg n="c45890c1">
              Avslutningsvis vill jag upplysa Staffan Danielsson om att regeringen
              under våren har tillsatt en parlamentarisk utredning som ska se
              över de allmänna försäkringarna vid sjukdom och arbetslöshet.
              Kommittén ska bland annat pröva alternativa organisationsformer
              för en framtida, obligatorisk arbetslöshetsförsäkring.
            </seg>
            <seg n="8fe4d8d4">
              Mot bakgrund av detta avser jag inte att vidta någon åtgärd vad
              gäller de frågor som Staffan Danielsson tar upp.
            </seg>
          </u>
          <note type="speaker" n="96d4f229">
            Anf. 207 STAFFAN DANIELSSON (c):
          </note>
          <u who="staffan_danielsson_559bd0" xml:id="i-cd69fa98c57afa5f-9" n="2057b973">
            <seg n="dbe1fe0c">
              Herr talman! A-kassan borde självfallet vara allmän och omfatta
              alla som står till arbetsmarknadens förfogande. Den debatten har
              vi just haft.
            </seg>
            <seg n="7a4fd4de">
              En annan orimlighet vad gäller arbetslöshetsförsäkringen är arbetslöshetskassornas
              sammankoppling med politiserade fackförbund. Ett antal fackförbund
              är fortfarande starkt politiserade genom en tydlig koppling till
              och som stora bidragsgivare till Socialdemokraterna. Dessa förbund
              driver sedan länge en massiv politisk s-propaganda i sina medlemstidningar,
              på sina möten och genom sina ombudsmän och förtroendevalda.
            </seg>
            <seg n="22ed1023">
              På central nivå sitter ledande fackföreningsledare i Socialdemokraternas
              högsta organ. Förtroendevalda och ombudsmän i dessa fackförbund
              är regelmässigt sympatisörer nästan enbart till socialistiska
              partier, medan den som ger uttryck för borgerliga sympatier endast
              undantagsvis erhåller ett uppdrag. Det här är enligt min uppfattning
              en orimlig ordning.
            </seg>
            <seg n="ce254c81">
              Särskilt stötande är det att dessa fackförbund administrerar
              arbetslöshetsersättningen också till de medlemmar som man dagligen
              skäller ut. Huvuddelen av de pengarna kommer från allmänna skattemedel.
              För att nödtorftigt visa på en viss valfrihet har Alfakassan tillskapats
              i slutet av 1990-talet av den dåvarande s-regeringen Persson.
              Alfakassan sägs vara fristående från fackförbunden eller statlig.
              Pyttsan! Den är varken fristående eller statlig. Det är Arbetslöshetskassornas
              samorganisation, SO, som är huvudman för Alfakassan och tillsätter
              styrelse. Nyligen har ordförandeskapet i SO växlat från IF Metall
              till Handelsanställdas förbund.
            </seg>
            <seg n="39b63dd0">
              Motivationen hos andra a-kassor att erbjuda en konkurrenskraftig
              fristående a-kassa till sina egna a-kassor är rimligen låg, herr
              arbetsmarknadsminister. Ju bättre man lyckas med detta, desto
              fler av de egna medlemmarna kan givetvis befaras gå över till
              Alfakassan. Incitamenten slår i fel riktning, arbetsmarknadsministern.
              Det är därför inte rätt mot vare sig Alfakassan eller alla de
              a-kassor som i dag är huvudmän för a-kassan att detta starka samband
              finns.
            </seg>
            <seg n="1460c317">
              Hur skört står den fristående Alfakassan? Hur fungerar de felaktiga
              incitamenten? Hur väl lyckas ordföranden i Handelsanställdas förbund
              i sitt uppdrag att förvalta den oberoende Alfakassan? Det beror
              på vilket målet är. Är målet att Alfakassan ska ha en av de högsta
              medlemsavgifterna och mycket längre kötider än de flesta andra
              a-kassor har man lyckats mycket väl. Jag tycker att ett alternativ
              som bör prövas är att Alfakassan ägs och drivs av staten genom
              till exempel Arbetsförmedlingen eller annan huvudman.
            </seg>
            <seg n="15d3d1eb">
              Arbetsmarknadsministern verkar vara tillfreds med dagens ordning,
              att Alfakassan kostar 440 kronor per månad medan många a-kassor
              kostar mindre än hälften. Akademikernas kostar till exempel 90
              kronor per månad. Likaså verkar både arbetsmarknadsministern och
              Patrik Björck vara tillfreds med att bocken i viss mån sätts till
              trädgårdsmästare genom att de fackförbund som har egna a-kassor
              också får i uppdrag att sköta Alfakassan bättre än dessa. Jag
              förstår inte riktigt varför en borgerlig, duktig och skicklig
              arbetsmarknadsminister inte vill se en verkligt fristående a-kassa
              som alternativ till de politiserade fackförbundens.
            </seg>
          </u>
          <note type="speaker" n="583ac6b3">
            Anf. 208 PATRIK BJÖRCK (s):
          </note>
          <u who="patrik_bjorck_d8ad48" xml:id="i-29e6cb4c28b754f7-11" n="e7c9247b">
            <seg n="dbcd5c41">
              Herr talman! Jag ska ta på mig den något ovana rollen som försvarsadvokat,
              något som jag brukar beskylla Staffan Danielsson för att vara.
            </seg>
            <seg n="9591ada4">
              Jag förstår mycket väl varför en klok arbetsmarknadsminister
              står bakom det a-kassesystem vi har i dag. Det är ett bra system
              som levererar. Arbetsmarknadsministern brukar använda uttrycket
              if it aint broke, why fix it. Därför gör naturligtvis en klok
              arbetsmarknadsminister på det sättet att han låter det som fungerar
              fortsätta att fungera.
            </seg>
            <seg n="aa775640">
              Återigen, i denna interpellationsdebatt precis som i den tidigare,
              bygger Staffan Danielssons engagemang och vrede på spöken. Staffan
              Danielsson ser spöken på blanka dagen.
            </seg>
            <seg n="48049db3">
              Jag har inga problem med att vi har olika uppfattningar. Tvärtom!
              Jag tycker om när vi har olika uppfattningar så att det blir lite
              nerv och konflikt i politiken. Det är demokratins hjärta.
            </seg>
            <seg n="fe1dbeaf">
              Men det känns nästan lite löjligt att debattera en konflikt som
              handlar om en verklighet som inte existerar. Staffan Danielsson
              ser kassorna som någon sorts socialdemokratins förlängda arm.
              Jag är inte alls säker på att Akademikernas Erkända Arbetslöshetskassa
              ställer upp på den beskrivningen. Jag kan till och med tänka mig
              att det finns en och annan centerpartistisk fiskare i Sveriges
              Fiskares a-kassa. Vad vet jag? Inte för att jag har några synpunkter
              på det, men det är en märklig verklighetsbeskrivning som Staffan
              Danielsson ger. Att Metall eller Handelsanställdas förbund har
              en facklig-politisk samverkan med socialdemokratin är både rimligt,
              bra och demokratiskt fullständigt lysande. Det är något som har
              stärkt det här samhället och demokratin under mer än hundra år.
              Men det är en annan diskussion.
            </seg>
            <seg n="2bb22860">
              Nu diskuterar vi en fristående och oberoende Alfakassa, och det
              retar upp Staffan Danielsson till näst intill vrede. Svaret är
              då att Staffan Danielsson vill förstatliga. När Staffan Danielsson
              blir arg vill han förstatliga. Då ska jag reta upp Staffan Danielsson
              lite oftare i andra frågor, så kanske vi får lite ordning på politiken
              i det här landet. Det är synd, men å andra sidan känner jag Staffan
              och vet att han är en snäll och trevlig pojk. Vi har trevligt
              när vi träffas lite privat. Jag uppskattar Staffan mycket.
            </seg>
            <seg n="eb08efda">
              Det är synd att Staffan inte är arg oftare. Då skulle man kunna
              få ordning på både apoteket, Systembolaget och jag vet inte allt
              vad ni vill privatisera. Kan du inte bli arg på Bilprovningen?
              Det blir du väl nästa gång du ska lämna in din bil och märker
              att avgiften har tredubblats. Då kanske du blir så arg så att
              du vill förstatliga bilprovningen. Det må väl vara hänt om det
              finns så att säga vettiga sakliga argument för att förstatliga
              någonting. Oavsett om man ska gå åt det ena eller det andra hållet,
              om man ska bedriva något i fristående regi, i statlig regi, privatisera
              eller hur man vill göra, måste man ha sakliga argument.
            </seg>
            <seg n="e1afefb0">
              Jag som socialdemokrat är inte ideologiskt låst vid att något
              ska bedrivas i statlig regi eller privat regi. Jag är som socialdemokrat
              öppen för att pröva alla alternativa driftsformer, men då måste
              man ha sakliga argument.
            </seg>
            <seg n="5dc6dced">
              När det gäller de svenska a-kassorna har det fram tills arbetsmarknadsministern
              ändrade villkoren och försämrade ersättningarna fungerat ganska
              bra. Det är något som Staffan Danielsson skulle ägna sin vrede
              åt. När vi vinner valet i september kommer vi att åtgärda merparten
              av de problem som drabbar de svagaste, som Staffan Danielsson
              var ute efter här. Då kommer vi att se till att folk vill vara
              med i vår frivilliga a-kassa.
            </seg>
          </u>
          <note type="speaker" n="7c3c5c71">
            Anf. 209 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-23" n="26b3f817">
            <seg n="cf70ba3c">
              Herr talman! Jag hade tackat för mig tidigare, men i och med
              Staffan Danielssons inlägg förmådde ingenting hålla mig kvar i
              bänken.
            </seg>
            <seg n="1f5c4476">
              Staffan Danielsson må vara påläst i vissa frågor, men i andra
              frågor verkar han vara helt hämningslöst utan någon som helst
              kunskap. Får jag upplysa honom om att TCO och Saco inte har någon
              facklig-politisk samverkan med Socialdemokraterna? Får jag upplysa
              Staffan Danielsson om att a-kassornas verksamhet bedrivs utifrån
              ett myndighetsutövande? Det är därför man har delat upp dem i
              olika typer av organisationer särskilda från varandra. Det har
              varit viktigt att göra så eftersom det är fråga om myndighetsutövning.
              Jag trodde att riksdagsledamoten Staffan Danielsson kände till
              det, men med tanke på hans inlägg i debatten är det på sin plats
              att påpeka detta. Jag vill också påpeka att det finns en organisation
              som heter Arbetslöshetskassornas samorganisation där man samordnar
              viktiga frågor.
            </seg>
            <seg n="740ec997">
              Därmed betyder detta inte att TCO, Saco och LO, de tre centrala
              fackliga organisationerna, inte kan ha synpunkter på den politik
              som bedrivs och hur regeringen har sabbat en a-kassa. Jag tror
              att det är viktigt att alla fackförbund agerar och tycker till
              när man ser politiska beslut som påverkar medlemmarna. Det är
              därför det finns fackförbund. Det är för att de ska hjälpa till
              att bedriva opinionsbildning i viktiga frågor för medlemmarna.
              Det trodde jag, herr talman, att Staffan Danielsson kände till.
            </seg>
          </u>
          <note type="speaker" n="cc402b87">
            Anf. 210 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-30" n="efb84241">
            <seg n="528a247b">
              Herr talman! Patrik Björck tyckte att a-kassan fungerade bra
              när Socialdemokraterna lämnade regeringsmakten. Då stod 700 000
              utanför a-kassan. Det var helt okej och rimligt. Men när 1,2 miljoner
              står utanför är det hemskt och vidrigt. Samtidigt erkänner Patrik
              Björck att de som lämnade a-kassan inte var de svagaste på arbetsmarknaden.
              Det var de som hade hög lön, nära till pension, hade legitimationsyrken
              och annat.
            </seg>
            <seg n="45ac741a">
              Skillnaden mellan det som är ganska okej och det som är riktigt
              hemskt är en halv miljon personer som är höginkomsttagare. Det
              är också ett intressant sätt att se på a-kassan.
            </seg>
            <seg n="b9c36f10">
              En annan sak som Patrik Björck pratar om är hur fint, viktigt
              och demokratiskt det är med socialdemokratiskt anknutna LO-förbund.
              Att vi inte har ett politiskt oberoende LO som arbetar för sina
              medlemmar snarare än för Socialdemokraterna tycker jag är rätt
              skamligt, om jag ska vara ärlig. Det är naturligtvis LO självt
              som bestämmer hur man vill ha det med den saken, men det försvagar
              svensk arbetsmarknads funktionssätt och försvagar argumentationen
              för den svenska modellen. Därför hoppas jag och ser framför mig
              att upplösningen av bandet mellan Socialdemokraterna och LO kommer
              att gå samma väg som det har gjort i Tyskland, Danmark, Storbritannien
              och flera andra viktiga länder.
            </seg>
            <seg n="2a61d083">
              När det gäller Bilprovningen, som Patrik Björck vill förstatliga,
              konstaterar jag att Albanien är nu det enda landet i världen som
              har en statlig bilprovning. Inte ens Nordkorea har det fast det
              hänger förmodligen mer på att de har inga bilar. Så är det med
              det!
            </seg>
            <seg n="7e517d78">
              Nå! För att komma tillbaka till frågorna i interpellationen.
              Alfakassan grundades för ett antal år sedan med SO som huvudmän.
              Det är bra att det finns en Alfakassa. Det är bra att den kom
              till för dem som väljer att inte ha en koppling till ett speciellt
              avtalsområde eller till ett speciellt fackförbund som de andra
              kassorna har.
            </seg>
            <seg n="3940e609">
              Jag noterar samtidigt att Sören Ömans utredning, som vi pratade
              lite om i den förra interpellationen, föreslog en Betakassa, en
              statlig kassa, som ytterligare komplement ett slags motsvarighet
              till pensionssystemets Sjunde AP-fond, det vill säga för dem som
              inte aktivt väljer en a-kassa är det där man hamnar. Det tycker
              jag också är en rimlig inställning, att det finns en mångfald
              av aktörer som man kan vara medlem hos.
            </seg>
            <seg n="4809abcf">
              Jag är faktiskt medlem i Alfakassan och betalar 410 kronor per
              månad. Skälet till att avgiften för Alfakassan är lite högre än
              på andra ställen hänger ihop med att arbetslösheten bland medlemmarna
              i min kassa är lite högre än bland akademikerna. Så är det med
              det.
            </seg>
            <seg n="9bc3b511">
              IAF gjorde en genomgång av handläggningstiderna i Alfakassan.
              Man konstaterade att många av de ärenden som Alfakassan har att
              hantera är mer komplicerade. Det är förmodligen därför man är
              med i Alfakassan eftersom man inte uppfyller medlemsvillkoren
              i de andra kassorna. Man kan ha haft flera olika arbetsgivare
              eller en brokig bakgrund på arbetsmarknaden. Det gör att en del
              av handläggningstiderna har berott på mer komplicerade fall. Det
              här har Alfakassan, utan att ta dem alldeles i försvar, försökt
              att hantera genom att anställa upp till 200 extra handläggare
              i år för att korta kötiderna och hantera frågorna bättre.
            </seg>
            <seg n="3613b307">
              Slutsatsen är att Alfakassan gör nog så gott de kan. Men det
              finns ingenting som säger att man inte kan göra som Staffan Danielsson
              vill, nämligen ha ytterligare en kassa, en statligt administrerad
              kassa. Det kan mycket väl hända. Sören Öman hade en Betakassa
              i sitt förslag. Vem vet vad den parlamentariska socialförsäkringsutredningen
              kommer fram till. Vi väntar alla med spänning på den.
            </seg>
          </u>
          <note type="speaker" n="404204bc">
            Anf. 211 STAFFAN DANIELSSON (c):
          </note>
          <u who="staffan_danielsson_559bd0" xml:id="i-cd69fa98c57afa5f-10" n="2057b973">
            <seg n="2bcf1e02">
              Herr talman! Jag har stor respekt för arbetsmarknadsministern
              som arbetsmarknadsminister och även för Patrik Björck och Eva-Lena
              Jansson som fackliga företrädare och politiker, även om de kan
              ha fel ibland, till exempel i denna fråga.
            </seg>
            <seg n="84abf06d">
              Generaldirektören för Inspektionen för arbetslöshetsförsäkringen
              Anne-Marie Qvarfort fick frågor i november i en intervju i Sveriges
              Television om långa kötider och höga medlemsavgifter hos Alfakassan.
              Hon svarade då att den arbetslöse i stället kan bli medlem i någon
              av övriga a-kassor. Detta svar torde glädja övriga a-kassor som
              är huvudmän för Alfakassan den förment oberoende.
            </seg>
            <seg n="74681422">
              Jag vill fråga arbetsmarknadsministern vilka incitament som de
              röda a-kassorna har, även de som inte är röda, vilket Eva-Lena
              Jansson sade, för att Alfakassan ska lyckas uppnå lägre medlemsavgifter
              eller kötider än deras egna a-kassor. Är det inte snarare så att
              incitamenten egentligen verkar i motsatt riktning, att det kanske
              inte är så dumt för Arbetslöshetskassornas samorganisation att
              Alfakassan har högre avgifter och kötider? Jag tycker att generaldirektörens
              uttalande pekar i samma riktning, och jag vill därför återge vad
              som sades i SVT-intervjun den 4 november 2009. Reportern säger
              att avgiften till Alfakassan, för den som har stått utanför, har
              höjts från 374 kronor per månad till 484 kronor på en månad.
            </seg>
            <seg n="2f7af0ae">
              Då säger Anne-Marie Qvarfort: Du kan ansöka om medlemskap i en
              branschkassa även om du är arbetslös i dag, det kunde du inte
              tidigare. Och då kan du komma ned i lägre avgifter, till exempel
              90150 kronor i månaden.
            </seg>
            <seg n="d9fa933c">
              Jag begär inte att arbetsmarknadsministern ska recensera generaldirektören,
              men är det inte en uppenbar risk att Alfakassans förvaltning och
              tillsyn verkade acceptera att den ska ligga i topp?
            </seg>
            <seg n="5d87d96e">
              Jag kan personligen säga i den här frågan att vad gäller att
              det ska vara en skillnad på 300 kronor per månad i a-kasseavgifter,
              så att den som är lågavlönad och med i Alfakassan betalar 440
              kronor och den som är akademiker och får en kort arbetslöshet
              betalar 90 kronor, är jag beredd att överväga om det är ett acceptabelt
              stort glapp i en framtid. Men det får vi fortsätta att diskutera.
            </seg>
            <seg n="7bcf3c67">
              Min grund i den här frågan är egentligen just det här att jag
              kan tänka mig ett statligt huvudmannaskap. Jag kan säga till Patrik
              Björck för att lugna honom att jag även mycket väl kan tänka mig
              en god privat lösning, med ett huvudmannaskap som har som enda
              incitament att förvalta Alfakassan bättre än alla andra a-kassor
              och som inte själv är huvudman för en egen a-kassa som konkurrerar
              med Alfakassan. Det är min poäng.
            </seg>
            <seg n="efc14d8f">
              Det finns ett fackligt-politiskt samband som jag tycker borde
              brytas, men det finns fackförbund som inte har detta. Men just
              att de fick uppdraget av regeringen Persson att förvalta den oberoende
              och fristående kassan så bra som det bara är möjligt var egentligen
              fel. Om du jobbar med en egen a-kassa, vad har du för incitament
              att förvalta en oberoende konkurrent ännu bättre?
            </seg>
            <seg n="c8c06779">
              Det är väl det jag hoppas att arbetsmarknadsministern i sin vishet
              kan ta med sig från denna debatt och fundera på över sommaren,
              så får vi säkert återkomma till frågan både i kommande riksdagar,
              hoppas jag, och i den kommande utredningen.
            </seg>
          </u>
          <note type="speaker" n="e0e66b64">
            Anf. 212 PATRIK BJÖRCK (s):
          </note>
          <u who="patrik_bjorck_d8ad48" xml:id="i-29e6cb4c28b754f7-12" n="e7c9247b">
            <seg n="1333a037">
              Herr talman! Arbetsmarknadsministern lägger ord i min mun. När
              jag säger att det kanske inte var de verkligt svaga som valde
              att stå utanför menar jag en riktig a-kassa med en riktig avgift,
              riktiga arbetsvillkor och riktiga ersättningsnivåer. Jag tror
              inte att det är fallet. Däremot har arbetsmarknadsministern genom
              sina försämringar jagat ut många av de svaga grupperna ur a-kassan.
              Bara för att man inte ska tro att vi har samma uppfattning där
              vill jag dementera det.
            </seg>
            <seg n="db918198">
              När det gäller om de i LO är politiskt oberoende eller inte behöver
              arbetsmarknadsministern inte bekymra sig över det det ordnar medlemmarna
              i demokratiska beslutsprocesser, så det löser sig.
            </seg>
            <seg n="3f0ba414">
              Det är lite spännande när Staffan Danielsson jagar spöken som
              en riktig ghostbuster. Det må väl vara hänt, men plötsligt kan
              även en blind höna picka ett korn. Då har Staffan med sitt rättvisepatos
              insett att de differentierade avgifterna är djupt orättvisa och
              dåliga. Det är väl skönt, för då kan vi enas om det och gå emot
              arbetsmarknadsministerns djupt orättvisa differentierade avgifter
              till a-kassan. Det är härligt att höra att jag har Staffan Danielsson
              med mig där.
            </seg>
            <seg n="d3ffa2ed">
              I övrigt: Vi kan få ett väl fungerande system om vi rättar till
              problemen med differentierade avgifter, för höga avgifter, för
              låga ersättningsnivåer, för låga tak och så vidare allt det där
              som gör att folk väljer att stå utanför a-kassan. När vi har rättat
              till det kommer folk att välja att vara med i a-kassan, särskilt
              de grupper som Staffan Danielsson värnar om. Då kan vi hjälpas
              åt med att åtminstone rätta till avgiften, så kan han och jag
              enas om någonting här i dag.
            </seg>
          </u>
          <note type="speaker" n="d5fbae30">
            Anf. 213 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-6ca8415684ae8d5b-24" n="26b3f817">
            <seg n="710e51be">
              Herr talman! Jag vet inte om Staffan Danielsson valde att inte
              lyssna på mig. Han använde begreppet röda a-kassor, och han får
              gärna utveckla vad röda a-kassor är.
            </seg>
            <seg n="4d054f17">
              Jag har uppfattat att a-kassor är något särskilt som organisation.
              De tillhör visserligen ett fackförbund, men de är en enskild organisation
              och använder sig av myndighetsutövning. Det händer att fackförbund
              hjälper medlemmar att överklaga den egna a-kassans beslut. De
              har en särskild organisation för det.
            </seg>
            <seg n="c5aa0ec7">
              Det är viktigt att Staffan Danielsson känner till det han tillhör
              ju den lagstiftande församlingen. Jag tycker att det är helt obegripligt.
              Det är bra att han också har upptäckt att finns ytterligare två
              stora centralorganisationer, TCO och Saco, som inte har facklig-politisk
              samverkan. Däremot har de en facklig-politisk uppfattning. De
              har uppfattningen att regeringen bedriver en dålig politik när
              det gäller a-kassorna de har varit jättetydliga med det.
            </seg>
            <seg n="e835a715">
              Arbetsmarknadsministern tycker att det är ett problem med LO,
              och då kan jag säga att det är LO:s medlemsförbund och LO:s medlemmar
              som fattar beslut i demokratisk anda. Man kan ställa en retorisk
              fråga till arbetsmarknadsministern om han anser att det är ett
              problem för Svenskt Näringsliv att de leds av en moderat, tidigare
              statssekreterare på Finansdepartementet. Är inte det ett större
              problem för Svenskt Näringsliv? Jag har inte uppfattat att de
              anställda eller de olika arbetsgivarna där har kunnat vara med
              och tycka till i den frågan.
            </seg>
          </u>
          <note type="speaker" n="e370a3f4">
            Anf. 214 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-31" n="efb84241">
            <seg n="43af7627">
              Herr talman! Det är bara lite svårt att veta vilken hatt som
              LO:s ordförande har på sig när hon uttalar sig. Är det för sina
              medlemmars bästa eller för Socialdemokraternas bästa? Är det som
              ordförande eller som VU-ledamot? Det kan man undra. Det hade naturligtvis
              varit bättre om man hade haft en särskillnad, inte minst för oss
              som värnar den svenska modellen och råkar vara borgerliga.
            </seg>
            <seg n="e2796eef">
              En omställningsförsäkring: Om man menar allvar med omställning
              och försäkring är det bra med differentierade avgifter där premien
              återspeglar risken i försäkringen. Det är därför det är en försäkring
              och inte ett allmänt bidrag, eller hur?
            </seg>
            <seg n="0299603e">
              Det är också skälet till att Alfakassans avgifter ser ut som
              de gör. De är främst beroende på just arbetslöshetsnivån bland
              kassans medlemmar. IAF bevakar och övervakar att de administrativa
              kostnaderna inte springer i väg och att personer får ersättning
              i rätt tid.
            </seg>
            <seg n="8421cc5e">
              Det generaldirektören pekar på är att vi har gjort det mer möjligt
              att välja a-kassa. Det är bra med konkurrens. Precis som när det
              gäller bilprovning och apotek är konkurrensen en förutsättning
              för att sätta press på avgifterna nedåt, för att öka tillgänglighet
              och öka möjligheterna för den enskilde att välja. Det är naturligtvis
              bra att det är så.
            </seg>
            <seg n="6d2af634">
              Slutsatsen är väl, om jag återgår till interpellationen, att
              Alfakassan jobbar på så gott de kan med sina uppgifter och försöker
              göra ett rimligt bra jobb. Man har haft det besvärligt för man
              har haft besvärliga ärenden att hantera och en tillströmning av
              arbetslösa medlemmar som kräver ersättning. Det är naturligtvis
              rimligt att var och en som har betalat in till försäkringen får
              rätt ersättning i rätt tid. Därför är det viktigt att framför
              allt IAF fortsätter att bevaka och se till att Alfakassan och
              de andra kassorna gör sina uppgifter på det sätt som det statliga
              stödet till dessa a-kassor är avsett att fungera.
            </seg>
            <seg n="2fb5b24f">
              Samtidigt kan man naturligtvis säga att när utredningen om en
              obligatorisk arbetslöshetsförsäkring, den parlamentariska socialförsäkringsutredningen,
              levererar sitt slutresultat ska det inte uteslutas att det kommer
              ytterligare en a-kassa kanske två, tre eller fem. Jag tror att
              det är bra med många alternativ på det här området. Någon kan
              vara statlig. Och varför inte några privata? Det skulle väl inte
              skada om det finns några andra alternativ. Huvudsaken är att medlemmarna
              upplever att man får vad man betalar för och får en bra hantering
              när man är i behov av ersättning från sin arbetslöshetsförsäkring.
            </seg>
          </u>
          <note type="speaker" n="0a3ca384">
            Anf. 215 STAFFAN DANIELSSON (c):
          </note>
          <u who="staffan_danielsson_559bd0" xml:id="i-cd69fa98c57afa5f-11" n="2057b973">
            <seg n="88432284">
              Herr talman! Vad är röda a-kassor? Det är a-kassor vilkas huvudman
              är ett rött fackförbund. Visst har de som a-kassor myndighetsuppgifter,
              men som konstruktionen är måste den som vill ha en billigare a-kassa
              än Alfakassan och jobba inom det arbetsområdet bli medlem i ett
              rött fack för att komma åt de billigare avgifterna.
            </seg>
            <seg n="b4b8901b">
              Fackförbund och a-kassor har incitament för att få så många medlemmar
              som möjligt i sina a-kassor. Men det är lite att sätta bocken
              till trädgårdsmästare att tro att de har maximala incitament för
              att sköta den gemensamma kassan bättre än de andra, även om det
              är myndighetsuppgifter och så vidare. Jag hoppas att vi kan fundera
              vidare på det.
            </seg>
            <seg n="ad5267fc">
              Jag kan hålla med arbetsmarknadsministern om att dagens system
              med en avgift för a-kassorna kopplat till arbetslösheten i branschen
              är marknadsmässigt korrekt vad gäller incitament. Det styr mot
              att man vill sköta det så effektivt som möjligt. Men incitamenten
              vad gäller förvaltningen av den förment oberoende Alfakassan drar
              tyvärr åt fel håll.
            </seg>
            <seg n="a8e36b5c">
              Jag tackar för debatten, som jag tycker har varit spänstig, i
              varje fall från mina meddebattörer, och intressant. Jag har ett
              engagemang i frågorna och kommer att fortsätta att diskutera detta.
            </seg>
            <seg n="35def9b2">
              Jag vill tacka talmannen och alla som har skött riksdagen så
              bra. Jag vill tacka arbetsmarknadsministern, som har satt världsrekord
              eller i vart fall svenskt rekord i interpellationssvar, för väldigt
              många interpellationsdebatter med gott humör och god uthållighet.
              Det tycker jag att även oppositionen har visat.
            </seg>
            <seg n="60906870">
              Jag råkar ha en kexchoklad till, som jag även för oppositionens
              räkning, tror jag kan förära arbetsmarknadsministern för ett väl
              utfört värv. Tack så mycket!
            </seg>
          </u>
          <note type="speaker" n="f74c5bde">
            Anf. 216 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-44378a4337fee42d-32" n="efb84241">
            <seg n="9077291f">
              Herr talman!
            </seg>
          </u>
          <note n="5d3b28d3">
            Tack, och glad sommar!
          </note>
          <note n="856c60e1">
            Överläggningen var härmed avslutad.
          </note>
          <note n="bd1a5fe7">
            26 § Anmälan och omedelbar hänvisning av ärenden till utskott
          </note>
          <note n="fcd48ad0">
            Anmäldes
          </note>
          <note n="03c84032">
            Kammaren biföll talmannens förslag att prop. 2009/10:232 omedelbart
            skulle hänvisas till socialutskottet och att prop. 2009/10:241
            omedelbart skulle hänvisas till civilutskottet.
          </note>
          <note n="0b28c234">
            27 § Kammaren åtskildes kl. 20.01.
          </note>
          <note n="66bb583a">
            Förhandlingarna leddes
          </note>
          <note n="3961f366">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
