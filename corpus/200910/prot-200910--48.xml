<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--48</head>
          <docDate when="2009-12-11">2009-12-11</docDate>
        </div>
      </front>
      <body>
        <div>
          <note n="0ea7c3d9">
            ﻿
          </note>
          <note n="5c57f422">
            Riksdagens protokoll
          </note>
          <note n="90ecedcb">
            2009/10:48
          </note>
          <note type="date" n="b8654dda">
            Fredagen den 11 december
          </note>
          <note n="973a98bd">
            Kl. 09:00 - 18:06
          </note>
          <note n="f43ec185">
            1 § Aktuell debatt: Coacher för arbetssökande
          </note>
          <note type="speaker" n="2e3f5055">
            Anf. 1 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-bf14217714eaf863-0" n="7ffbfcc2">
            <seg n="7c32e1bc">
              Herr talman! Få regeringar har haft så goda möjligheter att bekämpa
              arbetslösheten och bryta utanförskapet som den nuvarande. När
              arbetsmarknadsminister Sven Otto Littorin tillträdde gick det
              bra för Sverige. Sverige hade överskott i statsfinanserna. Det
              fanns resurser för att investera i utbildning och för att förbereda
              människor för en ny tids jobb. Bordet var dukat.
            </seg>
            <seg n="591d1133">
              Men vad hände? Hur gick det? Hur använde regeringen och arbetsmarknadsministern
              dessa möjligheter? Med facit i hand ser vi att resultatet är mer
              än skralt. Möjligheter och resurser har slösats bort och förvandlats
              till budgetunderskott och en växande skattesänkarskuld. På ett
              år har 100 000 jobb försvunnit. Ungdomsarbetslösheten slår nya
              rekord. Även utanförskapet, såsom Moderaterna själva definierade
              det i valrörelsen, har vuxit med 70 000 personer. Var tredje arbetslös
              är nu långtidsarbetslös. Enligt regeringens prognos kommer det
              att finnas 60 000 färre sjuksköterskor, lärare och andra välfärdsarbetare
              än det fanns 2008. Så ser resultatet ut hittills.
            </seg>
            <seg n="a12039bd">
              Regeringen har själv förvärrat krisen. Sverige har slitits tydligare
              isär mellan män och kvinnor, mellan anställda och arbetslösa,
              mellan sjuka och friska och mellan landsändar. Arbetsmarknadsministern
              är ansvarig för att ett antal strategiska misstag gjorts som försvårat
              för arbetslösa, särskilt för dem som står långt från arbetslivet,
              att få en chans att komma tillbaka starkare till ett nytt jobb.
            </seg>
            <seg n="c249f47c">
              Arbetsmarknadsministern vände de långtidsarbetslösa ryggen. I
              stället för att investera i utbildning och kompetensutveckling
              så flera kunde ta steget ut i arbetslivet lade ministern ut ett
              snabbspår. Det blev jobbcoacher för hela slanten. Men jobbcoacher
              fungerar inte alls i en lågkonjunktur. Nyckeln till fler jobb
              heter utbildning, utbildning, utbildning. Arbetsmarknadsministerns
              politik är ett misslyckande. Det duger inte.
            </seg>
            <seg n="42bb97ea">
              Det är dags för ett bokslut, Littorin. Vi socialdemokrater har
              tagit initiativ till denna debatt här i dag. Vi vet att Sverige
              förtjänar och kan bättre.
            </seg>
          </u>
          <note type="speaker" n="33d80a8c">
            Anf. 2 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-a43f34e993b971a1-0" n="18ddd06e">
            <seg n="efebee59">
              Herr talman! Mot bakgrund av de artiklar som skrevs för ett antal
              veckor sedan känns det viktigt och relevant att här få berätta
              om syftet med och betydelsen av den viktiga satsning som regeringen
              nu gör på jobbcoacher.
            </seg>
            <seg n="affcc450">
              Bakgrunden är förstås den internationella finanskrisens härjningar
              på svensk arbetsmarknad. I slutet av augusti förra året visade
              svensk arbetsmarknad rekordsiffror. Aldrig förr hade så många
              i Sverige arbetat. Aldrig förr hade antalet arbetade timmar varit
              högre. Arbetslösheten hade sjunkit, sysselsättningen ökat och
              utanförskapet minskat. Det var ett par tre veckor före Lehman
              Brothers konkurs, startskottet för den internationella finanskrisen
              som sedan dess härjat snart sagt varje ekonomi världen över.
            </seg>
            <seg n="d04dda55">
              I år befinner sig nio av tio länder i ekonomisk tillbakagång.
              Världshandeln sjunker, tillväxten är negativ och arbetslösheten
              ökar världen över.
            </seg>
            <seg n="ef32c66d">
              Sverige är ett litet exportberoende land. Hälften av ekonomin
              är exportrelaterad, och exporten har sjunkit med en fjärdedel.
              Denna utveckling har slagit rakt in i den svenska exportindustrin
              med höga varseltal och kraftigt ökande arbetslöshet som följd.
            </seg>
            <seg n="556c55ca">
              Herr talman! Även om siffror och prognoser nu ser bättre ut än
              för bara några månader sedan är eftersläpningen på arbetsmarknaden
              betydande. Det besvärliga 2009 kommer att följas av ett besvärligt
              2010. Men framtiden är inte givet katastrofal. Jag vill påminna
              om tre sammanvägda faktorer som kommer att påverka arbetsmarknaden
              mer positivt framöver.
            </seg>
            <seg n="3f9bb1b4">
              Först och främst: Efter vargavinter kommer vår. Konjunkturen
              kommer att vända. Vi ser redan hur vissa branscher sakta men säkert
              söker nya medarbetare.
            </seg>
            <seg n="a743f47e">
              För det andra har man i åratal pratat om ett generationsskifte,
              och nu kommer det verkligen. Som Arbetsförmedlingen ofta påpekar
              kommer det att vara fler som lämnar arbetsmarknaden med pension
              2012 än som kommer ut på den. Dagens 40-talistgeneration kommer
              att lämna ett stort tomrum efter sig på arbetsmarknaden som måste
              fyllas av nya generationer.
            </seg>
            <seg n="7c5d10a6">
              För det tredje kommer dessa nya generationer, dagens ungdomar,
              att bli färre under åren framöver. Ungdomskullarna minskar.
            </seg>
            <seg n="62202498">
              Det gör att vi inom kort riskerar att hamna i en situation med
              arbetsbrist och risk för löneinflation. Det finns alltså både
              mänskliga och ekonomiska skäl för att motverka att arbetslösheten
              blir bestående. Varje ansträngning måste göras för att behålla
              dem som nu blir arbetslösa eller inte får ett jobb så nära arbetsmarknaden
              som möjligt.
            </seg>
            <seg n="5859d9c6">
              Herr talman! För att det ska ske är satsningar på omställning
              och utbildning centrala. Att få möta och få hjälp av en förmedlare
              eller att få en coach att diskutera med ökar motivationen och
              ger stöd för att hitta rätt väg mot ett nytt jobb eller för att
              återgå till studier. Motivation och vägledning är viktigt när
              man söker jobb. Som ni vet har Arbetsförmedlingen omorganiserats
              och tillförts en mängd resurser under de senaste åren för att
              bättre anpassas till den enskilda individens behov.
            </seg>
            <seg n="6e51580c">
              Herr talman! Jag vill gärna ta tillfället i akt och klargöra
              vad coachningsuppdraget innebär för den arbetssökande. Jobbcoachning
              innebär stöd till matchning, vägledning till arbete, utbildning
              eller program inom Arbetsförmedlingen. Coachen blir ett verktyg
              för den arbetssökande och ska utveckla den arbetssökandes färdigheter
              i att söka jobb på ett aktivt och medvetet sätt. Jobbcoachen medverkar
              även till att hitta lämpliga arbetsgivare för praktisk kompetensutveckling
              och praktik samt till att marknadsföra nystartsjobb.
            </seg>
            <seg n="8ea2d6f5">
              För den arbetssökande innebär det att valet av jobbcoach görs
              i samråd med arbetsförmedlaren. Det finns också ett sökbart IT-register
              på arbetsförmedlingen.se som är tillgängligt för den sökande.
              Jobbcoachningsuppdraget är en del i den arbetssökandes handlingsplan.
              Arbetsförmedlaren har fortfarande ansvaret för den jobbsökande
              under jobbcoachningsinsatsen. Jobbcoachningsuppdraget kan utföras
              av Arbetsförmedlingens egna coacher eller genom att Arbetsförmedlingen
              upphandlar tjänster via kompletterande aktörer, externa jobbcoacher.
            </seg>
            <seg n="49b22f0c">
              Herr talman! Regeringens ambition har varit och är att den offentliga
              Arbetsförmedlingens kompetens och tjänsteutbud ska kompletteras
              med flera olika aktörer. Syftet är att göra utbudet av förmedlingstjänster
              större och mer diversifierat. Det bidrar till att förbättra matchningen
              och ge förbättrad service till arbetslösa. Arbetsförmedlingen
              har sedan 2007 haft regeringens uppdrag att använda kompletterande
              aktörer som en del av förmedlingens tjänsteutbud. Arbetsförmedlingen
              ska anlita kompletterande aktörer för till exempel jobbcoachning.
            </seg>
            <seg n="cda3571a">
              Utifrån det försämrade konjunkturläget ansåg regeringen att det
              fanns ett behov av ett tidigt förstärkt stöd i form av personliga
              coacher till de personer som förlorat arbetet. Det innebär att
              från och med 2009 ska coachningsinsatser ges även utanför jobb-
              och utvecklingsgarantin samt utanför jobbgarantin för unga. Regeringen
              reglerar jobbcoachningen i förordningar och regleringsbrev. Precis
              som i Arbetsförmedlingens övriga verksamhet sker en noggrann uppföljning
              och kontroll. Departementet följer utvecklingen på området i sina
              normala kontakter med Arbetsförmedlingen.
            </seg>
            <seg n="6cc2996f">
              Herr talman! Jag håller inte alls med om beskrivningen att regeringens
              satsning på coacher är att miljardslöseri eller ett kaos. Samtidigt
              är jag, liksom oppositionen, orolig för kvaliteten i insatserna.
              Snabb volymtillväxt i kombination med högre krav på innehållet
              i insatserna kommer ofrånkomligen att leda till att alla personer
              inte kommer att uppleva att de får den hjälp och det stöd de har
              rätt till eller förväntar sig. Men jag är övertygad om att Arbetsförmedlingen
              arbetar på bästa sätt för att säkra kvaliteten i de upphandlingar
              som kommer och vidtar de kvalitetsåtgärder som behövs.
            </seg>
            <seg n="b9074a58">
              Herr talman! Vi i regeringen ställer höga krav på landets duktiga
              arbetsförmedlare och coacher, men vi gör också vårt till för att
              underlätta deras arbete med att hjälpa varje enskild person som
              nu kommer in genom Arbetsförmedlingens dörrar.
            </seg>
            <seg n="cda8d33e">
              Var och en av de arbetslösa som får en coach att jobba med ska
              känna att man får den hjälp man behöver och har rätt till. Känner
              man inte det har varje enskild person rätt att välja en annan
              coach. Varje enskild person har rätt att vända sig till sin arbetsförmedling
              och ta en diskussion om innehållet i den service man får.
            </seg>
          </u>
          <note type="speaker" n="dfb07b2d">
            Anf. 3 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-bf14217714eaf863-1" n="7ffbfcc2">
            <seg n="8ac81aaa">
              Herr talman! Vi har hört, nästan till leda, att det är en finanskris
              i världen. Jag kan säga, arbetsmarknadsministern, att det inte
              har undgått oss heller. Men när ni med ganska hög svansföring
              i valrörelsen 2006 pekade på att det var nu utanförskapet skulle
              hanteras, det var nu jobben skulle komma och det var nu vi skulle
              se till att fler människor kom i jobb, då trodde ni väl inte ens
              i er vildaste fantasi att det alltid skulle vara högkonjunktur
              i detta land och att det aldrig skulle uppstå några problem! Sverige
              gick ju som tåget hösten 2006 och fortsatte att göra det 2007.
              Det medförde att fler fick jobb. Diskussionen handlade om ifall
              detta berodde på regeringens politik. Man kom fram till att nej,
              så var det väl inte egentligen.
            </seg>
            <seg n="b7fd9063">
              Det är nu effekterna kommer. Det är när vi kommer in i lågkonjunkturen
              som regeringen och ansvarig minister prövas. Fungerar politiken,
              och gör den att människor kommer tillbaka i jobb? Vi behöver rusta
              dem så att de kan ta de jobb som kommer.
            </seg>
            <seg n="794d6e05">
              Jag skulle vilja peka på några ganska allvarliga misstag som
              faktiskt har gjorts.
            </seg>
            <seg n="6339c094">
              Utbildningssveket är det första. Den yrkesinriktade arbetsmarknadsutbildningen
              har mer eller mindre avvecklats under Littorins tid trots att
              forskningen från bland annat IFAU och erfarenheter från praktisk
              hantering visar att det bästa sättet att rusta arbetskraft som
              står utanför arbetsmarknaden är att ge utbildning så att man kan
              ta de jobb som efterfrågas när konjunkturen vänder. Det där har
              Littorin tagit bort.
            </seg>
            <seg n="8e8cfd15">
              Vi diskuterade det här många gånger inledningsvis under den här
              mandatperioden då jag sade: Varför rustar man ned arbetsmarknadsutbildningen?
            </seg>
            <seg n="dc97e464">
              Nu ska man inte gå i skolan, utan nu ska man jobba, sade arbetsmarknadsministern.
            </seg>
            <seg n="c8a8e5a0">
              Ja, men när det vänder finns inte utbildningsredskapen där.
            </seg>
            <seg n="c0e6ced6">
              Det andra jag vill peka på är den så kallade garantibluffen.
              100 000 långtidsarbetslösa placeras i garanti på olika sätt. Endast
              7 procent får en aktiv praktik eller riktad utbildning. Resten
              får någon liten coachning eller någon kontakt men är passivt arbetslösa.
            </seg>
            <seg n="92c6b944">
              Det är ingen garanti. Det är att gömma undan människor som håller
              på att gå allt längre in i djup arbetslöshet.
            </seg>
            <seg n="43ad1f41">
              Det tredje är a-kassefiaskot. En halv miljon har trängts ut ur
              a-kassan under en lågkonjunktur, och vi ser att var tredje löntagare
              står utan ett inkomstreglerat skydd vid arbetslöshet. Endast var
              fjärde har rätt till ersättning. Därför skenar socialbidragen
              i kommun efter kommun i detta land.
            </seg>
            <seg n="1346bd4d">
              Vi träffade vårt SKL-folk häromdagen, och de pekade på 70, 80,
              90 och 100 procents ökning av socialbidragen av det skälet att
              det inte fungerar ute med det här som har införts.
            </seg>
            <seg n="1cc02bc3">
              Då kommer den stora insatsen som dagens debatt handlar om, nämligen
              jobbcoacherna.
            </seg>
            <seg n="7053c880">
              Anledningen till att vi ville ha den här debatten var naturligtvis
              att vi såg det här och att vi visste vilken kvalitet det handlar
              om. Det är bra att arbetsmarknadsministern är oroad för kvaliteten.
              Det är väl det minsta man kan säga, när man får se att långtidsarbetslösa
              arbetssökande erbjuds kristallterapi, hypnos och andra saker för
              att komma tillbaka till jobb. Det blir inte trovärdigt när man
              ser det.
            </seg>
            <seg n="19b834f7">
              Att ha coacher i en lågkonjunktur tycker jag är som att skicka
              ut blåbärsplockare på vintern. Det spelar ingen roll hur många
              som gör det, för det är svårt att hitta någonting.
            </seg>
            <seg n="cde513c0">
              Jag såg att i Arbetsförmedlingens egen undersökning när det gällde
              coacherna kom man faktiskt fram till att de som inte hade haft
              coach hade fått större andel av jobben än de som hade haft det.
            </seg>
            <seg n="adec8141">
              När det gäller de externa har jag inte kunnat se någon utredning
              av det, men jag har hört hur det går till i praktiken. Jag reser
              mycket i landet, besöker många arbetsförmedlingar och träffar
              massor av arbetslösa människor.
            </seg>
            <seg n="da975437">
              För någon vecka sedan träffade jag en kvinna. Hon hade en ganska
              svår diagnos, en hygglig utbildning och naturligtvis inte lätt
              att få jobb. Hon var en av dem som nu ska skjutas ut ur sjukförsäkringen.
              Hon hade fått en coach, berättade hon.
            </seg>
            <seg n="f0943fae">
              Det finns ingen riktig kontakt mellan Arbetsförmedlingen och
              coacherna heller, arbetsmarknadsministern. Man får en lista där
              man får se efter vilken coach man vill vända sig till.
            </seg>
            <seg n="329ff36e">
              Den här kvinnan vände sig till någon som hon trodde att det kanske
              kunde fungera med. Hon fick fylla i ett formulär med 200 frågor
              och sedan skulle de återkomma. Sedan återkom de aldrig. Då skickade
              hon ett mejl och frågade vilken coachning hon skulle få. Hon fick
              inget svar. Några dagar innan jag träffade henne hade hon fått
              ett brev. Jättekul om du vill komma på lite julavslut! skrev coachen
              till henne. Men hon har ju inte börjat få någon coachning än!
            </seg>
            <seg n="a2de7dfa">
              Är det den kvaliteten det ska vara? Det finns fler sådana exempel.
              En av Arbetsförmedlingens egna coacher som ringde upp mig sade
              så här: Det är jättebra när jag träffar de arbetslösa och vi kan
              diskutera situationen lite grann, men jag har ju inga redskap
              att erbjuda dem som kommer. Nästa samtal blir det nästan lite
              pinsamt för mig för då säger de att de vill ha ett jobb och frågar
              vad de har för möjligheter.
            </seg>
            <seg n="6bb5f88f">
              Tittar man sedan på arbetsförmedlarna ser man att de har i storleksordningen
              200 arbetssökande per arbetsförmedlare. Då kan man ju tänka sig
              vilken service det blir.
            </seg>
            <seg n="cb78c230">
              Det är coacherna som sedan ska vara någon sorts samtalsterapeuter
              vid sidan av utan redskap att använda för att komma tillbaka till
              jobb. Det är väl ingen konst att vara coach om man bara vänder
              sig till dem som har lätt att komma ut i jobb! Det är väl så de
              här coacherna får betalning. Man kan pricka av på en lista att
              man har träffat den här kvinnan med ganska svår diagnos, och så
              tar man in pengarna och gör en analys och säger att man inte lägger
              ned mer energi på det ärendet för att det är för svårt, och så
              vänder man sig till någon som är lättare att hjälpa i stället.
              Det är väl så det fungerar. Det är oerhört viktigt att följa upp
              det här.
            </seg>
            <seg n="163e28a9">
              3 miljarder av skattebetalarnas pengar går till jobbcoacher som
              inte ger något resultat. Det är att slösa med skattebetalarnas
              pengar, arbetsmarknadsministern!
            </seg>
          </u>
          <note type="speaker" n="444fc976">
            Anf. 4 ANNIKA QARLSSON (c):
          </note>
          <u who="annika_qarlsson_be4975" xml:id="i-891cb4371c4776a5-0" n="f3e086d6">
            <seg n="c77413d3">
              Herr talman! Det var bra att jag förberedde mig inför mitt anförande
              med att skriva av vad som stod i den särskilda begäran, för det
              var inte lätt att förstå för den som satt och lyssnade varför
              vi har den här debatten i dag.
            </seg>
            <seg n="a6bf6093">
              Jag ska citera ur den allmänna begäran från Socialdemokraterna.
              Där står: Under flera dagar har media rapporterat om allvarliga
              missförhållanden i samband med privata aktörers coachning av arbetslösa.
              Arbetsförmedlingen har använt budgetmedel på ett tvivelaktigt
              sätt med negativa konsekvenser för enskilda individer. Regeringen
              har sedan den tillträdde fäst stor tilltro till privata aktörer
              i stället för arbetsförmedlare. En massiv upphandling har genomförts
              som ledde till stora förseningar i insatser till de arbetslösa.
              Vi socialdemokrater har varit kritiska till att detta har skett
              för snabbt, i för stora volymer och utan utvärdering av tidigare
              upphandlingar. Mot denna bakgrund begär Socialdemokraterna i riksdagen
              en aktuell debatt.
            </seg>
            <seg n="01591268">
              Sven-Erik Österbergs inlägg handlade mer om en allmänpolitisk
              debatt i helt andra termer än det som de begärde. Men så stod
              alltså att läsa i den begäran som gick till talmannen den 10 november.
            </seg>
            <seg n="38002c80">
              Vilka medier var det då som hade rapporterat om dessa missförhållanden,
              och fanns det ett enda autentiskt fall, alltså någon enskild individs
              upplevelser som låg till grund för den här begäran från Socialdemokraterna?
              På fråga ett är svaret Aftonbladet, och på fråga två är svaret
              nej.
            </seg>
            <seg n="a3bef092">
              I P1:s program Medierna granskades Aftonbladets miljardfiaskogranskning
              med påståenden om att 98 företag av 952 hade ägnat sig åt hokus
              pokus. Detta hade man fått fram med en arbetsmetod som byggde
              på att provocera fram bevis, inte på att någon arbetssökande faktiskt
              blivit erbjuden hypnos, healing eller omprogrammering som de stora
              rubrikerna utmålade.
            </seg>
            <seg n="62f87f18">
              Av de tolv arbetssökande hos den jobbcoach som hängdes ut har
              alla kontaktats, och ingen har erbjudits eller fått något annat
              än det som har avtalats mellan coachen och Arbetsförmedlingen.
            </seg>
            <seg n="5cbfbc94">
              Herr talman! Kan jag då stå här och bombsäkert säga att inget
              fel har begåtts någonstans? Självklart inte. Med så många människor
              inblandade, både som arbetssökande och som leverantörer av tjänster
              är det klart att det kan bli fel. Rimligtvis borde det bli fel
              någon gång, för annars gör man för lite, men inte utan att det
              blir reaktioner och sedan tillrättat på ett eller annat sätt.
            </seg>
            <seg n="21140c56">
              En sak är jag i alla fall säker på, och det är att med en mångfald
              av aktörer finns det en enorm potential för arbetssökande att
              få stöd på det sätt som passar bäst för just den personen.
            </seg>
            <seg n="e34325a4">
              Arbetsmarknaden är inte en enda stor motorväg i en riktning,
              utan det handlar om en mängd olika småvägar som snirklar sig fram,
              och det handlar om rusningstrafik i innerstan. Jobbcoachen kan
              man se som en gps som både kan tipsa om den bästa vägen och den
              snabbaste vägen.
            </seg>
            <seg n="f472965d">
              Fördelen med gps är, som alla som har hamnat mitt inne i stan
              där man inte känner till vägarna vet, att även när man väljer
              fel väg får man hjälp att hitta tillbaka. Det är det som jobbcoachningen
              handlar om, nämligen att få tips, hjälp och stöttning för att
              välja rätt väg och hitta i myllret. Den är ett stöd i vägvalet.
            </seg>
            <seg n="a83f7273">
              Makten finns hela tiden hos den arbetssökande. Det är den sökande
              som sitter bakom ratten. Det är inte någon annan som kan söka
              jobben. Men när det gäller jobbcoacherna är det viktigt att de
              finns som ett stöd till de arbetssökande.
            </seg>
            <seg n="de888a88">
              Den arbetssökande som känner att det inte fungerar har möjlighet
              att byta. De klagomål som kommit in har handlat om att det dröjt
              för länge till första träffen, marknadsföringen varit för aggressiv
              och leverantören har inte funnits på den ort som den arbetssökande
              önskat. Självfallet följs detta upp för att se till att det är
              kvalitet på de tjänster som erbjuds. Det gör man dels i leveransförsäkran,
              dels i form av stickprovskontroller. En särskild granskning pågår
              för att följa upp och se om det finns fog för den kritik som inte
              kunde visas i den granskning som Aftonbladet gjorde.
            </seg>
            <seg n="4d79742f">
              Jobbcoachning är inget nytt fenomen. Det är en viktig del i det
              som både Trygghetsrådet och Trygghetsfonden arbetat med under
              många år. Det har dessutom varit en del av Arbetsförmedlingens
              uppdrag. Nu renodlas och konkurrensutsätts den. Självklart finns
              risk för barnsjukdomar i ett övergångsskede, men med valfriheten
              hos den arbetssökande och allt högre ställda krav i nya upphandlingar
              kommer det att vara en marknad som utvecklas vidare.
            </seg>
            <seg n="98438091">
              IFAU pekar på att just stöd till jobbsökaraktiviteter är den
              insats som är mest effektiv för flertalet unga arbetslösa när
              de ska ta sig in på arbetsmarknaden. Av Arbetsförmedlingens uppföljning
              av sin egen interna coachverksamhet, från den 10 september, framgår
              att coachverksamheten, som huvudsakligen handlat om att inspirera
              och stödja arbetslösa till egna jobbsökaraktiviteter varit mest
              effektiv för personer under 25 år. Med den relativt sett höga
              ungdomsarbetslöshet som vi ser, även om det är fråga om kortare
              tider, är det rätt och riktigt att inledningsvis satsa på stöd
              till direkt jobbsökande och inte anvisa andra typer av insatser
              som har högre risk för inlåsning.
            </seg>
            <seg n="5120dc8e">
              Regeringen försöker genom ett flertal åtgärder motverka ungdomsarbetslösheten,
              men på punkt efter punkt är Socialdemokraterna motvalls, så även
              när det gäller att se positivt på möjligheterna med en mångfald
              av jobbcoacher. Att det inte skulle finnas några jobb är en sanning
              som Sven-Erik Österberg försökte trumma in från talarstolen. Trots
              det svaga konjunkturella läget hade 4 882 000 jobb i september
              2009. Det är 152 000 fler än när vi tog över i september 2006.
              Däremot har vi betydligt fler som står till arbetsmarknadens förfogande.
            </seg>
            <seg n="445cbfb3">
              Enbart via Arbetsförmedlingen får en halv miljon jobb under det
              här året. Samtidigt beräknar man att det kanske är hälften av
              alla jobb som förmedlas så ja, det finns jobb i Sverige.
            </seg>
          </u>
          <note type="speaker" n="a356a2f6">
            Anf. 5 HANS BACKMAN (fp):
          </note>
          <u who="hans_backman_f277eb" xml:id="i-42ad5f05e53b1d67-0" n="c0993922">
            <seg n="1075f8d2">
              Herr talman! Jag ska inleda med att referera till Arbetsförmedlingens
              analyschef Clas Olsson. Han uttalade i tidningen Arbetsmarknaden
              följande: Ett av coachernas uppdrag är att hitta lämpliga praktikplatser
              och det har man lyckats bra med. I samma artikel kan vi också
              läsa: Arbetsförmedlingens egna jobbcoacher ger bra stöd till arbetssökande.
              Det visar myndighetens egen utvärdering som presenterades i november.
              Drygt en tredjedel av de arbetssökande som börjat hos en coach
              hade fem månader senare gått till reguljär utbildning. Av dem
              som gått till arbete har nästan samtliga arbeten utan stöd. Detta
              visar att systemet med jobbcoacher har förutsättningar att bli
              en viktig och bra del i det viktiga arbetet med att skapa förutsättningar
              för de arbetssökande att få jobb.
            </seg>
            <seg n="e65a76c1">
              En viktig del i systemet med jobbcoacher är att Arbetsförmedlingens
              kompetens och tjänsteutbud ska kompletteras med flera olika aktörer,
              bland annat bemanningsföretag. Syftet är att göra utbudet av förmedlingstjänster
              större och mer diversifierat, vilket kan bidra till att förbättra
              matchningen och ge förbättrad service till de arbetslösa. Coachningsuppdraget
              innebär att de arbetssökande erbjuds en personlig jobbcoach som,
              utifrån varje deltagares behov och arbetsmarknadens efterfrågan
              på arbetskraft, utvecklar den arbetssökandes färdigheter i att
              söka jobb på ett medvetet sätt. Jobbcoachen medverkar även till
              att hitta lämpliga arbetsgivare för praktisk kompetensutveckling
              och praktik samt till att marknadsföra nystartsjobb.
            </seg>
            <seg n="5c1122cf">
              Valet av jobbcoach görs i samråd med arbetsförmedlaren. Arbetsförmedlaren
              har fortfarande ansvaret för den arbetssökande under jobbcoachningsinsatsen
              och ska exempelvis anvisa lediga jobb. Den arbetslöse kan också
              i samråd med sin arbetsförmedlare avsluta coachningen i förtid
              om samarbetet inte fungerar och tjänsten inte uppfyller det som
              avtalet säger.
            </seg>
            <seg n="67307cf5">
              Nuvarande jobbcoachningsavtal innebär att efter genomförd upphandling
              fick 952 aktörer avtal med Arbetsförmedlingen. I början av november
              hade ca 27 000 personer en extern jobbcoach hos de kompletterande
              aktörerna. Nu är antalet uppe i ca 28 000 platser. Arbetsförmedlingens
              generaldirektör har med anledning av detta sagt att hon anser
              att regeringens satsning på externa jobbcoacher varit avgörande
              för att möta den stora volymökning av arbetssökande som skett
              i spåren av finanskrisen. Hade inte satsningen skett skulle arbetssökande
              ha fått vänta i långa köer ute på gatan med kölapp i handen, på
              samma sätt som i Spanien, berättade generaldirektören när hon
              nyligen besökte riksdagen.
            </seg>
            <seg n="2b0cdc63">
              Herr talman! Det övergripande målet med jobbcoachningsaktiviteterna
              är förstås att deltagarna får en anställning. Coachningen ska
              genomföras i form av korta, väl avgränsade insatser. Jobbcoachen
              förväntas planera, leda, genomföra och följa upp coachande samtal
              samt kunna erbjuda stöd vid framtagning av cv, ge intervjuträning
              och förmedla kunskap om sökvägar som Internet, dagstidningar och
              liknande. Coachandet genomförs enskilt eller i en mindre grupp.
              Jobbcoachen ska ha förmågan att coacha på ett sätt som engagerar
              och motiverar deltagaren att ta ett eget ansvar för att få en
              anställning.
            </seg>
            <seg n="7675a13f">
              Jag kan nämna att en god vän till mig fick tips om hur hon kunde
              förbättra sitt cv. Efter det ökade erbjudandena från arbetsgivare
              om att få komma på anställningsintervju från en intervju på 20
              jobbansökningar till tre på tio jobbansökningar. Nu har hon fått
              jobb, så visst har personlig coachning positiva effekter.
            </seg>
            <seg n="6be5ef7a">
              Samtidigt har det kommit in klagomål mot coachningsföretag. Det
              är dock värt att notera att klagomålen rör färre än 50 av coachningsföretagen.
              Dessa klagomål måste givetvis följas upp. När jag först läste
              Aftonbladets artiklar om klagomålen mot jobbcoachningen kände
              jag förstås en stor oro för att enskilda arbetssökande skulle
              drabbas av att inte få tillräckligt bra jobbcoachning. Det har
              emellertid visat sig att Aftonbladets rapportering om brister
              i jobbcoachningen varit ett falsarium. När det kommer relevanta
              klagomål och synpunkter på jobbcoachning ska dessa givetvis beaktas
              och följas upp så att de kan rättas till.
            </seg>
            <seg n="92fcd8e7">
              I november 2009 beslutades att arbetet med den upphandling som
              ska ersätta befintliga coachavtal, som går ut den 30 juni 2010,
              ska inledas. I den upphandlingen ska Arbetsförmedlingen, för att
              försäkra sig om att de arbetssökande får relevant stöd och service,
              ännu tydligare specificera de tjänster som jobbcoacher ska erbjuda
              de sökande och i högre grad integrera centrala kvalitetsindikatorer
              samt ge möjlighet till benchmarking mellan interna och externa
              coacher.
            </seg>
            <seg n="3bff60c6">
              Detta ser jag som en väg för att ytterligare förbättra kvaliteten
              i jobbcoachverksamheten, och jag är säker på att det kommer att
              innebära att många arbetssökande får coachning som leder till
              nytt jobb.
            </seg>
          </u>
          <note type="speaker" n="19415626">
            Anf. 6 DÉSIRÉE PETHRUS ENGSTRÖM (kd):
          </note>
          <u who="unknown" xml:id="i-dcb8a49bbaf5faad-0" n="18ddd06e">
            <seg n="f3562619">
              Herr talman! I dag debatterar vi, förhoppningsvis, Arbetsförmedlingens
              upphandling av jobbcoacher, med anledning av ett antal artiklar
              i kvällstidningarna; jag vet inte riktigt hur det är med det för
              Socialdemokraterna kom med många och stora slängar. Vad jag förstår
              vill oppositionen gärna att frågan ska handla om jobbcoacher över
              huvud taget. Vänstern vill väl helst säga nej helt och hållet
              till privata jobbcoacher. Det har de sagt i sin alternativa budget.
              Här får man en chans att kritisera regeringen.
            </seg>
            <seg n="62c17d45">
              Jag och Kristdemokraterna är positiva till jobbcoacher. Det gäller
              även privata aktörer, det vill säga jobbcoacherna vid sidan av
              dem som finns vid Arbetsförmedlingen. Det finns dock en del övrigt
              att önska när det gäller de aktörer som beskrivs i artiklarna.
              Jag måste medge att några av de fall som togs upp i artiklarna
              inte kändes särskilt bra. Skattebetalarnas pengar ska naturligtvis
              inte gå till oseriösa aktörer.
            </seg>
            <seg n="82fcc135">
              Med detta sagt ska vi också säga att den reporter som testade
              en jobbcoach, vilket han skrev om i sina artiklar där han refererade
              till att han fick hypnos och olika andra behandlingar, var inte
              en deltagare som hade skickats dit av Arbetsförmedlingen. Arbetsförmedlingen
              har i kontrakten med jobbcoacherna tydligt och klart skrivit att
              terapi, medicinska behandlingar, utbildning och rehabilitering
              i dessa fall är förbjudet att utföra. Trots det finns bland de
              952 aktörer som upphandlats några som man kanske kan uppleva som
              oseriösa i deras övriga verksamhet. Det måste givetvis finnas
              ett förtroende för hela den verksamhet som dessa personer bedriver.
              Det här har nu Arbetsförmedlingen tagit itu med genom att diskutera
              en ny upphandling.
            </seg>
            <seg n="2776088a">
              Med anledning av det inträffade tycker jag också att det är bra
              att bemanningsbranschens styrelser nu har beslutat att införa
              en auktorisation för omställningsföretag. Den är till för att
              öka tryggheten och säkerställa en hög kvalitet. Deras bedömning
              är enligt ett pressmeddelande från den 26 november att endast
              ett av tio omställningsföretag i dag klarar kraven på auktorisering.
              Det är inte bra. Därför vill de se till att de företag som de
              företräder ska ha goda referenser, vara ekonomiskt skötsamma och
              inneha kollektivavtal samt system för arbetsrätt, uppföljning
              och resultatmätning. Det här menar man ska införas från den 1
              mars 2010. Jag tycker att vi ska använda den här typen av auktoriserade
              företag.
            </seg>
            <seg n="ba6b8366">
              Vi kristdemokrater tog i januari 2008 fram en rapport där vi
              gav vår syn på Arbetsförmedlingen i framtiden. Vi tror att man
              i framtiden kommer att slå samman Försäkringskassan och Arbetsförmedlingen.
              Man får då en ingång. När det gäller jobbsökande ska det finnas
              certifierade eller ackrediterade jobbförmedlingar som erbjuder
              jobbcoachning. Det systemet finns utvecklat i Australien, England,
              Holland, Danmark och Norge i olika varianter. I Australien har
              man förbättrat systemet eftersom.
            </seg>
            <seg n="76fc460f">
              Herr talman! Jag skulle också vilja referera till en undersökning
              från IFAU, Institutet för arbetsmarknadspolitisk utvärdering.
              Det är en undersökning om förmedlingsverksamhet i privat regi
              som kom nu i november. Det är sådant som Arbetsförmedlingen upphandlat
              i vissa regioner under 2007 och 2008. Den visade att arbetssökande
              hos de privata kompletterande aktörerna hade tätare kontakter
              med sina förmedlare. De deltog oftare i jobbsökaraktiviteter och
              jobbmässor än de som gick till Arbetsförmedlingen.
            </seg>
            <seg n="598dad22">
              Det var generellt inte alltid lättare att få jobb via de privata
              aktörerna, men bland utlandsfödda fick dessa sökande arbete snabbare
              och tjänade mer än de som hade gått via Arbetsförmedlingen. Bland
              de unga fick de inte jobb i högre utsträckning, men de sökte i
              genomsnitt 4,4 fler jobb i månaden än de som gick till Arbetsförmedlingen.
              Intensifierat jobbsökande gav utdelning genom fler anställningsintervjuer.
            </seg>
            <seg n="5c4f160b">
              De som gick till privata aktörer var mer nöjda än de som gick
              till Arbetsförmedlingen. I genomsnitt var andelen som tyckte att
              de fått den hjälp de behövde 30 procent högre. Gruppen funktionshindrade
              var nöjdast. De var 50 procent mer positiva till de privata förmedlarna
              än till Arbetsförmedlingen.
            </seg>
            <seg n="8377a6aa">
              De som fick en privat aktör träffade i genomsnitt sin arbetsförmedlare
              1,6 timmar i veckan. Motsvarande siffra för arbetssökande som
              fick hjälp på Arbetsförmedlingen var 20 minuter.
            </seg>
            <seg n="19c5a91a">
              Herr talman! Vi kan inte göra säkra generella jämförelser med
              upphandlingen av jobbcoacher, som vi diskuterar i dag, eftersom
              denna undersökning handlar om jobbförmedling. Men den säger ändå
              en del om behovet av att jobba på ett nytt sätt. Jag ska i mina
              senare anföranden återkomma till varför vi behöver jobba på ett
              nytt sätt.
            </seg>
            <seg n="3ac4678c">
              Det är intressant att Socialdemokraterna har begärt denna debatt.
              Man blandar äpplen och päron. Det är den generella arbetsmarknadspolitiken
              man kritiserar. Jag har ännu inte riktigt fått grepp om vad det
              är Sven-Erik Österberg vill göra för att förbättra Arbetsförmedlingens
              verksamhet. Jag hoppas att han återkommer till det i senare inlägg.
            </seg>
            <seg n="b767059f">
              (Applåder)
            </seg>
          </u>
          <note type="speaker" n="953ba4f8">
            Anf. 7 TORBJÖRN BJÖRLUND (v):
          </note>
          <u who="torbjorn_bjorlund_cfaa39" xml:id="i-eb7208b0fa86500e-0" n="3ce68f7e">
            <seg n="ce6b7e73">
              Herr talman! Denna debatt ska handla om det vi kallar för jobbcoacher
              men nästan lika mycket om vad en bra arbetsmarknadspolitik innebär
              och borde innehålla och vilka åtgärder som bäst fungerar för att
              få människor i arbete. Det handlar i grunden om det.
            </seg>
            <seg n="b6b1ca63">
              Det har skrivits en hel del om de jobbcoacher från externa företag
              som Arbetsförmedlingen har anlitat. Många historier låter osannolika,
              men det är också tyvärr en hel del som stämmer. Min erfarenhet
              är att det utifrån det uppdrag som finns har fungerat något bättre
              med de jobbcoacher som anställs direkt hos Arbetsförmedlingen
              än med de tjänster som har köpts in av utomstående företag. Där
              finns en brokig karta av märkligheter. Några exempel kan till
              och med vara lite skrattretande, även om de rör något så allvarligt
              som arbetslöshet och framför allt drabbar många långtidsarbetslösa.
            </seg>
            <seg n="3b0c4b79">
              I tidningarna fanns det för någon månad sedan många målande beskrivningar
              av healing, hypnos, beröringsterapi och andra metoder som på något
              sätt skulle hjälpa de arbetssökande. Det var kuriositeter som
              beskrevs.
            </seg>
            <seg n="3740e1da">
              Jag fastnade speciellt för en sak. Det var en inköpt utförare
              som hade erbjudit sina kunder ett jobbkit. De skickade ett litet
              paket som bland annat innehöll ett gummiband som skulle fästas
              på handleden. Man skulle snärta sig själv ifall man tänkte på
              fika innan man tagit telefonen och ringt för att söka jobb. Det
              fanns också med en liten gul prick. Först skulle den laddas med
              positiv energi, sedan skulle den sättas på telefonen, så att man
              inte hindrades av några negativa tankar när man skulle ta telefonen
              och ringa. Det fanns också en kortlek, som skulle användas varje
              dag för att man skulle ringa minst 52 jobbsökarsamtal under dagen.
            </seg>
            <seg n="a15ada9c">
              Det finns fler exempel, men det går inte att ta upp så mycket
              här. Det är ändå exempel på hur det har gått till.
            </seg>
            <seg n="81c508c1">
              Herr talman! Detta är udda exempel, men det är ändå en beskrivning
              av hur det har gått till när man har engagerat företag till jobbcoachning.
              Lika illa eller värre är dock att kontrakt skrivits med företag
              som drivs och ägs av personer som är skattesmitare och ägnar sig
              åt ekonomiska oegentligheter. Det är naturligtvis inte acceptabelt.
            </seg>
            <seg n="90b6f3e8">
              Granskningen av de olika företag som anlitats bekräftar de farhågor
              som vi i Vänsterpartiet och många med oss haft. I den stora upphandlingen
              av jobbcoacher har det visat sig omöjligt att hitta nog många
              seriösa och kvalificerade aktörer.
            </seg>
            <seg n="0e18df9c">
              Att lägga ut ansvaret för arbetsmarknadspolitiska program på
              oseriösa och i vissa fall helt oprövade företag äventyrar rättssäkerheten
              för de arbetssökande och är ett slöseri med pengar. Att arbetslösa
              människor över huvud taget hänvisas till denna typ av aktörer
              är både kränkande och fullkomligt verkningslöst ur arbetsmarknadspolitisk
              synpunkt. Dessutom är det finansierat med statliga pengar. Alliansen,
              som brukar berömma sig med att vara sparsamma med skattebetalarnas
              pengar, borde rodna av skam när det gäller de här bitarna.
            </seg>
            <seg n="b3f9619c">
              För att balansera bilden något ska jag ändå säga att det inte
              bara är nattsvart. En del coacher, framför allt de som anställs
              direkt av Arbetsförmedlingen, gör säkert ett bra jobb utifrån
              de förutsättningar som finns. Men den känsla man får är ofta att
              det beror på den miljö man finns i. Arbetsförmedlingens anställda
              verkar för att seriöst hjälpa människor till de jobb som finns
              att söka. Man får till exempel kompetensutveckling för att man
              ska kunna söka vissa speciella jobb. Problemet ligger mer hos
              de utförare som köps in för att jobbcoacha.
            </seg>
            <seg n="a61251a8">
              Man kan fråga sig hur det har kunnat bli på detta sätt. Grunden
              ligger i synen på de arbetslösa och vad arbetslöshet är från alliansens
              sida. Att tro att problemet med arbetslöshet löses genom att man
              lägger över ansvaret för arbetslösheten på de arbetslösa själva,
              mer eller mindre skuldbelägger dem, sätter press på dem att leta
              efter jobb som inte finns och sedan får dem att tro att det är
              deras eget fel är både cyniskt och kontraproduktivt. Stöd till
              arbetslösa är bra, men det behövs helt andra verktyg för att få
              en fungerande arbetsmarknad.
            </seg>
            <seg n="719b45c9">
              Att man gör jobbcoachning till den i princip viktigaste insatsen
              visar bristen på insikt om vad som är det egentliga problemet.
              Det borde vara självklart att ta hänsyn till den existerande strukturen
              på arbetsmarknaden och anpassa åtgärderna efter det. Att man som
              i vissa fall mer eller mindre livsstilscoachar arbetslösa och
              tror att det skulle lösa arbetslösheten visar en brist på förståelse
              för arbetsmarknadens mekanismer.
            </seg>
            <seg n="f4483027">
              Alliansen använder gärna uttryck som att öka arbetskraftsutbudet
              och menar med det att det går att hitta jobb bara man anstränger
              sig. Det är svårt att acceptera för dem som har sökt 50 jobb med
              i princip 100 sökande på varje jobb och fått nej. Så är det i
              dag.
            </seg>
            <seg n="a344c4c1">
              Nu kommer dessutom ett antal utförsäkrade ut på arbetsmarknaden.
              Många är fortfarande sjuka. Det är människor som behöver stöd
              och som nu ska coachas till ett arbete. Var finns den kompetensen
              hos coacherna? Hur många kan bli hjälpta av coacher som försöker
              få dem att tänka positiva tankar i situationer där deras största
              oro kan vara om de har någon inkomst nästkommande månad över huvud
              taget? Detta är ett cyniskt spel från regeringens sida.
            </seg>
            <seg n="b04d73a3">
              Tanken att en människa som varit och kanske fortfarande är sjuk
              och har varit sjukskriven under lång tid ska in i en process där
              man ska lära sig att sälja sig själv och slåss med friska arbetslösa
              är i våra ögon verklighetsfrämmande.
            </seg>
            <seg n="74265120">
              Det stora problemet är att det finns för lite efterfrågan av
              arbetskraft på arbetsmarknaden och att de arbetslösa som är ute
              och söker jobb inte alltid har de kvalifikationer som behövs för
              att få de jobb som ändå finns. Det problemet kan ingen coach avhjälpa
              hur duktig han eller hon än är.
            </seg>
            <seg n="ce3525f1">
              Jag kommer att återkomma till vad vi vill göra i stället i mitt
              nästa inlägg.
            </seg>
          </u>
          <note type="speaker" n="90a0613f">
            Anf. 8 ULF HOLM (mp):
          </note>
          <u who="ulf_holm_74ae2f" xml:id="i-dd9b912921f537be-0" n="8a5570a4">
            <seg n="16c2f3a3">
              Herr talman! Jag vill börja med att tacka Socialdemokraterna,
              som har begärt den här aktuella debatten. Det är väldigt viktigt
              att vi diskuterar det eftersom jobbcoacher var och är en av regeringens
              prioriterade satsningar i årets budget. Det är viktigt att vi
              följer upp och diskuterar innehållet i denna satsning.
            </seg>
            <seg n="5f48d564">
              Regeringen avsatte, som har sagts tidigare, 3 miljarder av skattebetalarnas
              pengar till jobbcoacher för 2009. Har det fungerat eller har det
              inte fungerat? Det är lite tidigt att utvärdera. Men vi kan se
              vissa strukturer redan nu. Det har inte fungerat på alla ställen.
            </seg>
            <seg n="c4e07fd8">
              Är det någon som hade trott att det skulle göra det? Nej, inte
              jag. Anledningen till det är att det återigen är en panikåtgärd
              av regeringen. Man förstod inte att det var en jobbkris på gång.
              Man blundade för den och väntade in i det sista med att göra några
              aktiva åtgärder.
            </seg>
            <seg n="027d05d5">
              Ska man göra en upphandling som innefattar över 900 företag och
              skriva ihop ett reglemente kommer någonting att gå fel, och så
              blev det också här. Vems fel är det? Jag vill inte skylla på Arbetsförmedlingen.
              Arbetsförmedlingen har gjort det som regeringen har beställt av
              den.
            </seg>
            <seg n="e03ae305">
              Ansvaret vilar därför på arbetsmarknadsministern och regeringen.
              Det är de som är ansvariga för de eventuella brister som finns.
              Det måste regeringen också inse. Upphandlingen har gått snabbt
              och varit mycket omfattande. Däri ligger grundproblemet.
            </seg>
            <seg n="9676c61f">
              Miljöpartiets grundläggande inställning är att jobbcoachning
              är bra. Arbetsförmedlingen behöver kompletterande privata bemanningsföretag
              och aktörer. Det behövs sociala företag och den sociala ekonomin
              som kan hjälpa till och vara ett komplement till det åtgärdsprogram
              som Arbetsförmedlingen redan har.
            </seg>
            <seg n="87ff9188">
              Därför tror vi också på idén med jobbcoachning. Men vi skrev
              redan i vår skuggbudget i oktober: Det måste dock betonas att
              det är av största vikt att Arbetsförmedlingens upphandling kvalitetssäkras.
              Det finns flera exempel på att kvalitetssäkringen misslyckats,
              vilket är allvarligt och olyckligt då det är de arbetslösa individerna
              som drabbas.
            </seg>
            <seg n="2e248b06">
              Det var inte svårt att se att dessa problem skulle komma. Det
              viktiga här är att individerna måste vara i centrum. Det är de
              arbetslösa som ska vara i centrum. Problemet är i dag: Är jobbcoachning
              det stora verktyget för att få fler människor i arbete? Svaret
              på den frågan är nej. Jobbcoacher ska bara förmedla arbeten. Men
              finns det inga arbeten har jobbcoacherna väldigt svårt att lyckas
              fixa jobb till de arbetslösa.
            </seg>
            <seg n="69442ec7">
              Där skapade regeringen sitt grundproblem förra året när man lade
              fram budgeten. Man levererade inte några jobbskapande åtgärder,
              utan fokus var skattesänkningar. Där är regeringens prioritering
              klar och tydlig.
            </seg>
            <seg n="463fd031">
              Från Miljöpartiets sida delar vi inte den prioriteringen. Vi
              menar inte att skattesänkningar är det viktigaste när Sverige
              är i en lågkonjunktur, när vi står inför en jobbkris och när vi
              står inför en klimatkris. Vi vill göra aktiva åtgärder.
            </seg>
            <seg n="ac6829a1">
              Det levererar vi i vår budget. Vi ville ha sänkta arbetsgivaravgifter
              för småföretagen. Vi ville ha sänkta arbetsgivaravgifter för den
              soloföretagare som vågar anställa den första anställda. Vi satsade
              på utbildning och kompetensutveckling för de arbetslösa. Det skulle
              kunna skapa arbetstillfällen. Då hade också jobbcoachningen fungerat
              bättre, eftersom man då också har jobb att coacha till. Däri ligger
              det stora problemet här.
            </seg>
            <seg n="a882aea9">
              Utbildning är grunden. Det är en investering för framtiden. Jag
              vet inte hur många gånger man från talarstolen har behövt upplysa
              regeringen om detta. Men det verkar svårt att förstå. Kanske behöver
              regeringen gå på coachning för att förstå att utbildning är en
              investering.
            </seg>
            <seg n="dd57be70">
              Den som inte har kompletta gymnasiebetyg ska ges chansen att
              läsa in på sommarkurser, folkhögskolor, komvux eller ta ett extra
              år på gymnasiet. Betygen när de väl är klara ska vara lika mycket
              värda oavsett när i livet de är inlästa. I dag är det så att det
              straffas om man inte lyckas ta betygen under gymnasietiden. Det
              är grundproblemet.
            </seg>
            <seg n="155b8755">
              Från Miljöpartiets sida har vi tillsammans med Socialdemokraterna
              och Vänstern lagt fram ett fempunktsprogram mot ungdomsarbetslösheten
              och för jobb, utbildning och praktik för unga. Det handlar om
              jobbstart för ungdomar, ungdomslyft, flera möjligheter till jobb,
              utbildning och praktik, flera platser i KY, bättre kvalitet i
              högskolan och snabbare övergång från studier till arbete.
            </seg>
            <seg n="a165c3b7">
              Det är viktiga åtgärder som man måste sätta in. Har Arbetsförmedlingen,
              de kompletterande aktörerna och jobbcoacherna dessa verktyg kan
              också funktionen med jobbcoachning fungera, men det har den inte
              gjort.
            </seg>
            <seg n="80b26bdb">
              Just denna kvalitetssäkring av jobbcoachning är den stora bristen.
              Jag hoppas därför att arbetsmarknadsministern här i dag levererar
              svaren på det. På vilka sätt kommer regeringen att säkerställa
              att kvaliteten på den som blir jobbcoach säkras?
            </seg>
            <seg n="a5a6b0bc">
              Man kan inte lägga över allt ansvar på Arbetsförmedlingen. Det
              är regeringen som gör beställningen av myndigheten. Då måste också
              regeringen följa upp och se till att det blir kvalitet i det som
              görs. Jobb för alla dem som är arbetslösa är det viktiga.
            </seg>
          </u>
          <note type="speaker" n="360c9287">
            Anf. 9 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-a43f34e993b971a1-1" n="18ddd06e">
            <seg n="c17d4be0">
              Herr talman! De som har ett hyfsat politiskt minne minns valrörelsen
              1998. Den kom till en inte ringa del att handla om Amstrams och
              pling-och-plång-kurser. Dåvarande arbetsmarknadsminister Margareta
              Winberg fick stå till svars för mycket av det som misslyckades
              med arbetsmarknadspolitiken vid det tillfället. I Östergötland
              brukar vi tala om våndan av att kasta gurka i eget växthus, herr
              talman.
            </seg>
            <seg n="67549719">
              När det gäller coachning är en dryg miljard avsatt för den verksamheten
              under nästkommande år. Det motsvarar knappt 1,1 procentenhet av
              kostnaderna för arbetslösheten inom utgiftsområde 14. Det är en
              del, men inte den enda, av arbetsmarknadspolitiken.
            </seg>
            <seg n="5205e72f">
              Jag delar i mångt och mycket Ulf Holms inställning som han redogjorde
              för i sitt inlägg här. Coacher är bra, alternativa aktörer är
              bra och kvaliteten måste vara i fokus. Det är vår uppgift att
              se till att kvalitet hålls och att stödja Arbetsförmedlingen och
              andra i det arbetet.
            </seg>
            <seg n="95f7564b">
              Men jag delar inte Ulf Holms och vänsterkartellens vurm för höjda
              skatter och arbetsgivaravgifter i ett läge där man ändå måste
              ifrågasätta varför en fördubblad arbetsgivaravgift för unga eller
              indragen köpkraft för de sämst betalda i samhället ska leda till
              en bättre konjunktur. Det är för mig en gåta som jag önskar att
              Ulf Holm kunde utveckla för mig lite senare.
            </seg>
            <seg n="8eb70ad9">
              Jag var en av talarna på omställningsdagen den 2 december. Det
              var Trygghetsfonden TSL som anordnade den. Jag tänkte på det när
              jag hörde Sven-Erik Österberg här i debatten säga att coacher
              är som att plocka blåbär mitt i vintern.
            </seg>
            <seg n="332602fc">
              Jag får citera från Trygghetsfonden TSL:s nyhetsblad som man
              släppte på den dagen: En vanligt förekommande missuppfattning
              är att det är meningslöst med jobbcoachning i lågkonjunktur. Det
              är fel. Utfallet visar att jobbcoachning fungerar både i hög-
              och lågkonjunktur. En annan vanligt förekommande missuppfattning
              är att det inte finns några lediga jobb nu. Det är fel. Både TSL:s
              utfall och Arbetsförmedlingens statistik visar att det omsätts
              många jobb på arbetsmarknaden även nu och de flesta av de uppsagda
              ordnar ett nytt jobb ganska snabbt.
            </seg>
            <seg n="5c50b9c2">
              För protokollets skull vill jag säga att Trygghetsfonden TSL
              ägs av LO och Svenskt Näringsliv. Vad, Sven-Erik Österberg, skiljer
              Socialdemokraternas och Sven-Erik Österbergs syn på coacher från
              LO:s och Svenskt Näringslivs, parterna på svensk arbetsmarknad?
              Det skulle jag gärna vilja höra mer om.
            </seg>
            <seg n="7f0575ea">
              Herr talman! Vi kan inte återupprepa misstagen från 90-talskrisen.
              Vi har inte råd med att ställa en halv miljon eller fler människor
              utanför för all framtid. Vi kommer inte att använda arbetsmarknadspolitiken
              som en passiv parkeringsplats för arbetslösa.
            </seg>
            <seg n="758c18f1">
              Nu mer än någonsin är matchningen viktig. Trots att tiderna är
              bistra förmedlas det jobb. Arbetsförmedlingen räknar med att bara
              i år kunna förmedla en halv miljon nyanmälda lediga platser trots
              den värsta lågkonjunkturen sedan 30-talet.
            </seg>
            <seg n="08b965e6">
              För mig blir då satsningar på omställning och utbildning centrala
              att öka människors möjligheter att återgå till arbetsmarknaden
              eller studier. Vi kommer inte att kunna hitta ersättningsjobb
              till alla på kort tid. Däremot kan alla med rätt hjälp ta ansvar
              för möjligheter till omställning.
            </seg>
            <seg n="720fecfc">
              Låt mig därför påminna om att regeringen har förstärkt antalet
              utbildnings- och omställningsplatser med sammanlagt 180 500 helårsplatser
              från och med nästa år. Det innebär mer än en fördubbling av de
              aktiva arbetsmarknadspolitiska insatserna. Vi kommer inom något
              år att ha en kvarts miljon människor i olika jobbförberedande
              insatser. Det är närmare 5 procent av arbetskraften och därmed
              en av de högsta nivåerna inom hela OECD-området.
            </seg>
            <seg n="a5ef7433">
              Herr talman! Coacher är naturligtvis inte hela svaret på arbetslöshetsfrågan.
              Men de är en viktig ingrediens för att öka möjligheterna till
              arbete.
            </seg>
          </u>
          <note type="speaker" n="e7cbf2fa">
            Anf. 10 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-bf14217714eaf863-2" n="7ffbfcc2">
            <seg n="718c8256">
              Herr talman! Anledningen till denna debatt är jobbcoacher. Det
              finns därmed också anledning att diskutera andra saker som ligger
              i det här, helt enkelt av det skälet att detta, bland annat, var
              det stora svaret på hur man skulle komma åt den alltmer stigande
              arbetslösheten.
            </seg>
            <seg n="98edc30f">
              Vi har hört debatter här förut om införande av jobbcoacher. Det
              var en stor och viktig del i lösningen av den alltmer stegrande
              arbetslösheten. Där skulle coacherna in, och framför allt de privata
              coacherna.
            </seg>
            <seg n="bee76f01">
              Det andra var skattesänkningarna. Det skulle ge jobb. Det är
              inte så konstigt när man sedan får rapporter om detta. Det är
              väl ingen som har trott här att jag skulle stå och läsa innantill
              i Aftonbladet. I så fall blir ni besvikna. Det är ändå en insikt
              i hur det har fungerat och hur det inte har fungerat när det gäller
              jobbcoacherna.
            </seg>
            <seg n="837564a8">
              Det ligger mycket i det Ulf Holm säger, och det följer man hela
              tiden. Det är mycket hafs och slafs med det som görs snabbt in
              med stora åtgärder! Jag tror att det är mycket ideologin som har
              styrt regeringen. Om vi tar privata coacher löser det sig, tänker
              regeringen. Vi behöver inte ha så många regler och vi behöver
              inte ha så mycket uppföljning, för nu kommer det att fungera,
              menar man.
            </seg>
            <seg n="ac17079f">
              Jag har ingenting emot andra aktörer än bara Arbetsförmedlingen.
              Men man måste vara oerhört noga när man följer upp det hela. Flera
              andra här har läst upp hur man har gjort. Men det är ju Arbetsförmedlingens
              egna coacher. Det är dem Clas Olsson från Arbetsförmedlingen hänvisar
              till. Jag har inte kunnat se någonting av de privata coacherna.
              Det vore intressant om arbetsmarknadsministern lite mer i detalj
              kunde säga hur man tänker följa upp hur det fungerar med de privata
              coacherna.
            </seg>
            <seg n="0757c51b">
              Sanningen är den som jag refererade till i det exempel som jag
              har fått från flera arbetslösa: Arbetsförmedlingen är så ansträngd
              att man hänvisar till de privata coacherna och sedan lämnar den
              arbetslösa med coacherna. Arbetsförmedlingen gör ingen uppföljning
              eftersom man inte har möjlighet till det. Jag anklagar inte Arbetsförmedlingen
              för det. Om en arbetsförmedlare har 200 arbetslösa att ta hand
              om hinns det inte med att följa upp så mycket av vad som händer
              med den som har gått till en coach. Hon eller han hamnar där ute.
              Har man tur får man en bra coach, och då kanske det kan fungera
              hyggligt. Har man otur fungerar det inte, och då blir man kvar
              där ute. Det är det där som måste fungera i det läge vi har. Det
              är oerhört viktigt att peka just på detta.
            </seg>
            <seg n="00c3a9cb">
              Arbetsmarknadsministern talar om att man lägger till mer insatser
              på utbildningssidan. Vi vet att det under den första delen av
              mandatperioden har skett en massiv neddragning av utbildningsinsatser
              inom arbetsmarknadspolitiken. Vi skulle inte gå i skolan utan
              vi skulle jobba. Så sade arbetsmarknadsministern.
            </seg>
            <seg n="d6efcd06">
              Nu lägger man tillbaka lite grann och kallar det för en storsatsning.
              Ta bara komvuxdelen! 150 000 platser i högkonjunktur sänktes snabbt
              till 100 000. 10 000 lägger man nu tillbaka och kallar det för
              en storsatsning. Så ser hela regeringens politik ut. Jag skulle
              vilja säga att regeringen är utbildningsfientlig när det gäller
              arbetslösheten. Det är inte det man tror på. Man använder sig
              av en politik där man drar ned ersättningsnivåerna. Kläm åt de
              arbetslösa och se till att de får sämre ersättningar så kommer
              de att ta jobb! Den inställningen vilar på en felaktig grundinställningen
              gentemot människor. Om de har för bra ersättningar vill de inte
              jobba. Då går de hellre med arbetslöshetskassa. Det var så det
              diskuterades i valrörelsen, och detta tror jag präglar regeringen
              fortfarande. Det finns ingen tilltro och ingen humanistisk syn
              på människor.
            </seg>
            <seg n="e426cb35">
              Stötta och hjälp människor med utbildning så att de har bättre
              på fötterna! Då kommer de också tillbaka till arbetslivet. Visst
              finns det mer jobb; det vet vi. Kön i arbetslösheten är stenhård.
              Lättast är det att få ett nytt jobb om man redan har ett jobb.
              Det blir svårare ju längre man går utan. När det gäller de nya
              jobben är det en väldig omsättning mellan dem som har jobb och
              som tar andra jobb. Så ser det ut. Samtidigt växer långtidsarbetslösheten
              alltmer. En tredjedel av de arbetslösa är nu långtidsarbetslösa.
              Kön växer. Det är där det stora problemet ligger, och där är inriktningen
              mer utbildning.
            </seg>
          </u>
          <note type="speaker" n="6a37a3fa">
            Anf. 11 ANNIKA QARLSSON (c):
          </note>
          <u who="annika_qarlsson_be4975" xml:id="i-891cb4371c4776a5-1" n="f3e086d6">
            <seg n="18b802c4">
              Herr talman! Bara för att lögner upprepas blir de inte mer sanna.
              I den här delen ska vi diskutera jobbcoacher och upphandlingen.
              Men som vi alla hör är det många olika bitar som hänger ihop.
              Ibland låter det som att jobbcoacher skulle vara det enda som
              vi har gjort. Arbetsmarknadsministern har varit tydlig med att
              så självklart inte är fallet. Jobbcoacher är en del, och en viktig
              del.
            </seg>
            <seg n="62c4947f">
              Sven-Erik Österberg tog upp neddragning och höjning av arbetsmarknadsåtgärder
              i sitt anförande. Det är helt korrekt. I en högkonjunktur ska
              vi inte ha de största insatserna i hela Europa på att låsa in
              människor i arbetsmarknadsåtgärder. Vi ska ha utbildning, ja,
              men inte i åtgärder. Däremot ska man se till att människor får
              möjlighet att komma tillbaka till arbete. När konjunkturen vänder
              är det lämpligt att i stället se till att öka, och det är det
              vi har gjort.
            </seg>
            <seg n="91b488a8">
              Det som nu händer under 2010 och 2011 är att vi ser till att
              det kommer ytterligare 23 000 nya utbildningsplatser. Vi satsar
              på 54 000 platser inom arbetsmarknadspolitiska åtgärder. Vi satsar
              ytterligare 2 miljarder på en aktivitetsinsats som kallas Lyftet.
              Vi ser till att det går pengar till både coachning, arbetspraktik,
              praktisk kompetensutveckling och nya platser i arbetsmarknadsutbildning.
              Vi ser till att folkhögskolorna får ytterligare utbildningsplatser.
              Vi ser till att den kommunala vuxenutbildningen får både teoretiska
              och yrkesinriktade utbildningar. Vi ser till att antalet studenter
              som kommer att kunna utbilda sig inom yrkesvux blir drygt 28 000
              under 2010 och 2011 och så vidare, och så vidare.
            </seg>
            <seg n="b6634d86">
              Det finns en stor insats när det gäller utbildning. Det är den
              ena delen. Men vi tror inte att allihop behöver ytterligare utbildning.
              Många av dem som blir arbetslösa har både en gedigen utbildning
              och lång erfarenhet och är redo att ta jobb. I dessa lägen handlar
              det om att se till att man både får hjälp via Arbetsförmedlingen
              där man blir inskriven och att man får möjlighet att få ta del
              av en coach.
            </seg>
            <seg n="15a3ab7d">
              Sven-Erik Österberg gjorde i sitt förra inlägg en liknelse med
              bärplockare som ska ut och plocka blåbär på vintern. Det låter
              som de gamla Amsåtgärderna. Jag blir nästan lite full i skratt.
              Det vi gör nu är att se till att ge dem verktyg så att de inte
              ger sig ut i skogen på vintern för att plocka blåbär. Vi ska tvärtom
              ge dem verktyg för att ge sig ut där det faktiskt finns jobb att
              få.
            </seg>
            <seg n="cdcf0264">
              I detta gäller det att hela tiden komma ihåg en sak. Oppositionen
              försöker hela tiden ge en bild av att det är katastrofalt och
              att det inte finns några jobb. Om Arbetsförmedlingen förväntas
              förmedla en halv miljon jobb det här året vet vi att det är ungefär
              hälften av det totala antalet. Det är alltså en miljon jobb som
              förmedlas. Om man tittar på hur många som är sysselsatta i Sverige
              ser man att det var 4 882 000 människor som hade jobb i september
              2009. Det är 152 000 fler än när vi tog över 2006. Det är klart
              att den politik vi driver spelar roll i detta.
            </seg>
            <seg n="53d2798f">
              Men vi ska inte tro att det finns plats i det första steget för
              allihop i en lågkonjunktur. Därför gäller det att ha insatser
              för dem som precis har blivit arbetslösa, där jag tror att jobbcoacherna
              kan ha en viktig funktion. Men det handlar också om att sätta
              in de åtgärder och insatser som krävs för dem som har varit långt
              från arbetsmarknaden under en längre tid.
            </seg>
            <seg n="4d7dd8ce">
              Någonstans kan jag känna att den kritik som framförs från den
              samlade oppositionen egentligen inte handlar om någon artikel
              i Aftonbladet. I grund och botten handlar det om en misstro till
              småföretag. Det finns en misstro till människor, att de själva
              ska styra och ha en möjlighet att sitta vid ratten. Jag känner
              inte igen att Miljöpartiet har haft den synen. Det är lite spännande
              att se vad det finns för likheter och skillnader i den samarbetskonstellationen.
            </seg>
          </u>
          <note type="speaker" n="f0583984">
            Anf. 12 HANS BACKMAN (fp):
          </note>
          <u who="hans_backman_f277eb" xml:id="i-42ad5f05e53b1d67-1" n="c0993922">
            <seg n="cb41a6ab">
              Herr talman! Min känsla är att jobbcoachsatsningen i grunden
              är positiv och kan ge många arbetssökande det individuella stöd
              som behövs för att få ett nytt jobb. Sven-Erik Österberg från
              Socialdemokraterna efterfrågar exempel från de externa jobbcoacherna.
            </seg>
            <seg n="c268aec8">
              Ett sådant exempel är Basir Khairy från Göteborg som sade så
              här om sin jobbcoachning hos jobbcoachföretaget Academedia: Det
              var väldigt positivt att samarbeta med coachen. Jag lärde mig
              att ta mer ansvar och bli mer aktiv. Jag insåg att jag behövde
              mer utbildning och att det var väktare jag vill bli. Så jag har
              kämpat på, och i dag är jag utbildad väktare!
            </seg>
            <seg n="5d2ee87b">
              Jobbcoachningsinsatsen tycks också fungera bra för dem som är
              yngre. I ett P3-reportage från den 20 oktober kan vi läsa att
              bland unga upp till 30 år har fler av dem med jobbcoach fått jobb
              än av dem utan. Tove Sundström hade haft en jobbcoach i tre månader
              då, och hon hade precis gått över till en vanlig arbetsförmedlare,
              eftersom tre månader är maxtiden för hur länge man får ha en jobbcoach.
              Tove Sundström sade till P3 den 20 oktober så här om sin jobbcoach:
              Men jag kan fortfarande ringa honom och fråga om saker, och senast
              i dag ringde han mig och frågade hur det gick på en arbetsintervju
              jag var på i går.
            </seg>
            <seg n="e0913588">
              Tove Sundström tog studenten i våras, och eftersom hon aldrig
              hade varit inskriven hos Arbetsförmedlingen förut hade hon inte
              så mycket att jämföra med. Men hon sade ändå: Men jag tror ändå
              att min jobbcoach har hjälpt mig mer än vad en vanlig arbetsförmedlare
              skulle ha gjort. Det blir mer personligt med jobbcoach, tror jag,
              man kan ringa och fråga och prata om det mesta. Så sade Tove Sundström
              till P3.
            </seg>
            <seg n="9e2c15ec">
              Basir Khairys och Tove Sundströms berättelser visar på exempel
              på jobbcoacher som har förmågan att coacha på ett sätt som engagerar
              och motiverar deltagarna att ta eget ansvar och få motivation
              att få en anställning.
            </seg>
            <seg n="e3b05300">
              Herr talman! Trygghetsfonden TSL har med sina omställningsprogram
              för uppsagda också en verksamhet som är en god förebild när det
              gäller att skapa goda möjligheter till jobb. Trygghetsfondens
              vd Tomas Petti har nu i veckan i ett pressmeddelande sagt följande:
              Utfallet för dem som avslutat sina omställningsprogram senaste
              tolvmånadersperiod visar tydligt att jobbcoachning fungerar bra
              också i lågkonjunktur. Att så många som nästan 20 procent har
              en ny lösning redan innan uppsägningstiden på det gamla jobbet
              gått ut visar både på vikten och nyttan av att komma i gång tidigt
              med jobbcoachningen. Det här ser jag som ett gott tecken på att
              systemet med Arbetsförmedlingens interna och externa jobbcoacher
              är ett bra initiativ.
            </seg>
            <seg n="308234c4">
              Sammantaget är min bild av jobbcoachning god. Jag är övertygad
              om att många kommer att ha god nytta av samarbetet med sin jobbcoach.
              I kombination med regeringens andra insatser såsom att sänka trösklarna
              för unga att komma in på arbetsmarknaden genom att halvera arbetsgivaravgiften
              för unga under 26 år är satsningen på jobbcoacher ett led i att
              öppna vägar in från utanförskap. Som både Miljöpartiet Ulf Holm
              och Socialdemokraternas Sven-Erik Österberg varit inne på här
              är förstås också utbildning ett viktigt inslag i de här satsningarna.
              Regeringen satsar på fler platser både på folkhögskola, på komvux
              och på yrkeskomvux. Så har vi satsningen på yrkeshögskolan. Vi
              satsar på en gymnasiereform som också kommer att bli ett led i
              detta. Där har vi satsningar på både teoretiska utbildningar,
              yrkesutbildningar och lärlingsutbildningar.
            </seg>
            <seg n="6bc3828a">
              Sammantaget är jag övertygad om att de unga kommer att få det
              lättare på arbetsmarknaden, inte minst när konjunkturen vänder
              uppåt och många av fyrtiotalisterna går i pension. Då har vi bäddat
              för ett bra läge och goda möjligheter.
            </seg>
          </u>
          <note type="speaker" n="d358ec68">
            Anf. 13 DÉSIRÉE PETHRUS ENGSTRÖM (kd):
          </note>
          <u who="unknown" xml:id="i-dcb8a49bbaf5faad-1" n="18ddd06e">
            <seg n="28b78ab5">
              Herr talman! Satsningen på jobbcoacher kom till som ett svar
              på en snabbt ökande arbetslöshet. Det är viktigt att ha det i
              åtanke. Det här är alltså en del av ett större jobbpaket.
            </seg>
            <seg n="961d2a34">
              Det är bra att Miljöpartiet välkomnar de privata jobbcoacherna.
              Socialdemokraterna verkar mjukna lite under resans gång också.
              Man får ha i åtanke att den här kritiken handlar om en verksamhet
              som har varit i gång några månader. Den har knappt kommit i gång
              än.
            </seg>
            <seg n="839ef3da">
              Arbetsförmedlingen är en myndighet som är i stark omställning
              och utveckling. Varför gör då alliansen de här förändringarna
              och tar in privata aktörer? Om vi tittar tillbaka kan vi se att
              det i augusti 2006 kom en rapport från Riksrevisionen, som vi
              för övrigt behandlade i utskottet, med namnet Den offentliga arbetsförmedlingen
              . Där redovisades att det fanns klara brister hos arbetsförmedlingarna.
              I rapporten stod det att de prioriterade arbetsmarknadsprogram
              snarare än matchningar på arbetsmarknaden. De följde inte upp
              matchningsprocessen, och arbetsförmedlarna förmedlade fem gånger
              så många Amsprojekt som riktiga jobb. Det hänger ihop med alla
              de felprioriteringar som gjordes under den förra regeringen och
              som den här regeringen får försöka förändra i positiv riktning.
            </seg>
            <seg n="dac1da77">
              Undersökningen visade också att produktiviteten i Ams var tio
              gånger sämre 2006 än 1997. Man hade alltså försämrats så att produktiviteten
              minskat med tio gånger under tio år. Det var skiftande resultat.
              Det var försämrad effektivitet och bristfälliga arbetsgivarkontakter.
              Det var det som lyftes fram 2006, när vi tillträdde. Det visade
              att regeringen måste agera för att få till stånd en bättre matchningsprocess
              inom Arbetsförmedlingen.
            </seg>
            <seg n="acd2b1f5">
              När regeringen i december 2008 tog ett beslut om att Arbetsförmedlingen
              skulle bjuda in aktörer för jobbcoachning startade vi något nytt.
              Syftet var att göra utbudet av förmedlingstjänster större, mer
              diversifierat och att förbättra matchningen och ge förbättrad
              service till de arbetslösa. Man ville också att små aktörer skulle
              få en chans. Det blev 952 coachleverantörer, omfattande 153 000
              platser och tre månader per deltagare.
            </seg>
            <seg n="3411ca57">
              Arbetsförmedlingen betalar bara för utnyttjade tjänster, tvärt
              emot vad som har uppgetts i artiklarna. Arbetsförmedlingen har
              fått in klagomål på bara 50 av de 952 företagen, och då har det
              handlat mer om hur man har marknadsfört sig, hur lång tid det
              tog innan man fick första mötet och om att leverantören inte har
              funnits på den egna orten. Allt detta har utretts, och det har
              inte funnits grund att säga upp kontrakten.
            </seg>
            <seg n="574c5740">
              Vad ska då en coach göra? Jo, coachen ska ge ett individuellt
              stöd, enskilt eller i en grupp om högst fem personer. Han ska
              hjälpa till att hitta lämpliga arbetsgivare för kompetensutveckling
              och praktik och marknadsföra nystartsjobben. Valet av coach görs
              tillsammans med arbetsförmedlaren, och arbetsförmedlaren är fortsatt
              ansvarig för deltagaren. Det krävs också att coachen har minst
              ett års erfarenhet av coachningsverksamhet.
            </seg>
            <seg n="a3d22b5d">
              Vi talar ofta om att det är bra med omställningsförsäkring och
              att företagen har tagit in Trygghetsstiftelsen och Trygghetsrådet
              för omställningsjobb. Det innebär att de individer som har sagts
              upp får ett stöd till nytt jobb. Men man talar inte i oppositionen
              om att det vi här har gjort är att vi har gett en möjlighet för
              dem som inte har en sådan omställningsförsäkring att få en hjälp
              som liknar den typen av försäkring, så att man kan få ett individuellt
              stöd till ett nytt jobb. Detta, herr talman, tycker jag är lovvärt,
              och det är märkligt att oppositionen talar så negativt om denna
              satsning, som ger en möjlighet för så många arbetslösa att snabbare
              hitta ett nytt jobb.
            </seg>
          </u>
          <note type="speaker" n="6a45511d">
            Anf. 14 TORBJÖRN BJÖRLUND (v):
          </note>
          <u who="torbjorn_bjorlund_cfaa39" xml:id="i-eb7208b0fa86500e-1" n="3ce68f7e">
            <seg n="1122920f">
              Herr talman! Jag tänker återkomma till arbetskraftsutbudet. Jag
              kom in på det i mitt förra anförande.
            </seg>
            <seg n="45b227e8">
              Vår uppfattning är att detta med att öka det så kallade arbetskraftsutbudet
              utan att det finns förutsättningar att få jobb faktiskt gör förhållandena
              värre och skapar mer frustration hos dem som utsätts för jobbcoachning
              som metod, speciellt om man dessutom hela tiden poängterar att
              det är den arbetslöse själv som inte klarar av att hitta jobb
              utan måste omformas för att passa in på arbetsmarknaden.
            </seg>
            <seg n="94883c74">
              Jag vill också börja med att titta på den rapport som arbetsmarknadsministern
              hänvisade till. Där finns ju en del siffror. Jag kan i alla fall
              inte läsa ut att just jobbcoachning skulle vara något som ger
              bättre förutsättningar.
            </seg>
            <seg n="183d554c">
              Jag ska ta två citat här. Det finns en del stapeldiagram som
              visar på detta också. Andelen av personerna som har lämnat TSL-systemet
              och som har en ny lösning innan den sista anställningsdagen på
              det gamla jobbet har sjunkit från knappt 30 procent till 18 procent.
              Även 18 procent är ett bra utfall. Självklart är det så utifrån
              de förväntningar man har haft, men det går inte att läsa ut att
              det beror på jobbcoachning.
            </seg>
            <seg n="552fbd37">
              Ett annat citat: Den genomsnittliga tiden från sista anställningsdag
              till den dag personen har en lösning, för personer som lämnat
              TSL-systemet har ökat från 39 dagar till 75 dagar. Det är fortfarande
              ett bra utfall. Det är klart att förväntningarna kan avgöra om
              man tycker att det är bra eller dåligt, men jag kan inte av detta
              utläsa att jobbcoachning är någon specifik bra metod här.
            </seg>
            <seg n="a2338161">
              Vad ska man göra för att ge alla arbetslösa möjlighet att få
              ett jobb? Vänsterpartiet och de rödgröna har en helt annan strategi
              än regeringen.
            </seg>
            <seg n="d07925bc">
              Ser man verkligheten ser man också att grunden till att bli anställningsbar
              är utbildning och kompetensutveckling. Det är kärnan. Det handlar
              om att se och förstå den struktur som påverkar människor som går
              arbetslösa och som behöver riktig hjälp, inte skuldbeläggande
              verksamhet som gör problemet till individens egen förmåga eller
              oförmåga.
            </seg>
            <seg n="b63e57fc">
              Vänsterpartiet satsar i sitt budgetförslag ungefär 2,7 miljarder
              mer än regeringen på arbetsmarknadsutbildning och arbetsmarknadspolitiska
              program. Det är kärnan i att skapa arbete åt alla och ett arbetsliv
              som präglas av goda arbetsvillkor, där alla får plats och har
              en funktion att fylla. Det är centralt för oss i Vänsterpartiet
              att göra det. All vår politik går ut på det.
            </seg>
            <seg n="3b3c3d37">
              Det går att uppnå om man har en genomtänkt strategi med arbetsmarknadsutbildning
              och en arbetsmarknadspolitik där man ser till var behoven finns
              och inte bara tillfällig efterfrågan på arbetskraft. Det grundläggande
              är att lägga resurser på de sektorer som ger jobbtillfällen och
              som är basen i vår välfärd. Speciellt i lågkonjunktur måste vi
              upprätthålla välfärden. Det handlar också om satsningar på infrastruktur.
            </seg>
            <seg n="5a63b46c">
              Vi vet att det behövs fler människor i offentlig verksamhet,
              inom barnomsorg, skola, äldrevård, fritidssektorn, med mera. Om
              man satsar resurser på dessa områden i stället för att sänka skatter
              skapar man jobb och ser till att fylla de behov som finns på just
              de områdena.
            </seg>
            <seg n="cc5da14f">
              Den moderatstyrda alliansregeringen pratar ofta om marknadskrafter.
              Marknaden ska styra. Det är ett sätt att hantera problematiken
              som gång på gång visar sig felaktigt. Att avstå från att ta politiska
              beslut kan ge sämre förutsättningar att klara problemet, speciellt
              i den här lågkonjunkturen och den ekonomiska kris som har drabbat
              oss.
            </seg>
            <seg n="80dd7d8f">
              Det är bara genom att se verkligheten och agera därefter som
              människor kan bli hjälpta till ett jobb, hitta sin plats i samhället
              och känna att de tillhör det och inte finns i något så kallat
              utanförskap.
            </seg>
          </u>
          <note type="speaker" n="b7812c38">
            Anf. 15 ULF HOLM (mp):
          </note>
          <u who="ulf_holm_74ae2f" xml:id="i-dd9b912921f537be-1" n="8a5570a4">
            <seg n="6f01a35d">
              Herr talman! Det nämndes i arbetsmarknadsministerns första inlägg
              att det var ett skitår 2009. Han levererade också att det kommer
              att bli besvärligt 2010.
            </seg>
            <seg n="da961af3">
              Varför kommer det att bli besvärligt? En av förklaringarna är
              naturligtvis att vi saknar en aktiv politik från regeringen inom
              de här områdena.
            </seg>
            <seg n="aebd13fa">
              Jag blir störd över, om man får uttrycka sig så, herr talman,
              Annika Qarlssons inlägg när hon berömmer sig av att det är fler
              i arbete nu än det var 2006. Det är det. Men Annika Qarlsson osynliggör
              totalt de närmare 30 procent ungdomar som inte har arbete i dag.
              Hon osynliggör alla de hundratusentals som är arbetslösa, de över
              100 000 som är långtidsarbetslösa och som skulle behöva hjälp
              av samhället för att ta sig vidare.
            </seg>
            <seg n="95f4ac80">
              Jag tycker att det är skrämmande att uttrycka sig på det sättet.
              Från Miljöpartiets sida vill vi inget hellre än att sätta individen
              i centrum. Det är individer som drabbas av arbetslöshet på grund
              av konjunkturkänsliga områden eller på grund av klimatkrisen.
            </seg>
            <seg n="00a1ce59">
              Det är sant. Även i Miljöpartiets Sverige kommer vissa företag
              att få lägga ned, nämligen de företag som förstör miljön. Då ska
              inte enskilda människor drabbas. Då måste vi ha ett samhällsansvar
              som säger att vi kan erbjuda utbildning, jobb och också jobbcoachning.
            </seg>
            <seg n="28b38139">
              Det är inte så, Désirée Pethrus Engström att vi från oppositionen
              pratar illa om jobbcoachning. Vi försöker få svar på vilken kvalitetssäkring
              regeringen har när det gäller jobbcoacherna. Och varför är jobbcoachning
              det enda svaret i en aktiv arbetsmarknadspolitik? Det är så regeringen
              har framställt projektet jobbcoachning.
            </seg>
            <seg n="053d4b36">
              Från Miljöpartiets sida har vi inget emot jobbcoachning, men
              det är inte det enda som behövs. Det behövs också aktiva åtgärder
              för att försöka få in människor i arbete. Vi måste ha en aktiv
              politik för att skapa nya arbeten.
            </seg>
            <seg n="423134dd">
              Hans Backman och Annika Qarlsson, läs på! Miljöpartiet har lagt
              fram förslag om sänkta arbetsgivaravgifter för småföretagare,
              om sänkta arbetsgivaravgifter för soloföretagare för att de ska
              våga anställa den första.
            </seg>
            <seg n="bf6c6a46">
              Vi har också lagt fram förslag på företagsvikariat och utbildningsvikariat.
              En person som redan har ett arbete men som kanske jobbat 1015
              år och har en företagsidé ska få chansen att under högst ett år
              med en viss ersättning från staten pröva på att starta det egna
              företaget. Samtidigt låter man en person som är arbetslös få en
              fot in på arbetsmarknaden.
            </seg>
            <seg n="6df9749e">
              Det absolut viktigaste är att människor inte tappar fotfästet
              i samhället. Gör de det blir det jobbigt för individen, och det
              blir dyrt för samhället. Ett sådant samhälle vill vi inte ha.
              Regeringen har kalla handens politik. Det har inte Miljöpartiet,
              Vänstern och Socialdemokraterna.
            </seg>
            <seg n="b37239ce">
              Vi har lagt fram förslag för att få en aktiv arbetsmarknadspolitik,
              där också jobbcoachning från de privata aktörerna är en viktig
              del. Jag nekar inte till det. Jag tycker att det är bra. Jag tycker
              att många av dem har gjort ett bra jobb. Men om man inte förstår
              att en upphandling med över 900 företag kan skapa problem måste
              man vara lite naiv ursäkta, herr talman.
            </seg>
            <seg n="2ae33a7a">
              Men det är inte lätt, och det har skett snabbt. Därför blir det
              än viktigare att det utvärderas ordentligt hur det har fungerat
              med de privata aktörerna. Det är inte för att sätta åt de privata
              aktörerna utan för att säkerställa att de seriösa företagen överlever
              och att den enskilde individen kan få bästa möjliga stöd och utveckling
              från samhället och skattebetalarnas insatser.
            </seg>
          </u>
          <note type="speaker" n="db015e8a">
            Anf. 16 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-a43f34e993b971a1-2" n="18ddd06e">
            <seg n="9dc906ca">
              Herr talman! Det är nästan så att man undrar om Ulf Holm inte
              är på fel sida av gränsen mellan oppositionen och regeringen.
            </seg>
            <seg n="bdeb2d7f">
              I sitt inledningsanförande sade Sven-Erik Österberg att coacher
              är som att plocka blåbär mitt i vintern. Det står i bjärt kontrast
              till det som Ulf Holm sade men också till det som Trygghetsfonden
              TSL redovisade i sin rapport och som jag redogjorde för i mitt
              förra inlägg.
            </seg>
            <seg n="9c4c8b2e">
              Jag ställer frågan igen: På vilka grunder har Sven-Erik Österberg
              en annan insikt om coachernas betydelse än partsägda Trygghetsfonden
              TSL eller för den delen Ulf Holm?
            </seg>
            <seg n="12cbd57d">
              Sedan fortsätter Sven-Erik Österberg att kasta gurka i eget växthus
              när det gäller nivåer och volymer i arbetsmarknadspolitiken. Arbetsmarknadspolitiken
              dimensioneras efter konjunkturläge. Det är eller borde vara självklart
              med höga volymer i lågkonjunktur och lägre i högkonjunktur.
            </seg>
            <seg n="cad1de56">
              Problemet var att Socialdemokraterna glömde bort att dra ned
              i högkonjunktur. Man kan inte undandra sig misstanken att Socialdemokraterna
              inför valet 2006 ville hyfsa till arbetslöshetsstatistiken och
              skyla över det stora jobbmisslyckande som man förlorade valet
              på.
            </seg>
            <seg n="c1ce9052">
              Herr talman! Tomma tunnor skramlar mest. Den här oppositionstunnan
              är tom, snustorr och den skramlar av ekot från valförlusten 2006.
            </seg>
            <seg n="b767059f">
              (Applåder)
            </seg>
          </u>
          <note type="speaker" n="a235940d">
            Anf. 17 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-bf14217714eaf863-3" n="7ffbfcc2">
            <seg n="9bf4295e">
              Herr talman! Jag talade om coacher och att plocka blåbär. Arbetsmarknadsministern
              har sagt att det är den stora insatsen som ska lösa arbetslösheten.
              Då är inte det bästa läget att göra storsatsning på coacher när
              det finns väldigt lite jobb att förmedla. Det är det jag talar
              om.
            </seg>
            <seg n="d71a6507">
              När det gäller TSL börjar man bearbeta personer redan när de
              är varslade med coachning på ett helt annat sätt. Det vi diskuterar
              här är privata aktörer som kommer in sent i ett läge där Arbetsförmedlingen
              lägger över dem på en lista. Vi ser att det inte har fungerat
              bra på flera ställen.
            </seg>
            <seg n="2ffb2981">
              Nu har arbetsmarknadsministern en möjlighet till att förklara
              på vilket sätt han tänker följa upp att det inte sker missriktade
              insatser och felaktigheter i den privata coachningen på det sätt
              som vi har kunnat notera. Hur undviker vi detta i framtiden?
            </seg>
            <seg n="38d1b671">
              Jag är också för privat verksamhet vid sidan av Arbetsförmedlingen.
              Det har jag sagt, det har vi skrivit och det har vi haft i vårt
              jobbrådslag. Jag vill inte bli påkletad att vi skulle ha ändrat
              uppfattning under denna debatt.
            </seg>
            <seg n="970e788c">
              Däremot sker det felaktigheter, och det är en naiv inställning
              från regeringen. Om det är privat blir det inga fel. Det är precis
              i den fällan arbetsmarknadsministern och regeringen har hamnat.
            </seg>
            <seg n="ab17c024">
              Jag tycker att det är intellektuellt ohederligt av Annika Qarlsson
              att påstå att vi skulle vara emot småföretag. Läs vårt jobbrådslag
              och läs vår budgetmotion om vad vi vill göra!
            </seg>
            <seg n="e6b42b98">
              Jobbcoacherna var väl inte till för att privata coacher skulle
              få jobb. De var väl till för att de arbetslösa skulle få jobb.
            </seg>
            <seg n="2f5b449a">
              Om jag lyssnar på den samlade borgerligheten kan jag höra att
              det inte finns ett enda problem i detta land. Man läser innantill
              i sammanställda dokument om hur man vill att det ska vara. Problemet
              är att detta inte har fungerat i praktiken.
            </seg>
            <seg n="8c589897">
              Om det nu är så bra, varför har vi för första gången i modern
              tid en arbetslöshet som ligger i nivå med Finlands? Vi ligger
              på den övre skalan i Europa när det gäller arbetslöshet. 500 000
              människor står utanför arbetsmarknaden och vill ha jobb. Då gör
              man en belysning som visar att det inte skulle råda något fel.
              Det behövs fler insatser och insatser med kvalitet, arbetsmarknadsministern.
            </seg>
          </u>
          <note type="speaker" n="2ffbcd21">
            Anf. 18 ANNIKA QARLSSON (c):
          </note>
          <u who="annika_qarlsson_be4975" xml:id="i-891cb4371c4776a5-2" n="f3e086d6">
            <seg n="c8cd9c06">
              Herr talman! Det är en pågående global kris som har påverkat
              svensk ekonomi i allt högre grad. Ibland kan man fundera över
              valet av debatter. Oppositionen utgår från en tidnings granskning
              av en satsning som regeringen har gjort där underlaget för artikelserien
              dessutom inte kunde beläggas med ett enda autentiskt fall. Man
              drar i gång en debatt utifrån det och har inte något mer på fötterna.
              Det är det jag upplever under den här debatten. Det har inte kommit
              mer på fötterna.
            </seg>
            <seg n="3cc86d81">
              Det vi har med oss tillbaka är självklart att vi har ett ansvar
              för att följa upp de satsningar vi gör. Det är ingenting som har
              kommit upp genom den här debatten. Det finns med när man går in
              och gör den här typen av satsningar och så kommer att ske. Men
              har arbetet inte pågått längre än några månader måste det också
              få en chans att sätta sig innan man kan göra utvärderingar och
              uppföljningar.
            </seg>
            <seg n="c592cb43">
              Den här debatten är lite spännande och intressant ändå, för någonstans
              lyssnar man in och försöker se vad Torbjörn Björlund, Ulf Holm
              och Sven-Erik Österberg från oppositionen säger när det gäller
              coachning. Den som är intresserad kan läsa i protokollet sedan
              och se att det skiljer rätt mycket. Det ska bli spännande att
              se hur de ska kunna komma överens om det här. Vi har en som vill
              förstatliga, en som tycker att det är jättebra och en som passivt
              säger att det nog egentligen är rätt bra fast inte som den här
              regeringen har gjort det.
            </seg>
            <seg n="de9466f2">
              Mina siffror på hur många det faktiskt är som arbetar i dag har
              jag inte tagit upp för att dölja den stora arbetslösheten. Däremot
              sätter jag dem i relation till vad som hade hänt om vänsterkartellen
              hade styrt. Då hade vi inte haft så många i sysselsättning och
              en ännu högre ungdomsarbetslöshet. Valet är egentligen rätt enkelt.
              Centerpartiet och alliansen står för en mångfald. Motsatsen till
              mångfald är enfald.
            </seg>
          </u>
          <note type="speaker" n="68f3d403">
            Anf. 19 HANS BACKMAN (fp):
          </note>
          <u who="hans_backman_f277eb" xml:id="i-42ad5f05e53b1d67-2" n="c0993922">
            <seg n="6b263f9f">
              Herr talman! Den finansiella krisen har förstås varit tuff för
              Sverige som är ett exportberoende land, som tidigare har nämnts
              här i talarstolen. Arbetslösheten är absolut ett problem. Visst
              ser vi också från allianspartierna ett problem. Det är just därför
              vi gör satsningar på jobbcoacher, för att delar av arbetsmarknadspolitiken
              ska kunna skapa bra förutsättningar för de arbetssökande att få
              jobb.
            </seg>
            <seg n="ae902718">
              Torbjörn Björlund säger att sänkt skatt inte är bra, men faktum
              är att den halverade arbetsgivaravgiften för ungdomar har fått
              företagare, enligt egen uppgift, att anställa ungdomar. I de fallen
              har sänkt skatt varit bra för de ungdomar som har fått de jobben.
            </seg>
            <seg n="d1afd148">
              Jag sade inte någonting, Ulf Holm, Miljöpartiet, om er syn på
              jobbskattesänkningar för ungdomar. Jag konstaterade bara att det
              var en positiv sak för att kunna sänka trösklarna så att ungdomar
              ska få jobb.
            </seg>
            <seg n="797cd8f0">
              Sedan har det nämnts, också av Miljöpartiets Ulf Holm, att jobbcoacher
              inte kan vara det enda verktyget i en arbetsmarknadspolitik. Så
              är det ju inte heller. Vi från allianspartierna har förstås en
              hel del andra saker som också görs för att stötta ungdomar och
              andra in i arbete, inte minst de utbildningssatsningar som har
              nämnts här i talarstolen.
            </seg>
            <seg n="98cc94aa">
              Dessutom har vi satsningar på jobbgaranti för unga, jobb- och
              utvecklingsgaranti, coachningen, som har nämnts här, och vi har
              arbetspraktik. Vi har lyftjobben som nu också sätts i sjön och
              vi har pengar som ungdomar kan få för att starta eget. Vi gör
              också insatser på folkhögskolorna, som jag tidigare har nämnt.
            </seg>
            <seg n="9eec64ab">
              Det görs många andra insatser också, förstås. Det här är en del
              av jobbsatsningen och satsningen på att ungdomar och andra som
              är utanför arbetsmarknaden ska kunna få ett jobb. Jag tror att
              det kommer att vara en viktig och bra del just därför att det
              är individinriktat och ser personen för vad den är.
            </seg>
          </u>
          <note type="speaker" n="e0bbb465">
            Anf. 20 DÉSIRÉE PETHRUS ENGSTRÖM (kd):
          </note>
          <u who="unknown" xml:id="i-dcb8a49bbaf5faad-2" n="18ddd06e">
            <seg n="824eec9f">
              Herr talman! Sammanfattningsvis skulle jag vilja säga att debatten
              i dag har varit viktig. Det har varit övertoner från oppositionen
              och de har tagit kritiken i några tidningsartiklar till intäkt
              för att såga regeringens hela arbete på arbetsmarknadsområdet.
            </seg>
            <seg n="97cff2c3">
              Det är ändå att se det för snävt, och jag tror faktiskt inte
              heller att det gynnar våra arbetslösa att vi släpper det vi har
              startat i förändringsarbetet. Samtidigt ska vi vara rädda om skattebetalarnas
              pengar och vi ska ha seriösa och sjysta företag. Det ska vi jobba
              vidare med.
            </seg>
            <seg n="3e18b78d">
              Det finns ju inga jobb att coacha till, säger oppositionen. Det
              är väldigt demoraliserande, och det är dessutom inte sant. Det
              sker, som någon har sagt här tidigare, en miljon rekryteringar
              varje år på svensk arbetsmarknad även nu, i dåliga tider. Arbetsförmedlingen
              förmedlade förra året cirka en halv miljon jobb. Visst finns det
              jobb att hitta. Vår uppgift är att se till att den som söker jobb
              och den som söker arbetskraft hittar varandra så fort som möjligt.
              Det är bra för alla parter, inklusive samhällsekonomin, att hjulen
              snurrar så snabbt som det bara går i företagen.
            </seg>
            <seg n="ddf9e4b7">
              Man kan ha synpunkter på jobbcoacher och privata sådana, men
              jag tror att en mångfald av aktörer är här för att stanna. Arbetsförmedlingen
              tog i oktober ett beslut att inte förlänga avtalen med de kompletterande
              aktörerna. Man ville bland annat stärka kvalitetskontrollen på
              området. Det är ju bra. Vi ser nu fram emot att få mer information
              från Arbetsförmedlingen för att öka tryggheten och kvaliteten
              i systemet. Jag hoppas att vi nu får en utveckling med flera aktörer
              till gagn för medborgarna.
            </seg>
            <seg n="2f4a2d1c">
              Herr talman! Oppositionen har egentligen inga riktiga alternativ
              i dag till alliansens politik. Man är dessutom inte enig. Man
              har olika förslag.
            </seg>
            <seg n="b2c16f73">
              Avslutningsvis, herr talman, kanske ändå en kurs i positivt tänkande
              kunde vara bra för oppositionen. Vem vet, kanske ett sådant här
              coachningsföretag kan anlitas av oppositionen i framtiden.
            </seg>
          </u>
          <note type="speaker" n="bb273dc0">
            Anf. 21 TORBJÖRN BJÖRLUND (v):
          </note>
          <u who="torbjorn_bjorlund_cfaa39" xml:id="i-eb7208b0fa86500e-2" n="3ce68f7e">
            <seg n="a9a4f1e7">
              Herr talman! Som avslutning på den här debatten måste jag säga
              att jag tycker att det är lite oroväckande att regeringen och
              oppositionen faktiskt har så olika bild av verkligheten. Vi har
              lite svårt att hitta rätt i vissa delar av debatten, tycker jag,
              när man inte riktigt har samma syn på hur verkligheten ser ut
              utifrån olika rapporter.
            </seg>
            <seg n="37ee180d">
              En sak som kan vara och kommer att vara besvärande är faktiskt
              hur vi löser generationsväxlingen och ungdomsarbetslösheten. Hans
              Backman är inne på skattesänkningar och sådant. Vår bild är att
              om man använder pengarna rätt skapar man jobb. Det går att göra
              det. Man kan ha olika anställningsstöd. Man kan på olika sätt
              gynna vissa branscher och så vidare för att skapa jobb. Det ger
              ett ingångsvärde. Framför allt handlar det om att skapa en kompetens
              hos dem som inte har det för att anpassa dem till den framtida
              arbetsmarknaden.
            </seg>
            <seg n="a9057b1a">
              Lite grann vill jag också säga om att jobbcoachen ska vara en
              slags GPS, som vi var inne på. Jag tror att Annika Qarlsson kanske
              går vilse i blåbärsskogen så småningom om det här blir verklighet.
              Det är inte så lätt alltså. Just jobbcoachningen tror jag nämligen
              är en snårskog som man inte hittar rätt i. Det är andra saker
              som måste till. Vårt ingångsvärde är just det.
            </seg>
            <seg n="b6cb2fa3">
              När vi säger nej till just systemet med coacher innebär det inte
              att vi säger nej till allting som finns i systemet. Just kompetensutveckling,
              utbildning och stöd måste man ge arbetssökande, definitivt. Men
              jobbcoachning är inte lösningen. Det kan man göra på annat sätt,
              framför allt genom arbetsmarknadsutbildning och sådana saker.
            </seg>
            <seg n="3b12cd65">
              Jag känner inte igen uttrycket gurka i eget växthus. Vi är från
              Östergötland båda två. Jag kommer inte ihåg 1998 var jag nog tillräckligt
              vuxen för att egentligen komma ihåg det, men jag gör inte det.
              Sten i ett glashus kanske men gurka i eget växthus är en ny sak.
              Det får vi kanske återkomma till en annan gång.
            </seg>
          </u>
          <note type="speaker" n="d7e9df1f">
            Anf. 22 ULF HOLM (mp):
          </note>
          <u who="ulf_holm_74ae2f" xml:id="i-dd9b912921f537be-2" n="8a5570a4">
            <seg n="6a760350">
              Herr talman! Arbetsmarknadsministern frågar om Ulf Holm står
              på fel sida. Svaret på den frågan är nej. Vi står på helt rätt
              sida. Det tycks vara så att arbetsmarknadsministern har börjat
              inse varifrån de nya idéerna för framtiden kommer. De kommer från
              Miljöpartiet och de rödgröna partierna. Regeringen skulle behöva
              en coach för att väckas ur sin hypnos. Regeringen tycks ha blivit
              hypnotiserad till att tro att det inte finns några problem.
            </seg>
            <seg n="05ce35d8">
              Arbetsmarknadsministern erkänner delvis att det finns ett kvalitetsproblem
              som måste säkras, men han kan inte vidare utveckla hur kvaliteten
              på jobbcoacher, privata aktörer eller Arbetsförmedlingens egna
              aktörer, ska säkras. Det är det vi från oppositionen har velat
              få svar på i dag.
            </seg>
            <seg n="f6cdf0e7">
              Jo, det finns jobb, men det finns inte tillräckligt många jobb.
              Där är problemet. Arbetslösheten ökar, och den fortsätter att
              öka. Då måste vi vidta jobbskapande åtgärder, inte bara ha jobbcoacher
              som kan förmedla jobb.
            </seg>
            <seg n="41e5cb57">
              Vi reagerar inte bara på Aftonbladets artikelserie. Den är en
              liten sak. Vi skrev detta i vår egen budgetmotion en och en halv
              månad före Aftonbladet. Vi har fått signaler från enskilda människor
              om att allt inte står rätt till. Då måste vi reagera, höra av
              oss samt följa upp och begära åtgärder från ansvarig regering.
            </seg>
            <seg n="1ab90942">
              Den räddning som regeringen använder sig av tycks vara skattesänkningar.
              Man inför skattesänkningar motsvarande 10 miljarder kronor. Det
              är ett slag i ansiktet mot alla dem som inte har ett arbete att
              gå till. Det här skapar enligt regeringen 3 000 nya jobb. Med
              det rödgröna paketet för jobb, utbildning och praktik för ungdomar
              för 3 ½ miljarder skapas 26 000 nya platser. Regeringen borde
              ha tittat närmare på det förslaget.
            </seg>
          </u>
          <note type="speaker" n="0d17ec8f">
            Anf. 23 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7e1946b6a59713ce-0" n="18ddd06e">
            <seg n="4047608e">
              Herr talman! Först vill jag tacka Socialdemokraterna och Sven-Erik
              Österberg för en bra, viktig, belysande och stundtals riktigt
              rolig debatt.
            </seg>
            <seg n="ee1941a0">
              Herr talman! I den värsta krisen sedan 30-talet stavas arbetslinjen
              aktiv arbetsmarknadspolitik och utbildning. Då är det viktigt
              att konstatera att vägen till arbete blir kortare med hjälp av
              coacher som en del av en aktiv arbetsmarknadspolitik. Vi har hört
              flera som har berättat om de andra delarna.
            </seg>
            <seg n="5aa15a5b">
              Det finns alla skäl i världen att vara ödmjuk inför det faktum
              att verksamheten startade den 17 augusti och att det har skett
              en snabb volymökning så att drygt 28 000 personer har fått coachningshjälp.
              Därför är det viktigt med uppföljning och utvärdering. Det kommer
              naturligtvis att ske, som på alla politikområden, genom ansvarig
              myndighet. Arbetsförmedlingen har omorganiserat sig för att bättre
              klara av upphandling och utvärdering på området. Det kommer självklart
              att utvärderas av departementet, av IFAU, av Riksrevisionen, av
              oberoende forskare och myndigheter samt medierna. Det är bra.
            </seg>
            <seg n="d93424a1">
              Oppositionen brukar oftast säga om vår politik att det är för
              lite och för sent. Men nu är klagokören en annan; nu är det för
              mycket för snabbt. Hur ska ni ha det egentligen?
            </seg>
            <seg n="4530d439">
              Herr talman! Jag bara konstaterar att vi kanske inte kan hjälpa
              varje enskild person till det perfekta jobbet på kort tid när
              vi har den värsta lågkonjunkturen på sju decennier. Men tillsammans
              kan vi korta vägen tillbaka till arbetsmarknaden. Där är coacher
              ett viktigt inslag.
            </seg>
            <seg n="5786e147">
              Låt oss inte glömma bort, herr talman, att framöver kommer varenda
              själ att behövas på svensk arbetsmarknad om vi ska ha råd med
              pensioner, sjukvård, skola och allt det andra vi tar för givet.
              Vi behöver fler på arbetsmarknaden. Coacher är ett litet instrument,
              ett bland många, för att det ska uppnås.
            </seg>
          </u>
          <note n="16809cde">
            I detta anförande instämde Mikael Cederbratt och Hillevi Engström
            (båda m) samt Fredrick Federley (c).
          </note>
          <note n="d65d020a">
            Överläggningen var härmed avslutad.
          </note>
          <note n="4fc62249">
            2 § Meddelande om information från regeringen
          </note>
          <note n="abd6210c">
            Förste vice talmannen meddelade att tisdagen den 15 december
            kl. 13.00 skulle statsminister Fredrik Reinfeldt lämna information
            från Europeiska rådets möte den 10 och 11 december.
          </note>
          <note n="2677064f">
            3 § Hänvisning av ärenden till utskott
          </note>
          <note n="72782c13">
            Föredrogs och hänvisades
          </note>
          <note n="168eb42a">
            4 § Anmälan om inkomna faktapromemorior om förslag från Europeiska
            kommissionen
          </note>
          <note n="d77c6689">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="unknown" xml:id="i-a462145f8e4146d6-0" n="18ddd06e">
            <seg n="ae7df88f">
              KOM(2009)591
            </seg>
          </u>
          <note n="e5fa8318">
            KOM(2009)622
          </note>
          <note n="1d32c2b1">
            5 § Förnyad bordläggning
          </note>
          <note n="6006785c">
            Föredrogs och bordlades åter
          </note>
          <note n="cd03cb89">
            6 § Migration
          </note>
          <note n="cd2385c6">
            Föredrogs
          </note>
          <note type="speaker" n="d84ef65a">
            Anf. 24 GÖTE WAHLSTRÖM (s):
          </note>
          <u who="gote_wahlstrom_886810" xml:id="i-5e5ef40e1b052083-0" n="431366c6" next="i-15c7bdcf4b00114f-0">
            <seg n="7d136f97">
              Herr talman! Vi ska nu debattera socialförsäkringsutskottets
              betänkande om utgiftsområde 8 och migration. Även om utgiftsområdet
              inte utgör den största merparten av utskottets ansvarsområde utgör
              det ett viktigt och för många angeläget politikområde. Det visas
              inte minst i de många motioner som alltid väcks till de migrationspolitiska
              debatterna.
            </seg>
            <seg n="eb2cf52f">
              Även utanför den formella riksdagsbehandlingen har migrationspolitiken
              stor betydelse. Det handlar i första hand om de många människor
              som kommer till vårt land för att söka skydd men också om många
              andra grupper som inryms i begreppet migration. Också bland medborgarna
              i Sverige ges migrationspolitiken stor betydelse. Jag tänker i
              första hand på de många människor som engagerar sig till stöd
              för de människor som kommer till Sverige. Detta engagemang såväl
              individuellt som genom olika frivilligorganisationer är av stort
              värde. Det gäller inte minst integrationsinsatser som behövs vid
              beviljade uppehållstillstånd.
            </seg>
            <seg n="11b8b5e1">
              Vi vet att det också i landet finns en grupp som oroas av utvecklingen
              med en ökad global rörlighet bland människor. Rädslan för människor
              med andra livserfarenheter skapar hos vissa individer en främlingsfientlighet
              som vi som riksdagsledamöter måste påverka för att undanröja.
              Jag vill inledningsvis konstatera att vi i den svenska riksdagen
              tycks ha en stor samsyn om migrationens betydelse för såväl individers
              som nationers positiva utveckling kopplad till möjligheten att
              röra sig över nationsgränser.
            </seg>
            <seg n="d964c194">
              Varje nation på vår jord är i dag att betrakta som vårt grannland.
              Genom möjligheten att på några timmar förflytta sig över snart
              sagt hela jordklotet är det viktigt att vi har en politik som
              gör att vi kan förhålla oss till detta.
            </seg>
            <seg n="9609b0f5">
              Herr talman! Utskottsbetänkandet visar på en viss nationell samling
              runt migrationspolitiken, men det visar också på viljan från oppositionen
              att utveckla och förstärka. Jag vill därför inledningsvis instämma
              i alla de reservationer som vi socialdemokrater fogat till betänkandet,
              men jag vill för tids vinnande yrka bifall till endast reservationerna
              1, 5 och 6.
            </seg>
            <seg n="0d7c2d28">
              Herr talman! Vi kan konstatera att migration är starkt förknippad
              med oroligheter i världen, liksom människors möjligheter att fly
              från krig och oroshärdar.
            </seg>
            <seg n="5eaed9a5">
              Åren som har gått har visat på en fortsatt negativ utveckling
              i många länder, trots att försök görs att skapa stabilitet genom
              insatser från bland annat Förenta nationerna. Vi kan också konstatera
              att fredssträvanden inte har fått genomslag i många oroshärdar.
              Det finns säkert skäl att räkna upp många problemområden, men
              situationen i Somalia är kanske den just nu svåraste. Människors
              försök att fly liksom vår skyldighet att ge skydd ska ses i skenet
              av de hemskheter som beskrivs i alltför många delar av vår värld.
            </seg>
            <seg n="cc0c5662">
              Vårt nationella arbete att i tre instanser pröva människors rätt
              till skydd och uppehållstillstånd inom ramen för en reglerad invandring
              har stora fördelar och en del brister.
            </seg>
            <seg n="b5393d48">
              Den gällande instans- och processordningen har nu varit i bruk
              ett antal år och i delar utvärderats av en särskild utredare.
              Väl medveten om att denna utvärdering nu bereds inom regeringen
              anser jag att det finns skäl att markera för att påskynda detta
              arbete.
            </seg>
            <seg n="8bcd0da7">
              Jag tänker bland annat på utredarens egna påtalanden om hanteringen
              av det centrala begreppet synnerligen ömmande omständigheter och
              dess juridiska konsekvenser.
            </seg>
            <seg n="f548fccc">
              Jag har i skriftlig fråga till ministern lyft upp problematiken,
              då jag sett hur en helt skiljaktig överdomstol skapat familjesplittring
              i en familj med en mycket svårt sjuk son som fått uppehållstillstånd
              medan familjen i övrigt ska avvisas. Domen kan i sig ses som humanitärt
              förkastlig, men den juridiska bedömningen i domstolen visar på
              problematiken vad gäller tolkningen av begreppet synnerligen ömmande
              omständigheter.
            </seg>
            <seg n="4d48d6f5">
              Ett annat begrepp som vi från oppositionen tidigare lyft fram
              är synen på inre väpnad konflikt. Att inre väpnad konflikt inte
              är tillämpligt i Irak eller stora delar av Afghanistan är för
              många svårförståeligt. Jag kan förstå domstolens tankar men kan
              likväl se hur krigszoner ständigt utvecklas liksom krigsherrars
              förändrade beteenden. Begreppet inre väpnad konflikt har i dag
              en annan betydelse än för bara några år sedan.
            </seg>
            <seg n="33c1bc01">
              Ministern antydde i sitt frågesvar att regeringen kan tänkas
              återkomma om en analys ger skäl att lyfta upp frågan. Bland annat
              det nyligen fastställda utslaget med familjesplittring borde utgöra
              grund för en snabb handläggning från regeringens sida. Förutsägbarhet
              är ett viktigt inslag i lagstiftningen. Den nyligen avgjorda domen
              pekar på problematiken.
            </seg>
            <seg n="16f325cf">
              Herr talman! Ett viktigt inslag inför den så kallade NIPU-reformen
              var att skapa kompetens och att tillse att tvåpartsförfarandet
              skapade balans. Såväl i Översynsutredningen som via andra kanaler
              kommer nu krav på kompetensutveckling. Detta gäller såväl inom
              Migrationsverket och domstolar som hos de juridiska ombuden.
            </seg>
            <seg n="56759f03">
              Det är viktigt att kompetens finns hos de berörda för att skapa
              den stabilitet i processen som riksdagen eftersträvat. Vissa åtgärder
              har vidtagits, men problembilder kvarstår som måste täckas upp.
              Regeringen har i sin egen budgetprocess uppmärksammat problematiken,
              men vi ser ytterligare behov av insatser, vilket kan utläsas i
              vårt särskilda yttrande.
            </seg>
          </u>
          <note n="724b9d87">
            Därför yrkar jag bifall till reservation 1.
          </note>
          <u who="gote_wahlstrom_886810" xml:id="i-15c7bdcf4b00114f-0" n="431366c6" prev="i-5e5ef40e1b052083-0">
            <seg n="33083876">
              Boendefrågan med de olika begreppen ABO och EBO, anläggningsboende
              och eget boende, har under många år varit en fråga som berört
              framför allt storstadskommunerna men också andra delar av landet.
              Kommunerna har påtalat svårigheter att strukturera integrationsarbetet
              samtidigt som Migrationsverket emellanåt påtalat problem i handläggningen
              av prövning i enskilda ärenden.
            </seg>
            <seg n="922e267e">
              Vi har alla skäl att vara lyhörda mot den kommunala instansen
              och följa upp de problembilder som åberopas. Boendefrågan bör
              därför utredas för att finna formerna som gagnar alla parter.
            </seg>
            <seg n="74333199">
              Regeringen har under många år, på frågor från oss socialdemokrater,
              sagt att frågan om alla barns möjligheter till skola och sjukvård
              är under beredning och snart får en lösning. Vi har under hand
              förstått att utfästelserna inte varit fullt ut förankrade inom
              hela regeringen. Vi beklagar den långbänk som frågan hamnat i
              men ser behovet av ett snart tillsättande av en utredning för
              att skapa trygghet för de många barn som ofrivilligt hamnat i
              den uppkomna situationen och som drabbats av avsaknad av utbildning
              och sjukvård.
            </seg>
            <seg n="751cd3c2">
              Herr talman! Migrationspolitik är, som jag inledde med, i stora
              stycken en konsekvens av vad som händer i vår omvärld. Migrationsfrågor
              berör också många människor. Många hyser stor medkänsla med de
              människor som tvingas fly till vårt land medan andra, om än några
              få, har en inställning som tyder på främlingsfientlighet mot dessa
              människor som är på flykt från förtryck.
            </seg>
            <seg n="991e82cd">
              Jag vill gärna se en kraftfull samling inom de i riksdagen förekommande
              partierna för att stå upp för den svenska traditionen om en human
              migrationspolitik. Ett initiativ från det största regeringspartiet
              skulle kanske vara en möjlighet när migrationsministern inte har
              mött upp inviten från oss socialdemokrater under tiden sedan valet
              2006.
            </seg>
            <seg n="53e6256d">
              Herr talman! Migrationspolitik är viktig och berör oss alla.
              Jag känner att vi har ett stort behov av en ökad samsyn i riksdagen
              för att stå emot de främlingsfientliga krafter som finns ute i
              samhället.
            </seg>
          </u>
          <note n="dc150b6c">
            Därför yrkar jag bifall till reservation 5.
          </note>
          <note n="46a621f8">
            Därför yrkar jag bifall till reservation 6.
          </note>
          <note type="speaker" n="6340615a">
            Anf. 25 KALLE LARSSON (v):
          </note>
          <u who="kalle_larsson_7fdd7a" xml:id="i-67312bec519b1105-0" n="1509bc8f">
            <seg n="d284dbf0">
              Herr talman! Utvisa inte till Sverige! Så lyder den braskande
              rubriken på en veckotidning denna vecka. Vad handlar det om? Jo,
              en tysk domstol har sagt att man inte anser att de bör avvisa
              irakier till Sverige därför att Sverige inte är ett säkert land.
            </seg>
            <seg n="93308203">
              Herr talman! Det är en ny bild av Sverige som nu träder fram,
              en bild av Sverige som inte uppfyller de många gånger vackra ord
              som uttalas från talarstolen här i riksdagen. Jag tänker inte
              påstå att Sverige är bland de värsta i klassen, men den tiden
              då Sverige kunde berömma sig självt av att vara bland de bästa
              i klassen kanske också är över. Låt mig ta ett annat exempel.
            </seg>
            <seg n="c2bea7af">
              Kanada har vid flera tillfällen gett flyktingstatus åt personer
              som har avvisats från Sverige flyktingstatus, enligt 1951 års
              Genèvekonvention. Det är alltså personer som Sverige har avvisat.
            </seg>
            <seg n="aa653c29">
              Det är ytterligare ett exempel på att Sverige inte längre fullt
              ut uppfyller de internationella åtaganden som vi har undertecknat.
            </seg>
            <seg n="08c4058d">
              Det här är någonting som har pågått under en längre tid men som
              vi alltid härifrån kammaren måste våga lyfta fram, kritisera och
              förändra.
            </seg>
            <seg n="6b2af7eb">
              Jag har nu i över tio år här i kammaren bevittnat den flyktingpolitiska
              debatten, och jag har möjlighet att åtminstone dra några slutsatser
              av vad jag har sett.
            </seg>
            <seg n="be1b39c2">
              De inledande åren handlade i första hand om en järnaxel i svensk
              flyktingpolitik mellan socialdemokrater och moderater. Det är
              ingen anklagelse det är en faktabeskrivning. Vi var då fem partier,
              tre på den borgerliga sidan och Miljöpartiet och Vänstern, som
              gemensamt drev en annan riktning på svensk politik.
            </seg>
            <seg n="844a06f5">
              Efter det senaste valet förändrades den bilden. Då tystnade de
              tre tidigare flyktingvänliga borgerliga partierna och, som jag
              tidigare har sagt från talarstolen, lade sig platt för den moderata
              flyktingpolitiken. Socialdemokraterna å andra sidan vaknade, började
              fundera och var benägna att självkritiskt granska vad man själv
              hade bidragit till.
            </seg>
            <seg n="63b5a0e5">
              Nu, de allra senaste månaderna, är det ytterligare en ny situation
              som framträder. Nu, strax före ett valår, börjar de tidigare flyktingvänliga
              borgerliga partierna att återigen låta höra om sig och sina åsikter.
              Jag välkomnar det det är värdefullt om än senkommet.
            </seg>
            <seg n="80f98ba5">
              Det man skulle vilja åstadkomma, för att parafrasera Göte Wahlström
              tidigare, är gärna en samsyn bland partierna, men en samsyn runt
              en politik som går i rätt riktning. Vi har nämligen sett alltför
              många exempel genom åren där partier har slutit sig samman om
              en politik som drar åt fel håll, som inskränker asylrätten, som
              gör det svårare för människor som flyr undan förföljelse att få
              rätt att få skydd undan denna förföljelse här i vårt land.
            </seg>
            <seg n="fb37303b">
              Herr talman! I nästa debatt kommer vi att återkomma till betydelsen
              av EU-dimensionen i hela den här utvecklingen. När jag hade den
              första kammardebatten i dessa frågor för över tio år sedan hade
              vi en svensk flagga på ena sidan och ingen flagga på den andra.
              Nu är vi i en situation där de två flaggorna hänger jämnhögt.
            </seg>
            <seg n="e59fff00">
              Risken är stor, herr talman, att vi om några år kommer att ha
              en diskussion här i kammaren där det i allt väsentligt saknar
              betydelse vad Sverige fattar för beslut på det flyktingpolitiska
              området. Då hänger EU-flaggan långt högre än den svenska. Den
              här utvecklingen välkomnas av många. På ett principiellt plan
              går det förstås att resonera kring den bästa av alla världar,
              där vi kanske till och med på global nivå skulle kunna bestämma
              att de mänskliga rättigheterna skulle gälla lika för alla överallt
              hela tiden. Men i praktiken har EU-dimensionen i flyktingpolitiken
              inneburit hårdare regler, snävare tidsgränser och tuffare tag.
              Det är den här regeringen i allt väsentligt medveten om och ansvarig
              för.
            </seg>
            <seg n="02fb4fb6">
              Herr talman! Det finns en rad olika punkter Göte Wahlström har
              identifierat några där det inte har blivit som vi hade tänkt att
              det skulle bli. Vi är i det här fallet den lagstiftande församlingen,
              samtliga partier här i kammaren. Jag tror att vi är överens motsäg
              mig gärna om ni inte håller med om att en så tuff hantering av
              begreppet synnerligen ömmande omständigheter som utfallet har
              blivit inte var avsikten när lagen skrevs. Vi tyckte att vi skrev
              det tydligt, och det gjorde vi. Ändå har vi fått en hårdare politik
              och praxis på den här punkten än vad avsikten var. Det var inte
              meningen att människor skulle avvisas till länder där det råder
              krig och väpnad konflikt, och ändå sker detta. Jag tror att vi
              här i kammaren har en samsyn om att så ska icke ske. Kvinnors
              särskilda asylskäl och hbt-flyktingars särskilda asylskäl har
              den här kammaren upprepade gånger sagt ska ha en större tyngd
              och betydelse än vad de i praktiken i dag har. Ändå får det ingen
              effekt.
            </seg>
            <seg n="812614be">
              Herr talman! Kanske blir det allra mest uppenbart när det gäller
              barns egna asylskäl. Om det var någonting som var tydligt och
              är tydligt i den gällande utlänningslagen är att det i fråga om
              barns asylskäl skulle bli en humanare bedömning än vad fallet
              var enligt den gamla lagen. Ändå ser vi i dag, herr talman, hur
              barn avvisas trots att de inte fått sina egna asylskäl utredda
              ordentligt, trots att de befinner sig i en situation då de i många
              fall har en svår sjukdom.
            </seg>
            <seg n="ab5237e8">
              Apatiska barn avvisades för några år sedan och avvisas fortfarande
              från Sverige. Vi har sett de vägledande besluten. De drar i rätt
              riktning, men faktum kvarstår. Det vi trodde att vi hade gjort
              upp med att barn som är så sjuka att de inte kan gå, så sjuka
              att de inte längre kan upprätthålla livsviktiga funktioner bärs
              ombord på plan för att avvisas från vårt land sker igen trots
              att vi här är jag helt säker alla sju partier i denna kammare
              ansåg att så inte skulle ske.
            </seg>
            <seg n="b884dd80">
              Det är därför helt nödvändigt att göra om den lagstiftning som
              gäller. Om myndigheten inte klarar av att använda den som det
              var tänkt må de skylla på oklara skrivningar, på att de inte har
              förstått lagstiftarens intentioner, de må skylla på vad de vill
              och inte förstått vår avsikt, låt oss då göra den tydligare. Jag
              har noterat att regeringen har öppnat för att man kanske eventuellt
              ska göra någonting.
            </seg>
            <seg n="6e003c02">
              Jag vill ha klarspråk i dag. Jag vill veta var regeringspartierna
              står. Vad har ni för uppfattning? Vi kommer inte att låta er komma
              undan med: Låt oss se om det har blivit tuffare och göra något
              i så fall. Ni vet att lagen är tuffare använd än vad avsikten
              var. Är ni beredda att göra någonting åt detta och utreda hur
              det ska gå till, inte bara om?
            </seg>
            <seg n="1f02be37">
              Herr talman! Det finns en annan väg att välja än att försöka
              bekämpa främlingsfientlighet genom att successivt gå den till
              mötes. Det är att föra en politik som inte ger legitimitet åt
              främlingsfientliga uppfattningar. Vi lägger fram en rad förslag
              i dagens betänkande i den riktningen. Vi vill avvisa inskärpningarna.
              Alla de tiotals miljoner extra som läggs på avvisningar och på
              förvarstagande av människor fastän de inte har begått några brott
              vill vi dra tillbaka, spara pengar och hellre använda dem för
              utbildning av personal på Migrationsverket och för andra insatser
              än att bygga murarna högre.
            </seg>
            <seg n="485fce0f">
              Vi vill öppna lagliga vägar för asylsökande. Asylviseringar är
              ett verktyg för detta. Vi föreslår i vår budgetmotion en amnesti,
              en regularisering för människor som varaktigt levt och inte gjort
              sig skyldiga till brottslighet här i vårt land. Skälet till det
              är att vi inte accepterar att vi bygger upp ett samhälle där vi
              har ett A-lag av lagliga och ett B-lag av irreguljära. Tvärtom,
              det är dags att göra någonting åt det. Det har gjorts förut, och
              det måste göras igen. När migrationsministern nu försiktigt till
              sina medarbetare viskar precis ska det bli spännande att höra
              om han med detta precis avser det jag tror, nämligen att det är
              dags att göra någonting åt det och kasta ut dem ur landet. Eller
              är migrationsministern beredd att göra någonting åt alla de människoliv
              som just nu går till spillo i skuggsamhället, vid sidan av det
              som du och jag lever i? Vi kräver rättigheter på arbetsmarknaden
              för papperslösa, rätt för barnen att gå i skola och rätt till
              vård på lika villkor. Det borde vara en självklarhet att mänskliga
              rättigheter gäller för alla människor, inte bara för dem som är
              medborgare.
            </seg>
            <seg n="e9273329">
              Jag vill i det sammanhanget meddela att jag står bakom samtliga
              reservationer men yrkar bifall till reservation 8.
            </seg>
            <seg n="71c62ba1">
              Herr talman! Det är lätt att tala men verkar vara betydligt svårare
              att handla. På en rad olika områden har vi nu åstadkommit en press
              på regeringen. Tobias Billström har tagit initiativ till en rad
              utredningar i olika frågor som han inte har kommit på själv men
              som är initierade av andra partier i alliansen och som blivit
              möjliga genom den press och det tryck som vi gemensamt lagt på
              regeringen. Det är välkommet. Det är välkommet att man utreder
              skolgång för papperslösas barn, att man funderar kring frågan
              om vård för barn som är papperslösa och hur den ska bli möjlig
              på lika villkor som för andra barn. Vi välkomnar förstås också
              utredningar om att göra lagstiftningen mindre tuff än vad den
              är i dag.
            </seg>
            <seg n="c3910843">
              En sak bör stå klar: Vi kommer icke att nöja oss med utredningar
              allena. De tio år som jag har befunnit mig i riksdagen, kanske
              inte i sträck men ändå från och till, har lärt mig i vart fall
              en sak, och det är att bakom de fina ord som alla här uttalar
              måste man söka de verkliga handlingarna. Bakom de fina orden som
              talar om asylrätt och mänskliga rättigheter måste man se verkligheten,
              förmå att i praktiken förändra hur människors livsöden artar sig.
            </seg>
            <seg n="3078a489">
              Det är dags, herr talman, att svensk flyktingpolitik ändrar inriktning
              så att vi lever upp till de vackra ord som ofta uttalas, så att
              vi lever upp till den bild som åtminstone tidigare har haft ett
              visst fog för att Sverige är ett av de mer humana länderna i världen.
              Den bilden har vi sett krackelera framför våra ögon varje gång
              de brutala avvisningarna av människor som behöver skydd har skett.
              Det är dags att återupprätta humaniteten i svensk flyktingpolitik.
              Det är dags för handling och inte bara ord. Det tänker vi fortsätta
              att se till.
            </seg>
          </u>
          <note type="speaker" n="4ca68c9e">
            Anf. 26 BODIL CEBALLOS (mp):
          </note>
          <u who="bodil_ceballos_1a35e5" xml:id="i-96aca50bcfbff4b1-0" n="b92ddcc6">
            <seg n="3631439a">
              Herr talman! Det är lätt att komma efter Kalle Larsson i debatten
              när den handlar om de här frågorna, för vi har väldigt likartad
              uppfattning.
            </seg>
            <seg n="1e89480b">
              Även i årets budgetmotion föreslår Miljöpartiet en stor sänkning
              av kostnaderna för avvisningar och utvisningar. Utgångspunkten
              är att vi anser att utlänningslagen tolkas mycket striktare än
              vad som var lagstiftarens mening och att därför fler egentligen
              borde ha fått stanna här i landet och därmed inte utvisats.
            </seg>
            <seg n="e7025e5d">
              Vi anser att det råder brister i prövningen av ärenden, bland
              annat eftersom ombuden inte får betalt för allt det arbete som
              läggs ned till exempel vad gäller landinformation. Det leder till
              att många advokater också väljer bort utlänningsärenden. Landinformationen
              kan vara av avgörande betydelse för utgången av målet.
            </seg>
            <seg n="48d6325a">
              Vi anser också att regeringens återvändandesatsning i alltför
              hög grad tillåts sätta dagordningen för asylpolitiken och att
              utgångspunkten i dag i allt högre grad utgår från en omvänd ordning,
              det vill säga att först ser man om det finns några som helst möjligheter
              att skicka tillbaka personen i fråga till hemlandet eller till
              något annat land och om det är omöjligt ser man till möjligheten
              att få uppehållstillstånd av något slag i Sverige. I vissa fall
              står det till och med redan från början på handlingarna ärende
              om eventuell utvisning i stället för ärende om uppehållstillstånd.
              Det här såg jag för första gången för några dagar sedan när en
              person kom och visade mig det papper han hade fått från Migrationsverket.
              Men jag hade hört talas om det redan tidigare av en av våra nämndemän
              som talade om att så här står det faktiskt, och det är onekligen
              märkligt.
            </seg>
            <seg n="bdf55ca3">
              Under rubriken Avvisade och utvisade skriver utskottet att återsändandet
              alltid ska genomföras under humana och värdiga former. Det förtjänar
              att upprepas om och om igen eftersom det inte alltid är så det
              går till. Jag kommer att ta upp ett exempel senare, som jag redan
              tidigare diskuterat med migrationsministern, och berätta hur fortsättningen
              har varit i det ärendet.
            </seg>
            <seg n="a754dc46">
              Miljöpartiet vill minska kostnaderna för förvaren. Det är inte
              rimligt att vi fortsätter att låsa in människor som inte har begått
              brott under flera månader och upp till två år, som var det senaste
              jag hörde att en person har suttit där. Ibland handlar det till
              och med om människor som skulle få lov att få ett uppehållstillstånd
              här i Sverige på grund av anknytning men som tvingas att söka
              uppehållstillstånd hemifrån. Men hur ska de kunna göra det när
              inte ens våra annars så uppfinningsrika svenska myndigheter lyckas
              skaffa dem de resehandlingar som behövs för att ta sig hem. Även
              om kostnaderna per dygn och per person har minskat enligt regeringen,
              beror det bara på att beläggningen på förvaren varit högre effektivare
              anser kanske regeringen, ovärdigt anser jag. Det är inte humant
              och det är inte värdigt att sitta fängslad om man inte är en brottsling,
              oavsett hur billigt det blir för svenska staten.
            </seg>
            <seg n="7549c3a3">
              Herr talman! Jag tänker berätta vilka konsekvenser vår lagstiftning
              kan få. I går kväll ringde en kille som heter Joseph. Han befinner
              sig nu i Uganda tillsammans med Danella, Bienvenu och Patience.
              De är fyra av sex burundier som deporterades från Sverige i ett
              chartrat plan den 20 oktober efter att ha tillbringat månader
              på förvar i Sverige. Marie-Antoinette beviljades inhibition i
              sista stund eftersom Europadomstolen ska titta på hennes ärende.
              Hon är nu tillbaka i Sundsvall. Två av de burundier som skickades
              i väg vet jag inte hur det har gått för.
            </seg>
            <seg n="79a89097">
              Man kan då fråga sig vad de gör i Uganda när de deporterades
              till Burundi. Enligt våra svenska myndigheter har de inget skyddsbehov
              och löper ingen fara för förföljelse om de återvänder och kan
              därför skickas tillbaka utan problem. Då borde ju allt vara frid
              och fröjd och de återvändande borde inte ha behövt sitta fjättrade
              med hand- och fotfängsel plus midjebälte på flyget under 22 timmar
              utan mat och med vatten som hade bästföredatum för över ett år
              sedan. Det borde inte heller ha varit något problem och dessutom
              varit mycket billigare om de hade rest reguljärt i stället för
              med ett chartrat plan tillsammans med några poliser. Och sist
              men inte minst skulle de inte ha hamnat i situationen att man
              glömde att begära landningstillstånd. Om de hade rest reguljärt
              hade burundiska myndigheter åtminstone fått vetskap om att det
              skulle komma ett plan. Enligt uppgift var planet på vippen att
              bli nedskjutet, och burundierna möttes av ett stort uppbåd av
              poliser på flygplatsen, medan den svenska personalen lyckades
              ta sig därifrån och flög vidare till det säkrare Kenya. Är det
              ett värdigt och humant återvändande, och är det enligt regelboken?
              Jag tror inte det.
            </seg>
            <seg n="18a0ab96">
              Om burundierna inte hade fruktat för att resa tillbaka hade det
              inte heller varit några problem att skaffa resehandlingar utan
              att begära att en burundisk diplomat skulle komma till förvaren
              för att där visa upp de berördas asylhandlingar för att identifiera
              dem. Det är något som inte borde vara möjligt och som förnekats
              när jag har frågat om det, men så gick det faktiskt till. Även
              om asylhandlingarna inte hade visats upp går det självklart inte
              att ta miste på att det handlar om asylsökande när man befinner
              sig på ett förvar. Att röja en asylsökandes identitet för ambassadpersonal
              från det land de flytt ifrån kan inte vara annat än ett brott
              mot sekretessen och dessutom ett nytt flyktingskäl att beakta,
              det vill säga en ny omständighet i ärendet som skulle kunna ge
              uppehållstillstånd på grund av skyddsbehov.
            </seg>
            <seg n="b5898e93">
              Vid ankomsten till Burundi flydde de direkt vidare och lyckades
              finna varandra i Rwanda. De uppsökte UNHCR som hänvisade dem vidare
              till UNHCR i Uganda. Efter mycket om och men lyckades de ta sig
              dit och är nu registrerade där. De säger att de kommer att få
              vänta i två tre år. Jag har inte läst deras ärende och vet inte
              på vilka grunder de har fått avslag. Men med vetskap om att de
              motsatt sig ett frivilligt återvändande och att de så fort det
              bara gick tog sig vidare från landet igen och dessutom uppsökte
              UNHCR för att bli uttagna på flyktingkvoten, är det inte så svårt
              att förstå att de känner välgrundad fruktan för att vistas i sitt
              hemland.
            </seg>
            <seg n="a3d09ede">
              Då kan man fråga sig om Migrationsverket och domstolarna har
              gjort en korrekt bedömning i deras ärenden. Var den landinformation
              man använde tillräcklig? Och såg de verkligen till de individuella
              skälen eller till att det just nu i teorin är fred i Burundi?
              Vi hörde tidigare Kalle Larsson berätta om människor som har kommit
              till Kanada och fått flyktingstatus där efter att ha blivit utvisade
              från Sverige.
            </seg>
            <seg n="7fdeaca1">
              Herr talman! För några veckor sedan blossade det upp en debatt
              om var ensamkommande barn ska bo efter det att Vellinge kommuns
              starke man gjort sig till talesman för kommuninvånarna trodde
              han åtminstone. Att så inte var fallet visade det sig sedan när
              det plötsligt fanns fler som anmälde sitt intresse för att vara
              god man till barnen än det fanns barn att vara god man för.
            </seg>
            <seg n="2ecfbb12">
              Frågan om var människor ska bo som kommer till Sverige har diskuterats
              under hela den här mandatperioden, eftersom det är många som har
              flyttat till vissa kommuner och under mycket kort tid. Det har
              kommit förslag om att fördela de asylsökande över hela landet
              för att undvika trångboddhet i bland annat Södertälje. Jag har
              förståelse för att man i Södertälje upplever att till exempel
              skola och hälsovård inte räcker till eller att man inte klarar
              att bygga ut i den takt som skulle behövas när många kommer på
              kort tid. Och visst skulle det vara bra om människor valde att
              bo även på andra platser i landet, men vi löser inte problemet
              genom att gå tillbaka till något som vi en gång har lämnat för
              att det inte fungerade. Det fungerar inte att lösa problem genom
              att skapa ett nytt.
            </seg>
            <seg n="d159799a">
              Häromdagen kom en ny utredning som visar att integrationen inte
              blir bättre av att människor nekas att bo där de vill utan tvärtom.
              Miljöpartiet har hela tiden hävdat att vi inte löser integrationsproblem
              eller trångboddhet med att tvinga människor att bosätta sig på
              annan ort. Samtidigt bör naturligtvis ingen kommun få lov att
              neka någon som vill bosätta sig i en kommun att faktiskt göra
              det. Vi tror snarare att problemen med trångboddhet kan minskas
              genom att återinföra bidraget till dem som väljer eget boende.
              Vi avsätter därför medel för det i vårt budgetförslag.
            </seg>
            <seg n="bc7dcc6a">
              Herr talman! Det är ett oerhört slöseri med mänskligt kapital
              och ekonomiska resurser att inte ge de papperslösa i Sverige en
              möjlighet att fortsätta att bidra till vårt samhälle. Vi i Miljöpartiet
              har under flera år i vårt budgetförslag haft med resurser för
              att genomföra en så kallad regularisering eller legalisering man
              kan kalla det vad man vill. Tidigare utgick vi enbart från den
              grupp som fortfarande befinner sig i landet och som prövats enligt
              den gamla utlänningslagen. I januari 2009 fanns ca 3 000 personer
              kvar i den gruppen. Men de är inte de enda som lever gömda och
              utan papper i Sverige.
            </seg>
            <seg n="e6f01fd1">
              Under den tid som har gått sedan den nya utlänningslagen trädde
              i kraft och den nya lagen om arbetskraftsinvandring trädde i kraft
              2008 har många fått sina ärenden avgjorda. Det är under samma
              tid som vi har sett en allt striktare tillämpning av utlänningslagen.
              Det har skapat fler papperslösa. Det här är en tillämpning som
              vi ledamöter inte alltid känner igen oss i, och det tog också
              Kalle Larsson upp i sitt tidigare inlägg.
            </seg>
            <seg n="711279f9">
              De papperslösa finns här i landet och jobbar många gånger vitt,
              ibland svart. De har ofta befunnit sig många år i Sverige och
              deltar i samhällslivet precis som alla andra. De konsumerar, har
              barn i skolan etcetera. Att legalisera gruppen är bättre rent
              mänskligt för dem. Dessutom är det mindre kostsamt för skattebetalarna
              än om vi först skickar i väg dem till hemlandet så att de där
              kan söka arbetstillstånd för att återkomma till Sverige.
            </seg>
            <seg n="060ae8f4">
              Många av dem som har fått avslagsbeslut på sina ansökningar har
              valt att hellre leva gömda i Sverige än att leva gömda i sina
              hemländer. Ofta låter det i diskussionen som att det handlar om
              brottslingar. Har man fått ett avslagsbeslut ska man lämna landet.
              Annars bryter man mot lagen och är därmed en olaglig invandrare.
            </seg>
            <seg n="d358d171">
              I fallet med burundierna är de faktiskt fortfarande på flykt,
              men de befinner sig i ett annat land. De kommer kanske att få
              flyktingstatus i ett annat land så småningom, trots den bedömning
              de svenska myndigheterna har gjort.
            </seg>
            <seg n="40970e82">
              Jag kan inte för mitt liv hålla med om att det skulle vara brottsligt
              att leva gömd i Sverige. Det kan faktiskt handla om överlevnad.
            </seg>
            <seg n="b1fb4a09">
              Herr talman! Miljöpartiet anser att en pott pengar som landstingen
              kan söka medel från måste anvisas för att ge hälso- och sjukvård
              till de gömda. Vi kan inte vänta in den utredning som regeringen
              utlovat. Människor blir inte mindre sjuka av att inte ha tillgång
              till läkare. I stället riskerar vi att både öka ohälsan och kostnaderna
              om vi inte erbjuder hälsovård på ett tidigt stadium.
            </seg>
            <seg n="23aed6d6">
              En anledning till att många inte vågar uppsöka hälso- och sjukvården
              är att de är rädda för att personalen ska avslöja för Migrationsverket
              att de är där genom att till exempel ringa och fråga vem som betalar
              för vården. Det händer nämligen ibland. Personalen är också skyldig
              att på polisens begäran tala om att man har en gömd flykting hos
              sig. Det är inte förenat med straffansvar, såvitt jag vet. Vi
              menar att det inte ska vara möjligt för polisen att ingripa mot
              människor som lever gömda när de besöker vårdinrättningar, inte
              heller när de är på skolor eller i kyrkor.
            </seg>
          </u>
          <note n="f2e8380c">
            Kalle Larsson har redan yrkat bifall till reservation 8. Jag
            yrkar bifall också till reservationerna 4 och 7.
          </note>
          <note type="speaker" n="6bb87092">
            Anf. 27 MIKAEL CEDERBRATT (m):
          </note>
          <u who="mikael_cederbratt_a86c3f" xml:id="i-f7e48d8d8c28faff-0" n="953e3630">
            <seg n="5b210242">
              Herr talman! Jag yrkar bifall till utskottets förslag i betänkandet
              och avslag på samtliga motioner och reservationer. Jag tänkte
              ta min utgångspunkt i den nya instans- och processordningen som
              naturligtvis blir mindre och mindre ny för varje debatt vi har.
              Den är ändå en klar förbättring. Den ger möjlighet till en tvåpartsförhandling,
              rätt till offentligt biträde och möjlighet att överklaga framför
              allt Migrationsverkets beslut.
            </seg>
            <seg n="442c3558">
              Vi har fått en första utvärdering i Utvärderingsutredningen som
              tydligt och klart fastställer att det har blivit mycket bättre
              och rättssäkrare. Samtidigt hör vi i samhällsdebatten och här
              i talarstolen att det har blivit hårdare.
            </seg>
            <seg n="9492a235">
              Låt oss stanna upp här lite grann. Hur var det förr? Det var
              rena lotteriet. Hur många löpsedlar hade man? Hur många starka
              opinionsbildare fick man med sig? Ingen visste riktigt hur beslutsunderlaget
              såg ut. Det var det vi gick ifrån när vi gick in i den nya instans-
              och processordningen. Det är inte hårdare nu; det är tydligare.
              Vi har en generös men reglerad invandring.
            </seg>
            <seg n="501238ab">
              För att hyfsa debatten måste man nog ibland ställa frågan: Vad
              utgår era resonemang från, reglerad invandring eller fri invandring?
              Är det fri invandring kommer vi aldrig att nå varandra i debatten.
            </seg>
            <seg n="3cd2b370">
              Vi har en reglerad invandring. Då blir det nej ibland. Och nej
              måste vara nej. Det verkar precis som att när det blir nej ifrågasätter
              man domstolarnas beslut. Men gör man det måste man också göra
              tydligt och klart vem som ska besluta. Ska det vara statsrådet
              Billström? Eller Lars Ohly? Eller chefredaktören på Expressen?
            </seg>
            <seg n="d00a45fd">
              Vi måste våga stå upp för den nya instans- och processordningen,
              för den är mycket bättre än det vi hade förut. Det blåser ibland
              när man står upp för något, men de som är seriösa och vill ta
              ansvar måste göra det.
            </seg>
            <seg n="97311c42">
              Vi är samtidigt öppna för förändring om det finns ett gediget
              beslutsunderlag. Vi har fått lite av det i Utvärderingsutredningen.
              Vi är observanta på synnerligen ömmande omständigheter, inte minst
              vad gäller barn. Vi kommer att följa det.
            </seg>
            <seg n="7a74a5b9">
              Det var en enad riksdag som tog beslutet om den nya instans-
              och processordningen. Här i kammaren har vi dock två partier,
              Vänsterpartiet och Miljöpartiet, som motionerar om amnesti. Amnesti
              undergräver trovärdigheten och respekten för den nuvarande ordningen.
              Den riskerar att utöka och cementera ett skuggsamhälle där utsatta
              utnyttjas till underbetalda jobb i dåliga arbetsmiljöer, ibland
              så bedrövligt som till prostitution. Amnesti ger signalen: Med
              amnesti följer fler amnestier. Amnesti slår bort grunden för den
              nya instans- och processordningen. Den är en fara för dem som
              utsätts för den.
            </seg>
            <seg n="f0bb40ec">
              Vi vet att Vänsterpartiet gick i opposition så fort man hade
              fattat beslutet här i riksdagen. Jag måste dock vända mig till
              socialdemokratin som bjuder in Vänstern och Miljöpartiet i regeringen.
              Är ni socialdemokrater för amnesti?
            </seg>
            <seg n="10a42f37">
              Moderaterna och alliansen vill stå upp för den nya instans- och
              processordningen där ett nej är ett nej. Det är därför vi lägger
              lite krut på att man ska lämna landet när man har fått ett nej.
              Vi har ingått återtagandeavtal så att det ska kunna ske under
              ordnade former. Eftersom vi har en frivillighet i grunden har
              vi inrättat ett återetableringsstöd. Under 2008 var det 1 071
              personer som fick det. Det var en kostnad på 12 miljoner kronor.
              Men mediantiden för hur lång tid det tog att frivilligt lämna
              landet sänktes med en månad, vilket sänkte kostnaderna med 50
              miljoner. Vi ger också Migrationsverket och myndigheterna mer
              pengar i budgeten för att kunna göra detta på ett bättre och mer
              kvalitativt sätt.
            </seg>
            <seg n="e094dbdd">
              Denna kammare beslutade också om en lag som trädde i kraft den
              1 juni 2006. Det var lagen om ensamkommande barn. Beslutet föregicks
              av en diskussion med Sveriges Kommuner och Landsting. Man var
              överens om att barn är mest utsatta, och utifrån det fördelade
              man ansvaret. Staten var bäst på prövning och ekonomiskt ansvar.
              Kommuner och landsting var bäst på utbildning, vård och omsorg.
              Det var sant för fyra år sedan. Sedan har vi under resans gång
              haft problem på detta område, framför allt beroende på att det
              har kommit många fler barn än vad man först trodde.
            </seg>
            <seg n="f247b231">
              Regeringen har följt detta noga. Man har höjt ersättningarna
              och tagit ansvar för vårdkostnader upp till 21 år. Man har nyss
              utsett en koordinator. Man är öppen för och beredd att se över
              saken. Migrationsverket kommer att öka antalet ankomstboenden.
              Man är uppe i sex i dagsläget men säger att man vill komma upp
              i tio för att fördela bördan och för att kanske också inleda asylprövningen
              redan i ankomstkommunerna.
            </seg>
            <seg n="89b9341a">
              Det är viktigt att inte falla för att syssla med panikåtgärder.
              Jag tror att frivilligheten, som var en samling för att göra ett
              bra jobb för fyra år sedan, fortfarande står sig.
            </seg>
            <seg n="a03ba159">
              Jag besökte Alingsås, och där sade kommunstyrelsens moderate
              ordförande Daniel Filipsson angående kommunernas ansvar: Vi har
              ett moraliskt ansvar att vara medmänskliga.
            </seg>
            <seg n="19d3447d">
              Det är sådana kommuner som ska ta hand om de ensamkommande barnen!
            </seg>
            <seg n="ad65a7ed">
              Arbetslinjen genomsyrar migrationsområdet. Vi kommer snart att
              fira ettårsjubileet av arbetskraftsinvandringen. Det är en framsynt
              och bra lag. Den ger möjlighet för pengar att flyttas från välbärgade
              länder till fattiga länder. Det är företagarens behov som styr
              var arbeten kan skapas.
            </seg>
            <seg n="864ef9c0">
              Vi har i asylprocessen också möjlighet till ett så kallat spårbyte.
              Under vissa premisser två veckor efter lagakraftvunnen dom kan
              man byta och slippa lämna landet för att söka arbetstillstånd.
            </seg>
            <seg n="cf1f35af">
              Vi har en tänkt regeringskoalition med Vänsterpartiet som säger:
              Nej, den här lagen vill vi inte ha. Ska man arbeta i Sverige ska
              man helst göra det svart. Miljöpartiet är väldigt klokt i den
              här frågan och tycker att detta är bra. Socialdemokraterna agerar
              på något vis som: Härtill är jag nödd och tvungen.
            </seg>
            <seg n="2b3b1b99">
              Vi skapar en aktivitetsbonus för att motivera människor att vara
              aktiva under processen. Vi tror att aktivitet är tillfredsställande.
              Vi tror att det skapar större möjligheter och snabbare integritet.
            </seg>
            <seg n="5ab3dd84">
              Vi lägger också pengar på att kartlägga utbildning och yrkesbakgrund.
            </seg>
            <seg n="1dd955cc">
              Det är en proposition i vardande vad gäller anhöriginvandring.
              Vi tror att det är bra att människor får morötter för att söka
              arbete och en lämplig bostad när man får hit sina anhöriga. Det
              är bättre att komma till innanförskap än utanförskap.
            </seg>
            <seg n="86d1e418">
              Under mandatperioden har regeringen och alliansen ökat sina kunskaper
              och skaffat sig ett gediget beslutsunderlag. Jag nämnde Utvärderingsutredningen
              tidigare. Vi har också Asylmottagningsutredningen. Där förs ett
              resonemang om ett eventuellt särskilt ankomstboende. Utredningens
              resonemang gäller att man då snabbt skulle kunna få i gång en
              asylprövning men också att man skulle höja kvaliteten.
            </seg>
            <seg n="0f66e2c5">
              Det finns ett resonemang om bostads- och dagersättningar.
            </seg>
            <seg n="3e874db2">
              Utredningen om skolgång har kompletterats för att man ska se
              om det eventuellt finns fler barn än de så kallade gömda som ska
              ingå.
            </seg>
            <seg n="755a3732">
              Utredningsdirektiv för hur sjukvården ska hanteras bereds.
            </seg>
            <seg n="51e8d5f0">
              Harmonisering inom EU är beslutad sedan 1999. Det är något som
              vi tycker är väldigt viktigt. Det är inte minst påtagligt nu under
              Helsingforssprogrammet. Framför allt gäller det mottagarvillkoren,
              att få bättre ordning på Dublin och stödet via Eurodoc.
            </seg>
            <seg n="b66ad2f0">
              Vi har vidarebosättningsprogrammet som är en av de mest angelägna
              åtgärder vi kan syssla med.
            </seg>
            <seg n="3c67b2ed">
              Jag har nämnt det förut, men om alla 27 medlemsländerna skulle
              ta emot lika många som Sverige i förhållande till sin befolkning
              skulle vi snabbt kunna ge skydd för över 100 000 människor varje
              år människor som inte själva klarar av att ta sig till Sverige
              eller EU.
            </seg>
            <seg n="cafe04f0">
              Vi har också enighet när det gäller att bilda ett stödkontor.
              Hur man än harmoniserar lagar är det ändå praxis som styr i slutänden.
              Det är framför allt stödkontorets uppgift.
            </seg>
            <seg n="99a1ff96">
              De här frågorna har förts framåt trots en mycket besvärlig förhandlingssituation.
            </seg>
            <seg n="b4863d94">
              Jag vill här från talarstolen ge vårt statsråd Tobias Billström
              en eloge för att han har fört frågorna framåt.
            </seg>
            <seg n="f11bf006">
              Jag har ännu en fråga till socialdemokratin. Vänsterpartiet och
              Miljöpartiet vill ju inte att vi ska harmonisera. Jag tror mig
              veta att Socialdemokraterna vill det. Hur gör ni om ni kommer
              i samma regering?
            </seg>
            <seg n="f57ffd3c">
              Herr talman! Migrationsområdet kantas och kännetecknas av ordning
              och reda och stor aktivitet. Låt oss fortsätta på den inslagna
              vägen.
            </seg>
          </u>
          <note type="speaker" n="08aa144c">
            Anf. 28 KALLE LARSSON (v) replik:
          </note>
          <u who="kalle_larsson_7fdd7a" xml:id="i-67312bec519b1105-1" n="1509bc8f">
            <seg n="c803ca73">
              Herr talman! Väl medveten om kammarens regler ska jag uttrycka
              mig försiktigt. Mikael Cederbratt far med osanning när han påstår
              att vi skulle vara motståndare till arbetskraftsinvandring. Jag
              tänker inte låta det bli huvuddelen i det här replikskiftet. Mikael
              Cederbratt vet mycket väl att vi vill se andra regler för arbetskraftsinvandring.
              Det vill Socialdemokraterna också. Vi är i allt väsentligt överens
              i den frågan.
            </seg>
            <seg n="40d1b73d">
              Det är ganska underhållande att lyssna på Mikael Cederbratts
              hårda försvar av den nya instans- och processordningen.
            </seg>
            <seg n="b41e1587">
              Alla som har följt diskussionen ett antal år vet att det är lite
              nyväckt. Moderaterna var ju ett av de sista partierna som anslöt
              sig till uppfattningen att vi behövde en ny instans- och processordning
              över huvud taget. Att man nu försvarar den är välkommet. Jag tycker
              också låt det stå tydligt och klart i kammarens protokoll att
              den nya instans- och processordningen är mer rättssäker, mer transparent
              och bättre än den tidigare ordningen.
            </seg>
            <seg n="9ab2c740">
              Den förutsätter att vi kan föra en politisk diskussion om hur
              politiken ska utformas. Även den nya instans- och processordningen
              grundar sig på lagstiftning och förarbete som vi i denna kammare
              är ansvariga för. Därför måste vi Mikael Cederbratt och jag och
              andra som har tillträde till kammarens talarstol kunna föra en
              diskussion om vilken lag som vi tycker är den rimligaste och bästa.
            </seg>
            <seg n="ff751dd4">
              Det går inte att försvara hållningen att man inte vill ändra
              lagen med att det finns en ny instans- och processordning som
              man måste luta sig emot.
            </seg>
            <seg n="beeee62c">
              Min skarpa fråga till Mikael Cederbratt är denna: Med vilka argument
              försvarar Moderaterna att vård till vuxna papperslösa inte ska
              ske på samma villkor som för andra människor?
            </seg>
          </u>
          <note type="speaker" n="e3d7b887">
            Anf. 29 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-f7e48d8d8c28faff-1" n="953e3630">
            <seg n="c81c19a1">
              Herr talman! Det går ju att säga att man står upp för den nya
              instans- och processordningen och att den är bättre, men man kritiserar
              den gång på gång så fort det blir ett nej.
            </seg>
            <seg n="be2f35d7">
              Ni föreslår amnesti, vilket verkligen är ett hugg i ryggen på
              den nya instans- och processordningen.
            </seg>
            <seg n="286a9e78">
              Jag förstår att Kalle Larsson inte bryr sig om att ni skapar
              ett skuggsamhälle där människor verkligen inte har möjlighet att
              få sina rättigheter tillgodosedda. Det är ett ansvar som är ganska
              stort och vilar tungt på Kalle Larsson.
            </seg>
            <seg n="6eeb9358">
              När det gäller vårdfrågan har alla rätt till akut sjukvård enligt
              hälso- och sjukvårdslagens 4 §. Det är diskussion om vilka som
              ska ha subventionerad vård. Det är inte riktigt den fråga som
              Kalle Larsson ställde.
            </seg>
          </u>
          <note type="speaker" n="bd91635a">
            Anf. 30 KALLE LARSSON (v) replik:
          </note>
          <u who="kalle_larsson_7fdd7a" xml:id="i-67312bec519b1105-2" n="1509bc8f">
            <seg n="8b55d0ee">
              Herr talman! Mikael Cederbratt vill ha en kort debatt, och det
              ska han få.
            </seg>
            <seg n="2674ebab">
              Det är ju inte mycket svar han egentligen kan prestera: Det är
              så det är, och så ska det vara. Vi har en diskussion om detta.
            </seg>
            <seg n="987a6846">
              Visst kan man diskutera de mänskliga rättigheterna, eller också
              kan man säga att de ska gälla.
            </seg>
            <seg n="4ce07525">
              Vård på lika villkor är en av de mänskliga rättigheterna. Notera:
              på lika villkor.
            </seg>
            <seg n="fd49a1b0">
              Mikael Cederbratt säger att jag dömer människor till att leva
              i ett skuggsamhälle. Det är mer än lovligt märkligt. Det är inte
              en kniv i ryggen på den nya instans- och processordningen att
              säga att människor som är dömda enligt den gamla bör regulariseras.
              Jag är förvånad över den inställningen. Om vi är överens om att
              den gamla instans- och processordningen, som den såg ut, inte
              var tillräckligt bra, hur vill Mikael Cederbratt att de människor
              som fick avslag i den processen ska behandlas? Ska de finna sig
              i att de blev dömda i en rättsosäker ordning? Jag tycker inte
              det.
            </seg>
            <seg n="9d8ae32d">
              Det är lätt att försvara en politik som den som förs i dag om
              man inte ser till hur verkligheten ser ut. I det Sverige som Mikael
              Cederbratts parti gör anspråk på att leda och vill fortsätta att
              leda lever i dag tiotusentals människor utan rättigheter på arbetsmarknaden,
              utan rätt till vård på lika villkor och utan alla de rättigheter
              som vi tar för självklara.
            </seg>
            <seg n="cf56e4b3">
              Mikael Cederbratt tycker att vi ska utreda något av det men i
              allt väsentligt göra ingenting. Jag föreslår en annan väg. Det
              är ingen överraskning att vi inte är överens.
            </seg>
          </u>
          <note type="speaker" n="3deec282">
            Anf. 31 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-f7e48d8d8c28faff-2" n="953e3630">
            <seg n="03d1cbd9">
              Herr talman! Det sista Kalle Larsson sade är något som jag kan
              hålla med om.
            </seg>
            <seg n="06d911d9">
              Kalle Larsson kan inte svara, men det är väl ändå en reglerad
              invandring vi talar om? I min värld innebär det att ett nej är
              ett nej.
            </seg>
            <seg n="96a03c90">
              Vi vet också att det är signaler om hur myndigheter och länder
              hanterar detta som får människor att vidta vissa åtgärder. En
              amnesti ger signalen att det kommer fler amnestier.
            </seg>
            <seg n="c0f40551">
              Jag tycker inte att vi ska ge den signalen. Jag tror inte att
              det är bra att man ger människor falska förhoppningar och låter
              dem leva under mycket dåliga omständigheter. Jag tycker att det
              är ansvarsfullt att säga att ett nej är ett nej och att vidta
              åtgärder för att nejet ska efterföljas.
            </seg>
          </u>
          <note type="speaker" n="c7d88ab3">
            Anf. 32 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96aca50bcfbff4b1-1" n="b92ddcc6">
            <seg n="53b9f177">
              Herr talman! Jag tar upp tråden om den reglerade invandringen.
            </seg>
            <seg n="9eab0b33">
              Om jag förstår Mikael Cederbratt rätt innebär en reglerad invandring
              att ett nej är ett nej. Jag tycker att det är en dålig förklaring
              på vad reglerad invandring egentligen innebär.
            </seg>
            <seg n="ece8b647">
              I många fall är tolkningen snarare att invandringen ska vara
              begränsad, ingenting annat. Den reglerade invandringen är en princip
              som man använder sig av i utlänningsrätten. Den står inte inskriven
              i en lagtext eller liknande.
            </seg>
            <seg n="8663dcea">
              Jag skulle vilja veta vad den reglerade invandringen innebär
              för Mikael Cederbratt förutom att ett nej är ett nej.
            </seg>
            <seg n="a92ea55f">
              Jag vill också ta upp den nya instans- och processordningen.
              Det är ingen som ifrågasätter den nya instans- och processordningen.
              Däremot har tolkningen av den nya lagen blivit föremål för diskussion
              här i kammaren vid ett flertal tillfällen då vi från många håll
              har sagt att vi inte känner igen oss i den tolkning som domstolarna
              gör.
            </seg>
            <seg n="57c22b72">
              Domstolarna och Migrationsverket har själva talat om för oss
              att vi inte har varit tillräckligt tydliga i lagstiftningen som
              de sedan ska tillämpa. Det är där problemet är. Det är inte den
              nya instans- och processordningen i sig som är problemet, utan
              det är tolkningen av lagen.
            </seg>
            <seg n="2085702c">
              När vi kommer till den punkt att vi känner oss nöjda med hur
              domstolarna faktiskt tolkar lagen kan vi sätta oss ned. Då kanske
              vi inte behöver föreslå fler regulariseringar etcetera för då
              är det överflödigt. Men i nuläget är det inte överflödigt att
              föreslå att människor ska legaliseras här i landet eftersom tillämpningen
              av lagstiftningen inte är som vi hade tänkt oss.
            </seg>
          </u>
          <note type="speaker" n="f730dde1">
            Anf. 33 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-f7e48d8d8c28faff-3" n="953e3630">
            <seg n="b9e43e05">
              Herr talman! En reglerad invandring innebär att det finns vissa
              regler för när man ska få stanna eller inte stanna. Det ska alltså
              vara skillnad på ett ja och ett nej. Om ett nej inte innebär att
              man lämnar landet är det ingen skillnad på ett ja och ett nej.
              Då kan vi lägga ned Migrationsverket och slopa utlänningslag och
              så vidare.
            </seg>
            <seg n="eaa4e407">
              Det svenska folket vill ha en reglerad invandring, och då är
              det skillnad på ett ja och ett nej.
            </seg>
            <seg n="4079bfcd">
              Jag ser i reservationstexterna från Miljöpartiet att man ifrågasätter
              domstolarnas beslut. Har man den ingången är det klart att man
              slår undan benen och trovärdigheten i fråga om en reglerad invandring
              och att ett nej är ett nej. Jag vidhåller lite grann denna skillnad.
            </seg>
            <seg n="4f91ffed">
              Bodil Ceballos bör tala om för mig om det ska vara en skillnad
              mellan ett ja och ett nej.
            </seg>
          </u>
          <note type="speaker" n="26002170">
            Anf. 34 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96aca50bcfbff4b1-2" n="b92ddcc6">
            <seg n="1b98a6ce">
              Herr talman! Självklart kan man tolka att den reglerade invandringen
              innebär att det ska finnas lagar och regler för hur invandringen
              ska gå till. Då kan jag ställa mig bakom en sådan formulering.
              Självklart ska det finnas lagar och regler som talar om hur saker
              och ting ska gå till.
            </seg>
            <seg n="11d94a75">
              Men när den reglerade invandringen används som en princip för
              att begränsa, oavsett lagar och regler, står jag inte bakom den
              formuleringen.
            </seg>
            <seg n="3cdacf55">
              Jag har läst många avslagsbeslut under årens lopp, och där står
              det många gånger att den reglerade invandringen får anses stå
              över till exempel barnkonventionen. Vi har en barnportalparagraf
              i vår utlänningslag för att tillvarata barnens intressen. En sådan
              formulering som brukar finnas i avslagsbesluten strider både mot
              barnportalparagrafen och mot barnkonventionen. Då följer vi inte
              de lagar och regler som finns när vi fattar beslut, utan då är
              det principen om den begränsade invandringen som får råda i stället.
            </seg>
            <seg n="56e0a1c2">
              Självklart kommer det alltid att vara så att alla inte kommer
              att få ett ja på sina ansökningar. Alla har inte asylskäl eller
              skyddsbehov, och då kommer det att bli ett nej. Men om lagen anses
              rättvis är det inte heller ett stort problem.
            </seg>
            <seg n="b827876e">
              Redan i dag är det så att många av dem som får avslag faktiskt
              återvänder. De som upplever att de har fått ett rättvist beslut
              återvänder utan några större protester. Det är de som upplever
              orättvisa i besluten som faktiskt stannar kvar.
            </seg>
          </u>
          <note type="speaker" n="4b2755c3">
            Anf. 35 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-f7e48d8d8c28faff-4" n="953e3630">
            <seg n="3effa77f">
              Herr talman! Jag tror inte att det är speciellt ovanligt att
              de som får ett nej inte tycker att det är rätt. Det brukar vara
              så i många andra fall också.
            </seg>
            <seg n="0af1306b">
              Men vad Bodil Ceballos faktiskt säger är att domstolarna inte
              följer lagen. Det är faktiskt vad hon säger. Det står också i
              er reservationstext att ni ifrågasätter domstolarna.
            </seg>
            <seg n="2176e79c">
              Från regeringen och alliansen följer vi praxisbildningen. Detta
              har varit i gång ganska kort tid. I det första svaret som vi har
              fått om hur det har fungerat har det sagts att det fungerar väl
              och att det har blivit mycket rättssäkrare. Jag känner mig trygg
              i denna process.
            </seg>
            <seg n="5519c40a">
              Men jag kan också konstatera att Miljöpartiet står för amnesti.
              Jag tycker att det är ett stort och svårt ansvar att ta att skapa
              möjligheter för ett skuggsamhälle.
            </seg>
          </u>
          <note type="speaker" n="c85465a9">
            Anf. 36 GÖTE WAHLSTRÖM (s) replik:
          </note>
          <u who="gote_wahlstrom_886810" xml:id="i-759b8e27baf2814e-0" n="431366c6">
            <seg n="71131917">
              Herr talman! Utan att med ett ord beröra min utsträckta hand
              fortsätter Mikael Cederbratt i stället att försöka ifrågasätta
              socialdemokratins hållning i migrationspolitiken. Jag kan säga
              till Mikael Cederbratt att vi står fast vid vår syn på både den
              reglerade invandringen och den problematik som inryms i en diskussion
              om amnesti eller regularisering, därav min utsträckta hand till
              att föra en diskussion. Jag tror att det finns skäl att vi för
              den diskussionen bredare bland riksdagens alla partier för att
              hitta en konsensus att stå emot de krafter ute i samhället som
              i dagsläget har helt andra uppfattningar. Jag tror att det finns
              förutsättningar att föra en bredare diskussion.
            </seg>
            <seg n="edcf9c3d">
              I stället för Mikael Cederbratt in ett resonemang om den splittring
              som skulle förekomma inom den rödgröna alliansen. Hos oss pågår
              precis den diskussion som har pågått också inom era partier i
              regeringsalliansen inför regeringsbildandet 2006. Många här minns,
              vilket Kalle Larsson redovisade, vad Kristdemokraterna, Folkpartiet
              och Centerpartiet stod och sade i denna kammare före valet 2006.
              Vad var deras uppfattning om regularisering och alla de saker
              som Mikael Cederbratt nu försöker lägga i famnen på oss i oppositionen?
            </seg>
            <seg n="d07aa714">
              Jag tror att det finns skäl att fundera över den utsträckta handen.
              Det finns ett värde i att inom politiken på detta område finna
              en bredare majoritet för att stå emot de krafter som finns ute
              i samhället därför att riksdagen på detta område har ett ansvar
              utifrån vår historik att verka för en human flyktingpolitik i
              Sverige.
            </seg>
          </u>
          <note type="speaker" n="08e25996">
            Anf. 37 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-f7e48d8d8c28faff-5" n="953e3630">
            <seg n="07e69184">
              Herr talman! Jag försöker inte så någon split utan jag försöker
              utröna vad en rödgrön regering skulle fatta för beslut, och det
              är inte lätt att se. Det är skälet till att jag vill ta upp och
              klarlägga detta.
            </seg>
            <seg n="1cb28f38">
              I GP den 8 december skrev Kalle Larsson och Lars Ohly en artikel.
              Där står det:
            </seg>
            <seg n="cc047ac6">
              Det är ingen hemlighet att vi sedan länge varit djupt oense med
              Socialdemokraterna om flyktingpolitiken.
            </seg>
            <seg n="6457758c">
              Lite längre ned skriver de:
            </seg>
            <seg n="16aa3504">
              Vi kräver därför att papperslösa och gömda genom ett engångsbeslut
              skall få möjlighet att stanna i Sverige.
            </seg>
            <seg n="e8838c8a">
              Då är min fråga till Göte Wahlström: Kommer du att acceptera
              en amnesti?
            </seg>
          </u>
          <note type="speaker" n="261a6b39">
            Anf. 38 GÖTE WAHLSTRÖM (s) replik:
          </note>
          <u who="gote_wahlstrom_886810" xml:id="i-759b8e27baf2814e-1" n="431366c6">
            <seg n="069f4e56">
              Herr talman! Mikael Cederbratt var inte ledamot av riksdagen
              före 2006 och minns kanske inte den diskussion som förekom här
              i kammaren. Men det går att läsa i protokollen om hur också Moderaterna
              fick ta strid mot de nuvarande kamraterna i regeringsalliansen
              i frågeställningar. Men likväl finns det skäl att försöka titta
              på om det går att finna en bredare majoritet i Sveriges riksdag
              därför att detta politikområde har en sådan betydelse och ett
              sådant värde när det gäller just att se på människor som är på
              flykt från krigszoner och oroshärdar ute i världen och behöver
              känna det skydd som man kan få i Sverige.
            </seg>
            <seg n="bbe94750">
              Min fråga kvarstår. Men efter ett par replikskiften har jag inga
              stora förväntningar på att regeringsalliansen är beredd att försöka
              bredda samsynen i fråga om de stora greppen kring Sveriges historia
              som ett land som står för en stor humanitet när det gäller migrations-
              och flyktingpolitik.
            </seg>
            <seg n="c3575912">
              Bodil Ceballos tog upp olika frågeställningar här. Det var ett
              replikskifte mellan Miljöpartiet och Moderaterna. Men jag har
              i frågesvar från ministern också fått sådana signaler som Mikael
              Cederbratt nu lyfter fram när det gäller synen på synnerligen
              ömmande omständigheter i praxisbildningen.
            </seg>
            <seg n="6b79097a">
              Men vi har också domare, och det är det som är problemet just
              nu. En helt oenig överdomstol har tre olika uppfattningar om utslaget
              i en dom som ska vara praxisbildande för det fortsatta arbetet.
              Detta borde vara en signal om att det finns skäl att göra denna
              översyn av begreppet synnerligen ömmande omständigheter i utlänningslagen
              så snart som möjligt. Tydligen fungerar praxisbildningen inte
              när man landar i detta slutresultat.
            </seg>
          </u>
          <note type="speaker" n="4b296976">
            Anf. 39 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-f7e48d8d8c28faff-6" n="953e3630">
            <seg n="5a14c3a2">
              Herr talman! I mitt anförande lyfte jag upp att det är viktigt
              att titta på detta med särskilt ömmande omständigheter. Göte Wahlström
              svarar dock inte på min fråga, så jag vet ännu inte om en rödgrön
              regering kommer att ge amnesti.
            </seg>
            <seg n="af7850cc">
              Det finns tre grundpelare på migrationsområdet. En är instans-
              och processordningen, och jag hävdar att en amnesti raserar respekten
              för denna. En annan är att vi har arbetskraftsinvandring, och
              jag har fortfarande inte fått något svar på hur en eventuell rödgrön
              regering kommer att arbeta på det området. Vi vet att två av de
              partier som vill bilda regering tillsammans med socialdemokratin
              inte är för harmonisering.
            </seg>
            <seg n="5e8905b9">
              Med andra ord: Vi har inga besked om vad som händer efter valet
              om Göte Wahlströms parti får bilda regering.
            </seg>
          </u>
          <note type="speaker" n="12fd9091">
            Anf. 40 FREDRICK FEDERLEY (c):
          </note>
          <u who="fredrick_federley_6f0927" xml:id="i-c5cf8052583e41fa-0" n="042f23df">
            <seg n="c8aca61e">
              Herr talman! Socialförsäkringsutskottet har två ärenden att diskutera
              i dag. Jag tänker lägga mitt huvudfokus på den här diskussionen,
              som är mer övergripande och, tror jag, mer intressant än den ganska
              tekniska diskussion som följer. Jag kommer såklart att gå upp
              även i nästa debatt och yrka bifall jag anar också att det finns
              ett antal frågor från oppositionen men jag kommer inte att ägna
              mycket tid åt det anförandet.
            </seg>
            <seg n="63c3cb81">
              En sak tycker jag har varit ganska tydlig den senaste tiden:
              Trots att vi har varit inne i den svåraste lågkonjunktur vi sett
              i Sverige på sju decennier har det inte funnits strömningar, generellt
              i Sverige eller i denna kammare, som krävt att vi ska strypa migrationen
              till Sverige. Det tycker jag är en styrka som säger en hel del
              om den grundläggande svenska inställningen till migration och
              de grundläggande svenska värderingarna när det kommer till att
              ha en öppen och human migrationspolitik.
            </seg>
            <seg n="d51eaa20">
              Till syvende och sist uttalas ett samhälles grundläggande värderingar
              ganska mycket av vilken migrationspolitik som förs. Väljer man
              att föra en migrationspolitisk linje där man stänger gränserna
              och gör det svårare för människor att komma till landet säger
              det en del om slutenheten hos de människor som bor och verkar
              där. Det säger också en hel del om den politiska majoriteten.
              Sanningen är dock att vi oavsett partifärg i kammaren har den
              grundläggande värderingen att vi ska ha en öppen och generös migrationspolitik.
            </seg>
            <seg n="30299c4b">
              För mig har det varit tydligt att vi måste försöka få lite ordning
              och reda på migrationspolitiken, något vi inte har haft på väldigt
              länge. Grunden för att få ett system där vi kan ha ordning och
              reda och veta varför och på vilken grund man kommer är att vi
              måste ha tydligare kategoriseringar och en mer rättssäker process.
              Därför har vi välkomnat den nya instans- och processordningen,
              som har skapat en betydligt större rättssäkerhet än vi någonsin
              har haft i migrationspolitiken, skapat ett tvåpartsförfarande
              och i allt väsentligt dömt som ett bra system.
            </seg>
            <seg n="8d50ddab">
              Det betyder dock inte att allting är komplett. Vi kommer att
              återvända till ett antal saker, som redan har varit uppe i diskussionen
              och som kommer att diskuteras framöver, som vi kan komma att behöva
              se över.
            </seg>
            <seg n="53abc0f8">
              Det gäller att ha det grundläggande fundamentet en lagstiftningsmodell
              som vi fattar beslut om och ett rättssäkert domstolsprövande som
              sedan avgör huruvida man får stanna eller inte, om man uppfyller
              asylskälen eller om man kommer hit som arbetskraftsinvandrare.
            </seg>
            <seg n="728bb459">
              Vi pratar huvudsakligen om tre linjer i migrationspolitiken.
              En är att man kommer hit som arbetskraftsinvandrare, något som
              inte var möjligt fram till bara för ganska precis ett år sedan
              i nästa vecka. Den 15 december förra året trädde arbetskraftsinvandringsreformen
              i kraft, en reform som har varit oerhört god för landet. Den har
              också visat att trots att vi befinner oss i en av de djupaste
              lågkonjunkturerna på länge är det inte alla företag eller alla
              branscher som befinner sig i en svacka. Många behöver fortfarande
              utvidga och expandera sin verksamhet och hade inte kunnat göra
              det på ett bra sätt om vi inte hade haft möjligheten till arbetskraftsinvandring.
              Jag kan inte den exakta siffran, men någonstans över 5 000 människor
              har kunnat komma och fylla hål på den svenska arbetsmarknaden
              som annars inte hade kunnat fyllas. Därmed har de företagen och
              de arbetsplatserna kunnat fungera och utvecklas bättre än vad
              de annars hade kunnat göra.
            </seg>
            <seg n="a2d06fc2">
              Det andra är asylpolitiken, där vi här inne tar fram den grundläggande
              lagstiftning som sedan bedöms av den nya instans- och processordningen.
            </seg>
            <seg n="8a5331e0">
              Det tredje handlar om dem som inte kan söka sig till Sverige
              men som behöver komma hit, de som oftast befinner sig i den absolut
              svåraste situationen. Det är de som befinner sig inom ramen för
              vidarebosättningsprogrammen, en grupp som vi i Sverige alldeles
              för ofta glömmer att diskutera. Vi vet att det bara i Jordanien
              finns uppemot två miljoner irakier i flyktingläger utan medel
              att kunna ta sig därifrån. Här har vi ett jättestort ansvar att
              med de värderingar vi har i Sverige hjälpa till att öka kvoten
              av människor som kommer hit på vidarebosättningsprogrammen.
            </seg>
            <seg n="6b7cf309">
              Ska vi ha det här systemet, som börjar få tydliga gränser och
              konturer så att människor vet på vilka skäl de får komma hit,
              innebär det att man inte kan nagga det i kanterna. Med det menar
              jag inte att vi ska göra livet jäkligt för den som är här och
              söker asyl. Det ska vi underlätta så långt det går. Vad jag menar
              är att man inte får rubba fundamenten för systemet. Där har oppositionen
              ganska tydliga problem.
            </seg>
            <seg n="c3a44e17">
              Det har ställts frågor, bland annat nyss till Moderaternas Mikael
              Cederbratt, om den diskussion som fördes i kammaren innan den
              nya instans- och processordningen trädde i kraft där bland annat
              mitt parti, Folkpartiet och Kristdemokraterna, som i dag ingår
              i regeringsalliansen, var förespråkare för en allmän amnesti.
              Varför var vi det då, och varför är vi inte det i dag? Jo, det
              beror på att vi då befann oss i ett läge där vi skulle gå ifrån
              ett system som inte var rättssäkert in i ett nytt skede med en
              rättssäker process, den nya instans- och processordningen. I det
              läget hade det varit rimligt att göra en nollställning av systemet
              och ge en allmän amnesti. Att ge en allmän amnesti i dag, efter
              att den nya instans- och processordningen har börjat verka, skulle
              innebära att vi säger: Vi litar inte på den nya instans- och processordning
              som vi själva har förordat och som sju partier gemensamt i denna
              kammare har röstat för.
            </seg>
            <seg n="90c4e886">
              Vad skulle skälen för den som får nej vara att åka hem? Om man
              inte uppfyller de grundläggande kraven för att bli arbetskraftsinvandrare
              eller för att komma hit på asylskäl enligt utlänningslagen utan
              får avslag, vad skulle skälen vara att åka hem när vi samtidigt
              säger att man ska ha rätt till skola, sjukvård och allt annat
              som detta land erbjuder svenska medborgare?
            </seg>
            <seg n="b02e948f">
              Mitt parti, Centerpartiet, förordar skolgång för de barn som
              är här, även barn till gömda och odokumenterade migranter. Mitt
              parti förordar också vård på lika villkor. Vård på lika villkor
              är dock inte oproblematiskt, och det krävs att vi har en diskussion
              om detta.
            </seg>
            <seg n="14be8e8c">
              En fråga är vilka det är man ska ha lika villkor som. Är det
              som oss svenska medborgare? Vi får ju så kallad gratis eller subventionerad
              sjukvård därför att vi är med och betalar skatt. Genom vårt medlemskap
              i staten Sverige får vi denna förmån. Om våra vänner från Frankrike
              är här och skadar sig är det franska staten som betalar via den
              franska statliga försäkringen. Om en amerikansk medborgare skadar
              sig i Sverige ser man ifall delstaten i fråga har en försäkring.
              Har inte delstaten en försäkring ser man om individen i fråga
              har en privat försäkring. Har individen i fråga inte en privat
              försäkring får man ett inbetalningskort för den vård man fått.
            </seg>
            <seg n="1f9977c4">
              Vilka är det alltså vi ska erbjuda lika villkor som? Ja, uppenbarligen
              inte någon av de här grupperna. Vad vi då indirekt säger är att
              man utan att vara medlem i landet, utan att befinna sig här på
              lagliga grunder, utan att betala skatt och utan att behöva blanda
              in sin egen eller hemlandets försäkring ska erbjudas gratis vård.
              Det är egentligen att säga att vi ska erbjuda vård på helt andra
              grunder än vad vi erbjuder någon annan. Det här måste man kunna
              problematisera.
            </seg>
            <seg n="4b405af3">
              Migrationspolitiken är ett område som ständigt kommer att vara
              föremål för debatt och diskussion. Det hänger i grund och botten
              samman med att det för att vi ska få ett rättssäkert system måste
              finnas principer som är giltiga i alla tider och vid alla tidpunkter.
              Problemet är att människoöden sällan är skapta för fyrkantiga
              system. Vi försöker skapa fyrkantiga system som är rättssäkra
              och hållbara, men vi har runda människor som ska passa in i dessa.
              Det är därför det blir en märklig situation när det uppstår nya
              saker som vi inte har kunnat förutse, och det sker hela tiden
              på jorden. Därför måste vi ha en fortsatt diskussion om hur vi
              ska fortsätta att utveckla migrationspolitiken framöver.
            </seg>
            <seg n="0126a111">
              Vi kan också se att till exempel diskussionen om synnerligen
              ömmande skäl är en sådan sak där samtliga partier har sagt att
              vi vill se en annan inriktning. När vi nu har fått den första
              utvärderingen kan vi ana att det inte blev riktigt så som vi hade
              tänkt, och därför gör vi en översyn av detta. Det har vi tidigare
              deklarerat bland annat via Svenska Dagbladet.
            </seg>
            <seg n="9103dba7">
              Det finns en rad frågor som kan diskuteras, men det som har varit
              tydligt under det senaste året och framför allt denna höst är
              vilka möjligheter som har kommit att öppna sig genom att vi har
              ett tätare samarbete i Europa. Genom att vi gemensamt i Europa
              får rättsakter som harmoniserar våra sätt att se på migrationspolitiken
              får vi en rättslig grund för att på ett bättre sätt kunna diskutera
              med Grekland, Italien och Spanien om de förhållanden de har i
              sin migrationspolitik.
            </seg>
            <seg n="9ea54f49">
              Häromåret när det var en stor diskussion om Greklands förehavanden
              vad gällde immigranter fanns det inte mycket vi kunde göra. Migrationsministern
              kunde uppvakta Greklands ambassad och säga att vi inte tycker
              att man ska bete sig så. Vi fyra företrädare för allianspartierna
              i kammaren uppvaktade Greklands ambassad för att diskutera utifrån
              de värderingar vi har med oss, och så vidare. Mycket mer kunde
              vi dock inte göra.
            </seg>
            <seg n="b83787e2">
              Gemensamma spelregler inom Europeiska unionen ska inte innebära
              att vi sänker vår standard eller ambition, utan det ska innebära
              ett grundläggande rättsskydd för den enskilde. Då kan vi också
              ställa de stater vi inte tycker uppfyller de grundläggande värderingarna
              till svars. Därför välkomnar vi från Centerpartiets sida Helsingforssprogrammet,
              som jämfört med det förra femårsprogrammet innebär en milsvid
              skillnad. Det kanske inte är riktigt på topp och precis så som
              det skulle vara om vi hade fått skriva det helt själva, men jämfört
              med det förra programmet ligger det flera mil i framkant. Det
              är som Mikael Cederbratt sade mycket tack vare migrationsministerns
              aktiva insats men också tack vare ett brett stöd i denna kammare,
              vilket har gjort det möjligt för ministern att agera.
            </seg>
            <seg n="b0d3fd8d">
              En sista sak jag tänkte ta upp innan vi går in på de repliker
              som säkert kommer är frågan om ensamkommande barn. För tre år
              sedan fick vi ett nytt system, som fungerade väl till en början.
              Vi upplevde en kris där det inte fanns tillräckligt med platser
              och där vi tillsammans vädjade till kommunerna att ta det ansvar
              de hade blivit ålagda och som de faktiskt hade varit beredda att
              acceptera.
            </seg>
            <seg n="a7a32147">
              Vi ser nu att vi befinner oss i en akut situation där 500 barn
              saknar en plats att få stanna på. Det är inte på något sätt värdigt
              Sverige, och vi har alla försökt att på olika sätt genom utmaningar
              mellan majoritet och opposition och genom att vända oss till våra
              egna politiker få ett skifte. Oavsett vilken översyn för hur systemet
              ska se ut vi kommer att göra i det längre perspektivet är det
              nämligen en akut situation för de 500 barn som i dag behöver någonstans
              att ta vägen.
            </seg>
          </u>
          <note type="speaker" n="eacf28c0">
            Anf. 41 KALLE LARSSON (v) replik:
          </note>
          <u who="kalle_larsson_7fdd7a" xml:id="i-67312bec519b1105-3" n="1509bc8f">
            <seg n="91d08099">
              Herr talman! Fredrick Federley och jag är aktiva på olika kanter
              av den svenska politiska arenan, och jag tror att vi möjligen
              också är aktiva av olika skäl.
            </seg>
            <seg n="552d7774">
              Jag hörde Fredrick Federley säga att man inte får rubba fundamenten
              för systemet. Låt mig konstatera att vi inte är ense om detta.
              En av mina politiska drivkrafter är att rubba systemet, utmana
              gränserna för hur samhällssystemet fungerar och i grunden förändra
              det. Det gäller också migrationspolitiken. Jag är inte politiskt
              aktiv för att ändra en lagparagraf här och där eller en skattesats
              upp eller ned, även om jag ska erkänna att jag oftast vill att
              den går upp lite. Jag är politiskt aktiv för att göra större förändringar
              än så.
            </seg>
            <seg n="1253f1a8">
              Jag vill få klargöranden av Fredrick Federley på två punkter.
              Han är för övrigt en företrädare för Centerpartiet som personligen
              varit för fri invandring men nu har blivit så pass statsmannamässig
              att han till och med vill problematisera frågan om vård på lika
              villkor. Det förvånar mig ändå lite. Fredrick Federley säger att
              hans parti är för vård på lika villkor men ägnar sedan en stor
              del av sin talartid till att i praktiken argumentera emot den
              ståndpunkten eller i alla fall, som han själv säger, problematisera
              den. Skulle du, Fredrick Federley, kunna svara skarpt på frågan:
              Vill Centerpartiet ha vård på lika villkor för alla?
            </seg>
            <seg n="d2906cf1">
              Argumentet om andra länders medborgare som kommer hit på semester
              är lite ovidkommande. Skillnaden är att de personer som lever
              som gömda och papperslösa i Sverige inte har något land att återvända
              till. Det är i alla fall bedömningen de själva har gjort, och
              jag tror att både Fredrick Federley och jag skulle göra samma
              bedömning i alla fall i många av de fallen.
            </seg>
            <seg n="44fcc6c5">
              Det andra klargörandet jag skulle vilja ha handlar om det Fredrick
              Federley sade om att man ska ändra lagen när det gäller synnerligen
              ömmande omständigheter. Är detta det uppdrag som regeringen åtagit
              sig, eller är det bara att utreda om det ska ske eller inte?
            </seg>
          </u>
          <note type="speaker" n="b5ca3b10">
            Anf. 42 FREDRICK FEDERLEY (c) replik:
          </note>
          <u who="fredrick_federley_6f0927" xml:id="i-c5cf8052583e41fa-1" n="042f23df">
            <seg n="59c64136">
              Herr talman! Tack, Kalle! Jag kan säga att jag fortfarande är
              för fri invandring precis som jag i grunden är för att vi ska
              ha privata försäkringslösningar på socialförsäkringsområdet och
              så vidare. Men så länge vi inte har kommit så långt i det här
              landet innebär det ju att vi inte kommer att klara det, utan vi
              kommer att ha en reglerad invandring.
            </seg>
            <seg n="90805fc9">
              Kalle Larsson vet också mycket väl att vi inte är här för att
              föra bara vår egen talan, utan vi är här för att föra vårt partis
              talan. Kalle Larsson vet även att man har minst mandat att agera
              i de frågor man är satt av partiet att hantera. Tro mig, jag kommer
              att fortsätta arbeta för att vi ska få mer av privata försäkringslösningar.
              Vi kommer att möjliggöra för en betydligt friare invandring än
              vi har haft, men där är vi inte i dag.
            </seg>
            <seg n="f7acd25d">
              Ja, Centerpartiet är för vård på lika villkor. Vi har dock fortfarande
              inte kommit fram till vilka det är man ska ha samma villkor som
              är det våra europeiska vänner i Europeiska unionen, eller är det
              som amerikanska, australiensiska eller kinesiska medborgare? Vilka
              är det man ska ha samma villkor som? Är det som Sveriges medborgare
              innebär det att man också bör vara en del av systemet. Jag tror
              alltså att det är Kalle som blir svaret skyldig.
            </seg>
            <seg n="d1037281">
              När det kommer till synnerligen ömmande skäl handlar det om att
              se över hur man ska hantera detta framöver. Jag vet inte vad som
              är den exakta formuleringen. Du och jag har ju vårt fredagsmys
              antingen i P1, här eller i något annat debattforum där vi för
              dessa diskussioner. Denna diskussion har vi haft tidigare, och
              vi kommer säkert att ha den igen. Kalle Larsson är kanske beredd
              att kasta ur sig en exakt formulering om hur detta ska se ut,
              men det är inte jag. Det är klart att vi måste göra en översyn.
            </seg>
            <seg n="4d8faf72">
              Kalle, det finns en annan fråga som du gärna undviker att svara
              på. Du är väldigt duktig på att kritisera olika saker som är fel.
              Det är välkommet, för det ska vi göra. Det är vårt uppdrag i kammaren.
              Men det innebär också att man måste komma med konkreta lösningar
              och föreställa sig vad det blir i stället. Jag har full respekt
              för att människor inte vill återvända även om de får avslag. Men
              om vi hade ditt system där man har tillgång till sjukvård och
              så vidare, hur skulle det se ut? Kommer vi inte att få en ganska
              stor del människor som inte är medborgare men ändå lever otryggt
              här i landet?
            </seg>
          </u>
          <note type="speaker" n="758d1704">
            Anf. 43 KALLE LARSSON (v) replik:
          </note>
          <u who="kalle_larsson_7fdd7a" xml:id="i-67312bec519b1105-4" n="1509bc8f">
            <seg n="18667a86">
              Herr talman! Jag tackar för berömmet att jag är duktig. När jag
              får beröm av Fredrick Federley är jag alltid lite osäker på om
              jag ska ta det positivt eller inte, men jag får väl göra det och
              lita på att det är något han menar.
            </seg>
            <seg n="d65d36a8">
              Låt mig svara på frågan som ställs. Jag tror inte att någon som
              kan göra ett annat val vill leva som papperslös i det här landet,
              även om man får vissa grundläggande rättigheter. Det är lite grann
              det som blir problemet. Jag tror helt enkelt att människor som
              lever här som papperslösa gör det därför att alternativet är så
              mycket sämre för dem, och det skulle det vara även om de hade
              vissa grundläggande mänskliga rättigheter. Man skulle fortfarande
              leva utanför väldigt mycket av det vi andra tar som självklart
              för att ett värdigt och vettigt liv ska bli möjligt. Men det är
              möjligt att vi där gör olika bedömningar.
            </seg>
            <seg n="dabea613">
              När det gäller vård på lika villkor är det nog ärligt talat en
              lek med ord Fredrick Federley håller på med. Vård på lika villkor
              måste vara vård på samma villkor som andra människor som lever
              i samma land. Att jämföra med australiensare, engelsmän eller
              rymdvarelser blir på något vis lite befängt. Det måste ju vara
              människor som lever i samma samhälle man jämför med. Vård på lika
              villkor för papperslösa är därför vård på samma villkor som vi
              andra som bor i det här landet. Det är den tolkning vi har, och
              jag tror också att det är den gängse tolkningen.
            </seg>
          </u>
          <note type="speaker" n="fb3945d2">
            Anf. 44 FREDRICK FEDERLEY (c) replik:
          </note>
          <u who="fredrick_federley_6f0927" xml:id="i-c5cf8052583e41fa-2" n="042f23df">
            <seg n="9cc16370">
              Herr talman! Jag vill återigen tacka Kalle Larsson för det jag
              tycker blev ett tydligt svar.
            </seg>
            <seg n="2208abe2">
              När det gäller vårdfrågan är nästa fråga vad det egentligen skulle
              innebära. Jag tror att vi skulle behöva ha en särskild debatt
              om detta när vi har mer tid. Om vi har accepterat att en viss
              grupp människor i samhället inte behöver betala skatt men ändå
              har samma fullvärdiga rättigheter som andra medborgare kommer
              nämligen nästa fråga: Vilka här inne ska kunna slippa betala skatt
              men ändå kräva samma förutsättningar?
            </seg>
            <seg n="103041d4">
              Det är alltså en oerhört intressant diskussion och absolut inte
              så enkel som man först tror. Hade den varit så enkel hade de tre
              oppositionspartierna sett till att genomföra detta redan innan,
              när vi hade den stora förändring som beslutades. Jag minns de
              tumultartade sista nätterna när den tillfälliga lagen skrevs.
              Alla följde tv-inslagen intresserat. Det var olika bud hela tiden
              och debattartiklar här och där. Man glömde dock bort denna grupp,
              och det kanske var för att också oppositionen vet att detta inte
              är en så enkel fråga.
            </seg>
            <seg n="a9537e2f">
              Den svenska välfärdsmodellen har nämligen ett oerhört starkt
              stöd som bygger på att vi som medborgare är med och betalar skatt
              utifrån vår bärkraft och därmed får tillgång till de försäkringssystem
              och trygghetssystem vi har. Det är oerhört intressant.
            </seg>
            <seg n="b2178ac9">
              En annan fråga som jag också måste få komma tillbaka till och
              som jag inte tycker att jag fick svar på är: Om man inte är här
              som arbetskraftsinvandrare, om man inte är här och får asyl, om
              man inte är kvotflykting, vilka skäl har man då att vara här?
              Domstolen har uppenbarligen sagt nej eftersom man har fått ett
              avslag.
            </seg>
            <seg n="83764f68">
              Det kan också vara så att man inte ger sig till känna, vilket
              är situationen för en hel del av dem som kallas papperslösa eller
              dem som är odokumenterade. Är det en grund för att få stanna?
              Det är också någonting som jag är intresserad av. Då har vi ett
              fjärde spår i migrationspolitiken. Jag tror att vi behöver föra
              en stor diskussion om detta framöver. Det innebär att vi rubbar
              grundfundamentet som handlar om rättssäkerheten och utlänningslagen
              i grund och botten.
            </seg>
          </u>
          <note type="speaker" n="f979481c">
            Anf. 45 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96aca50bcfbff4b1-3" n="b92ddcc6">
            <seg n="ed80ec6e">
              Herr talman! I mitt förra replikskifte slängde Mikael Cederbratt
              ur sig en fråga till mig när jag inte längre kunde svara. Nu gjorde
              Fredrik samma sak med Kalle.
            </seg>
            <seg n="0ecb8fcd">
              Därför svarar jag först på Mikaels fråga. Den handlade om detta
              att vi säger att domstolens beslut inte är korrekt. Vi säger inte
              att domstolarna inte följer lagen, utan det handlar om att praxis
              har bildats på ett sätt som vi inte har med i lagstiftningen.
              När vi antog den nya instans- och processordningen sade vi också
              att vi skulle ha en ny praxis. Domstolen skulle utgå från den
              nya lagstiftningen och inte från gammal praxis men har ändå använt
              sig av gammal praxis. Det har blivit ett glapp i den här övergången
              mellan den gamla lagen och den nya som vi inte riktigt känner
              oss bekväma med.
            </seg>
            <seg n="d1cbc067">
              När vi antog den nya lagen under den förra mandatperioden var
              alla partier överens om det. Vi sade också att vi skulle följa
              upp den. Vi flyttade egentligen bara över den gamla rakt av men
              den fick en ny instans- och processordning. Den översynen har
              gjorts, men den har tagit väldigt lång tid. Den kommer inte med
              några skarpa förslag. Redan på ett tidigt stadium såg vi att det
              fanns saker som vi inte kände igen. Det borde ha gått mycket fortare
              att komma fram till att det inte ska stå synnerligen ömmande skäl
              utan särskilt ömmande skäl till exempel. Det borde vi ha kunnat
              komma fram till mycket tidigare.
            </seg>
            <seg n="19a8fb9a">
              Sedan vill jag också säga något till Fredrick. Det är inte så
              att vi skapar en skuggekonomi någonstans där de fortsätter att
              leva här och tjäna pengar svart. Vi vill att de ska komma in i
              det vanliga samhället och betala skatt för att också ha rätt till
              sjukvård etcetera.
            </seg>
            <seg n="52dea81b">
              Nu hann jag inte ställa mina frågor. Du får väl prata lite.
            </seg>
          </u>
          <note type="speaker" n="045eed05">
            Anf. 46 FREDRICK FEDERLEY (c) replik:
          </note>
          <u who="fredrick_federley_6f0927" xml:id="i-c5cf8052583e41fa-3" n="042f23df">
            <seg n="025dc9d9">
              Herr talman! Jag pratar så gärna här i kammaren. Det har varit
              väldigt få ärenden från oss här i höst. Det är lite synd, men
              det blir väl fler diskussioner framöver.
            </seg>
            <seg n="2561e57e">
              Jag kan passa på att slänga ut några frågor till Bodil Ceballos.
              Jag lyssnade på ditt anförande. Mycket av det du lade kraft på
              var bedömningar som man gör i rättsapparaten utifrån den lagstiftning
              vi har. Vi kan inte direkt påverka de rättsvårdande myndigheternas
              tolkningar, utan det vi kan göra är att diskutera vilka förändringar
              vi behöver göra i lagen. Vi är hyfsat överens i dag om att något
              har blivit fel med synnerligen ömmande skäl, och därför gör vi
              en översyn. Om vi ska vara konstruktiva i diskussionen och inte
              bara påpeka de felaktigheter som har begåtts utan också försöka
              stoppa kommande felaktigheter måste vi bli mer konkreta i diskussionen
              om vad som måste ändras för att det ska bli tydligare för rättsvårdande
              myndigheter, det vill säga domstolar och Migrationsverket, hur
              de ska hantera detta.
            </seg>
            <seg n="9fe7a24e">
              Synnerligen ömmande skäl är en sak som vi har kunnat identifiera.
              Finns det fler frågor som Miljöpartiet vill ta upp på ett konkret
              plan? Jag känner stor sympati när vi lyfter upp enskilda ärenden
              där vi tycker att det har gått fel. Vi tycker kanske att det har
              varit någon vansinnighet eller något sådant, men vi måste bli
              konkreta i hur vi ska hantera det. Emellanåt förtjänar Migrationsverket
              att bli jagat av oss, men vi kan inte bara göra det, utan vi måste
              ta itu med vår bit här i kammaren. Bodil får gärna konkretisera
              det på ett antal punkter.
            </seg>
          </u>
          <note type="speaker" n="5fcc9bbf">
            Anf. 47 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96aca50bcfbff4b1-4" n="b92ddcc6">
            <seg n="8e0c1aa6">
              Herr talman! Det gör jag så gärna. Jag kan tala om för Fredrick
              Federley att vi har skrivit många motioner under de här åren just
              för att påtala vilka konkreta förändringar i lagstiftningen vi
              vill se.
            </seg>
            <seg n="b89a02c4">
              Det kanske inte är så konstigt att jag utgår ifrån ett juridiskt
              perspektiv eftersom jag själv är jurist, precis som andra utgår
              från andra perspektiv på grund av sina bakgrunder.
            </seg>
            <seg n="15471c0e">
              Översynen är faktiskt inte en proposition ännu. Vi vet inte om
              det blir någon heller. Vi skrev en lång och väldigt omfattande
              motion med utgångspunkt i översynen. Där finns många förslag på
              förändringar som vi vill se. Dem får ni gärna rösta bifall till
              när de olika yrkandena kommer till utskottet och hit till kammaren.
              Så har det inte varit hittills med de förslag som vi har lagt
              fram. Vi har lagt fram väldigt många olika förslag, och det gör
              vi nu också när det gäller skyddsgrunddirektivet. Där kommer också
              många förslag för att vi ska vara tydliga och inte luddiga och
              inte ge Migrationsverket och domstolarna den osäkerhet i tolkningen
              av lagen som de upplever. De talar hela tiden om för oss att vi
              inte är tydliga nog. Då ska vi inte fortsätta att vara otydliga,
              utan vi ska vara tydliga i vår framtida lagstiftning så att vi
              inte hamnar i de här situationerna.
            </seg>
            <seg n="7f1be18a">
              Jag vill ställa en fråga till dig om förvaren och kostnaderna
              för förvaren. I dag har vi i Sverige inte någon gräns för hur
              länge människor får sitta i förvar. Jag hörde häromdagen om en
              person som har suttit i förvar i två år. Enligt återvändandedirektivet
              ska det vara kort tid. Det är sex månader, och sedan kan det vara
              en förlängning på sex månader och ytterligare sex månader. Men
              vi har alltså personer som har suttit där ännu längre tid. Vad
              anser du om det?
            </seg>
          </u>
          <note type="speaker" n="5e5e7114">
            Anf. 48 FREDRICK FEDERLEY (c) replik:
          </note>
          <u who="fredrick_federley_6f0927" xml:id="i-c5cf8052583e41fa-4" n="042f23df">
            <seg n="7793ea4d">
              Herr talman! Jag kan svara rakt på Bodil Ceballos fråga. Jag
              tycker att det är djupt allvarligt att vi inte har fått några
              tidsbegränsande regler. Tanken har varit att om man misstänker
              att en person kommer att avvika efter ett negativt beslut är det
              förvar som gäller fram till att man ska lämna landet. Jag är inte
              sen att kritisera detta. Jag har själv varit med om, bland annat
              i Märsta, att hjälpa människor ut som har suttit där månad in
              och månad ut helt utan skäl. Jag hjälpte själv en vietnamesisk
              kille som befann sig i trassel. Det gick inte att sända honom
              hem till Vietnam, och han satt tre månader i Märsta. Det hände
              otroligt tragiska saker under tiden som vi kanske inte ska ta
              till dokumentationen, men de finns att läsa på Medborgarnas flyktingombudsmans
              hemsida. Jag tycker att det är bra.
            </seg>
            <seg n="e897b951">
              Med tanke på den grundläggande inställning som vi har i det här
              landet när det gäller rättsrespekten och när det gäller att man
              ska ha skäl att sätta någon bakom lås och bom tycker jag att det
              är synd att vi inte tidigare har fått de här tidsgränserna. Nu
              är det ju egentligen EU som har varit den drivande kraften här.
              Jag välkomnar de gränser som kommer i direktiven, men jag tycker
              att vi borde ha haft dem tidigare. Det finns inga som helst skäl
              till att det inte har skett tidigare. Jag tror inte att det finns
              något parti här som har förordat det.
            </seg>
            <seg n="79fc15ed">
              Det här är någonting som jag är beredd att ta med mig direkt
              från den här diskussionen och fortsätta det arbetet. Har man fått
              beslut om att man inte får stanna i landet ska man avvisas med
              det snaraste. Man ska inte sitta månad in och månad ut eller,
              som i det fall du tog upp, flera år i förvar i Sverige. Då har
              Sverige i mina ögon gjort sig skyldigt till ett ganska gravt frihetsberövande
              och ett brott mot den enskildes rättssäkerhet, trygghet och så
              vidare. Där kan vi nog vara helt överens. Vi kanske kan göra en
              överenskommelse med er. Miljöpartiet brukar vara en konstruktiv
              kraft i dessa och en del andra frågor.
            </seg>
          </u>
          <note type="speaker" n="d9c89688">
            Anf. 49 ULF NILSSON (fp):
          </note>
          <u who="ulf_nilsson_b08371" xml:id="i-0dd786871d1f362e-0" n="1845fadd">
            <seg n="2620ede9">
              Herr talman! Som vi vet rör sig många människor mellan länder
              och världsdelar i dag och kanske mer än vad man någonsin har gjort.
              I alla tider har det visat sig vara väldigt svårt eller i det
              närmaste omöjligt att beräkna eller detaljstyra hur strömmar av
              människor rör sig. Det har också visat sig katastrofalt genom
              historien att försöka isolera länder och bedriva en extremt nationalistisk
              politik. Invandring och utvandring hör ihop med ekonomisk utveckling,
              och de hör också ihop med frihet och demokrati. Därför har vi
              som är liberaler i alla tider velat ha öppna samhällen som inte
              stänger in människor och inte heller stänger ute.
            </seg>
            <seg n="4aa17310">
              Människor som kommer till Europa gör det av olika anledningar.
              Det är människor som har drabbats av förföljelse och fruktansvärda
              lidanden som kommer. Det är ensamma barn som någon skickat iväg
              från fattigdom eller krig. Det är kvinnor som hotats till livet
              för att de vill studera eller arbeta. Människor kommer också för
              att de vill förbättra sina liv och få ett jobb som de kan få en
              inkomst av.
            </seg>
            <seg n="f9e7127b">
              Alliansen står verkligen till hundra procent för att Sverige
              ska följa Genèvekonventionens regler som säger att människor har
              rätt att få sina asylskäl prövade på ett rättssäkert sätt. Dessutom
              har Sverige en generösare definition av personligt skyddsbehov
              än vad de flesta andra länder har.
            </seg>
            <seg n="62331022">
              Sverige ligger i topp bland EU-länderna när det gäller antalet
              asylgodkännanden även i absoluta tal och alltså inte bara i förhållande
              till vår befolkning. Det är ingenting att skryta om, för jag tycker
              att det är självklart att Sverige ska driva den politiken. Men
              alliansens regering har också tagit fasta på migrationens möjligheter
              i övrigt.
            </seg>
            <seg n="38f90ab0">
              Vi har ökat de lagliga möjligheterna att komma in i Sverige.
              Sverige har EU:s mest öppna och generösa regelverk för att avgöra
              vem som ska ges uppehållstillstånd i landet. Vi hade i utarbetandet
              av den lagen hjälp av Miljöpartiet medan däremot Socialdemokraterna
              och Vänsterpartiet röstade emot att öka de lagliga möjligheterna
              att komma in i Sverige.
            </seg>
            <seg n="083e2059">
              Trots lågkonjunkturen har det nu kommit flera tusen människor
              som har fått ett arbete i Sverige. De har inte, som en del kanske
              tror, tagit jobb från svenskar, utan de har fått jobb där det
              saknas arbetskraft. Tvärtom har de räddat jobb för människor som
              bor i Sverige genom att deras insatser bidragit till ekonomisk
              utveckling.
            </seg>
            <seg n="26c76be0">
              Herr talman! Den utlänningslag som riksdagen antog 2006 som flera
              har hänvisat till här bygger på ett rättssäkert system med beslut
              i domstol och rätt till överklagande. Den första utvärdering av
              den nya lagen som kom i somras visar att den nya ordningen har
              lett till ökad öppenhet, stärkt rättssäkerhet och ett större förtroende
              för asylprocessen. Nu finns det alltså tillräckligt underlag för
              att konstatera att reformen i stort varit framgångsrik.
            </seg>
            <seg n="f8db08f0">
              Samtidigt är vi många som ändå varit bekymrade när man har hört
              talas om en del enskilda fall. Många av oss som generellt vill
              ha en human flyktingpolitik menar att det även finns inslag i
              den här processordningen och i lagstiftningen som kan utvecklas.
              Därför tycker jag som tillhör ett parti som är mycket engagerat
              i de här frågorna att det är glädjande att vi i alliansen redan
              har kommit överens om att göra vissa förändringar. Till exempel
              bör reglerna om det som kallas synnerligen ömmande skäl ses över,
              särskilt när det gäller barnen och barnens asylskäl.
            </seg>
            <seg n="af40a809">
              Jag brukar alltid säga att jag respekterar att det är domstol
              och inte politiker som ska avgöra beslut i de här frågorna, men
              jag tror att det är bra att vilja se närmare på vad lagen har
              lett till för praxis, om det har blivit annorlunda än tidigare
              och om det har blivit annorlunda än vad riksdagen har avsett.
            </seg>
            <seg n="72a9212e">
              Jag har blivit alltmer övertygad om att det finns fall där besluten
              inte stämmer med vad i alla fall jag tänkte mig med den här lagen,
              så jag är glad att vi får den här genomgången. Men jag ska vänta
              med att ge facit tills den är klar. Det blir alltså ett uppdrag
              att gå igenom detta.
            </seg>
            <seg n="e1e62572">
              Vi är också överens om att om det visar sig att reglerna kring
              synnerligen ömmande skäl inte fungerar på det sätt som vi har
              tänkt oss ska det följas av ett uppdrag att ändra reglerna.
            </seg>
            <seg n="c1c92e3f">
              Det är redan beslutat att det kommer att bli lättare för personer
              som fått avslag på sin asylansökan men har barn i Sverige att
              slippa göra långa resor för att åka hem till farliga länder och
              vara borta i månader för att få uppehållstillstånd. Den lagändringen
              genomförs nästa år.
            </seg>
            <seg n="c55e0847">
              Vi är också överens om att diskutera och hänskjuta till en utredning
              om huruvida möjligheten att överklaga beslut i asylärenden ska
              öka. Utredningen menade att det var en intressant tanke, och vi
              har kommit överens om att ge i uppdrag till en utredning att se
              om Migrationsöverdomstolen ska få möjlighet att ändra i domslut
              och inte bara vara prejudicerande.
            </seg>
            <seg n="bd4cadc1">
              Många klagar över att det går långsamt. Och det är klart att
              om det bara var ett parti som bestämde skulle det kanske gå fortare,
              men å andra sidan skulle det kanske inte bli lika bra och heltäckande,
              för vi har olika angreppspunkter på det hela. Men de här sakerna
              som jag har nämnt nu har diskuterats länge, och det var inga förändringar
              inom de tre områdena som jag nämnde nu synnerligen ömmande skäl,
              personer som behöver åka hem för att söka uppehållstillstånd och
              ökad möjlighet att överklaga under den socialdemokratiska regeringen.
            </seg>
            <seg n="7dd3ae70">
              Det här med människor som måste åka hem för att söka uppehållstillstånd
              har gällt i tolv år, så det är skönt att vi försöker göra en ändring
              på det nu.
            </seg>
            <seg n="173b8756">
              Ofta talar vi i debatten, och det har naturligtvis varit uppe
              i dag också, om människor som är gömda eller papperslösa. Det
              handlar om människor som vistas i Sverige utan tillstånd. Det
              är människor som håller sig undan utvisning eller avvisning eller
              helt enkelt har kommit in i landet utan att någonsin ha ansökt
              om uppehållstillstånd.
            </seg>
            <seg n="93828c59">
              För mig och för Folkpartiet är det en självklar utgångspunkt
              att i en lagreglerad migrationspolitik måste man också respektera
              ett nej. Annars är det ju rätt meningslöst att ha en lag. Den
              som inte har ett arbetstillstånd och den som inte har beviljats
              asyl ska lämna landet, och det ska naturligtvis ske på ett värdigt
              och respektfullt sätt från myndigheternas sida. Migrationsverket
              måste pröva om det dyker upp hinder i form av hot, krig eller
              andra omständigheter och naturligtvis alltid vara öppet för att
              ställa in en utresa om situationen i mottagarlandet, hemlandet,
              ändras.
            </seg>
            <seg n="5080ce4a">
              Jag tycker att vi behöver följa det arbetet, men jag uppfattar
              att Migrationsverket verkligen hela tiden försöker utveckla sina
              rutiner för att få den kunskap de behöver. Det är jag engagerad
              i och tänker följa. Jag tror att vi har ett ansvar att verkligen
              följa att migrationsverk och myndigheter skaffar sig den information
              de behöver.
            </seg>
            <seg n="34273d7d">
              De som stannar utan tillstånd i Sverige kan av naturliga skäl
              inte få alla rättigheter som en person som bor i Sverige har.
              Det har vi ju sagt här, och jag tycker att det är så. Är man här
              utan tillstånd kan man naturligtvis inte ta ett vanligt arbete
              och betala skatt. Man finns ju inte i den meningen. Men man finns
              ju som människa, och därför finns vissa grundläggande mänskliga
              rättigheter som man ska ha.
            </seg>
            <seg n="140b7425">
              Rätt till svensk subventionerad vård tillhör de rättigheterna.
              Rätt till skolgång för barn, som verkligen inte kan hjälpa vad
              deras föräldrar har fattat för beslut, är en annan. En utredning
              om det senare pågår redan. Det pågår däremot ingen utredning om
              rätt till vård, men glädjande nog har vi tagit ett steg som den
              socialdemokratiska regeringen inte tog på tolv år, nämligen att
              vi har bestämt att en utredning ska tillsättas. Det tycker jag
              är bra, men naturligtvis tycker jag att det vore ännu bättre om
              den utredningen nu tillsattes. Jag väntar på den.
            </seg>
            <seg n="4f11a6ce">
              Jag tror inte att rätten till vård skulle göra att folk blir
              mer benägna att komma hit och gömma sig och jobba svart och så
              vidare. Det finns bland annat FN-utredare som har menat att det
              inte alls leder till att fler människor invandrar illegalt.
            </seg>
            <seg n="72a786a8">
              Om man däremot i övrigt gav alla tänkbara rättigheter som att
              rösta i kommunalval och det ena och det andra skulle det bli lite
              konstigt. Men rätten till vård för alla människor och rätten till
              skolgång för barn tror jag inte påverkar. Det är inget migrationspolitiskt
              instrument, enligt min uppfattning.
            </seg>
            <seg n="81becf44">
              Debatten om ensamkommande barn, för att byta ämne, satte fokus
              på att alla kommuner i Sverige måste hjälpa till för att ge barn
              och ungdomar som kommer ett tryggt boende i väntan på asylprövning
              och naturligtvis efter ett eventuellt uppehållstillstånd. Det
              satte också fingret på en öm punkt. Även om vi alla är vänner
              av det kommunala självstyret blev det uppenbart att det i längden
              är oacceptabelt att vissa kommuner inte tar det ansvar som andra
              tar.
            </seg>
            <seg n="83cf6e72">
              Nu vände debatten. I den kommun som var aktuell, Vellinge, dök
              det upp en väldig massa människor och grupper som inte alls delade
              kommunledningens uppfattning i den här frågan. I första hand är
              det naturligtvis bäst både när det gäller ensamkommande barn och
              när det gäller flyktingar i övrigt att man kommer överens och
              diskuterar utifrån kommunens förutsättningar. Men allra viktigast,
              tycker jag och Folkpartiet, är att kommunerna måste veta att det
              inte går att bara säga nej hela tiden.
            </seg>
            <seg n="a620c5ce">
              I dag råder ingen brist på platser när det gäller flyktingar
              i övrigt. Beträffande ensamstående barn har regeringen, glädjande
              nog, även där tillsatt en utredning som bland annat ska titta
              på de lagliga möjligheterna att på sikt, och i sista hand, kunna
              vidta någon form av tvingande åtgärder mot kommunerna.
            </seg>
            <seg n="819e9e26">
              Herr talman! Länderna i Europa måste naturligtvis samarbeta för
              att få en gemensam flyktingpolitik. På det sättet kan fler människor
              få asyl, och det kan bli rättssäkra prövningar av ansökningar
              om uppehållstillstånd.
            </seg>
            <seg n="9d7f1496">
              Det så kallade Helsingforssprogrammet som regeringen i egenskap
              av ordförande för EU under detta halvår förhandlar om ser ut att
              bli framgångsrikt. Det är ett framtidsprogram som sätter upp en
              plan för vilka olika beslut man ska fatta under de närmaste åren.
              Viktiga inslag i det programmet är ett gemensamt system för asyl,
              så att människor blir bedömda på samma sätt, oberoende av var
              de söker asyl.
            </seg>
            <seg n="49c711d0">
              Det handlar om solidaritet mellan EU-länderna, också i form av
              ekonomisk kompensation till länder som av en eller annan anledning
              tagit större ansvar eller har ett större tryck av inflyttning,
              och solidaritet med länder utanför EU. Vidare handlar det om ett
              gemensamt program om att länderna genom FN:s förmedling ska ta
              emot kvotflyktingar från flyktingläger.
            </seg>
            <seg n="ddafbf7d">
              Folkpartiet stöder verkligen regeringens arbete i den delen.
              Det är, som vi hörde tidigare, fråga om människor som inte har
              någon möjlighet att på egen hand ta sig till länder där de kan
              söka asyl. De lever i eländiga flyktingläger på olika håll i världen.
              Att få fler länder att samarbeta med FN för att hjälpa flyktingar
              till en säker situation i Europa är något verkligen eftersträvansvärt.
              Ett gemensamt program för detta föreslås nu i Helsingforssprogrammet.
              Det senaste halvåret har allt fler länder anslutit sig till det
              så kallade vidarebosättningsprogrammet, vilket är mycket glädjande.
            </seg>
            <seg n="c511f8e8">
              I Helsingforsprogrammet talas också om en gemensam gränsbevakning,
              vilket inte är så konstigt eftersom vi har en gemensam gräns och
              en gemensam viseringspolitik. Det är dock viktigt att påpeka att
              asylrätten och frågan om mänskliga rättigheter har tydliggjorts
              på ett helt annat sätt än tidigare i motsvarande program. Vi kan
              tacka det svenska ordförandeskapet för att ha drivit de frågorna.
            </seg>
            <seg n="a2c11ac6">
              När vi talar om migrationspolitik och olika svårigheter med den
              är det, som jag sade inledningsvis, lätt att glömma bort att migration
              mellan länder i grunden är någonting mycket positivt. Det är positivt
              eftersom det öppnar för nytänkande och utveckling. För Europa
              och Sverige är det dessutom positivt för att vi kommer att sakna
              arbetskraft framöver. Därför har alliansen öppnat fler lagliga
              vägar in till Sverige, och därför driver regeringen frågan om
              att EU ska bli öppnare mot omvärlden.
            </seg>
          </u>
          <note n="77e0fa24">
            Med detta, herr talman, yrkar jag bifall till utskottets förslag
            i betänkandet.
          </note>
          <note type="speaker" n="2b405df7">
            Anf. 50 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96aca50bcfbff4b1-5" n="b92ddcc6">
            <seg n="28f1fbef">
              Herr talman! Jag blir lite fundersam, eller snarare nyfiken,
              när jag hör Ulf Nilsson tala om synnerligen ömmande skäl. En utredning
              ska titta på om praxis har förändrats sedan den tidigare lagstiftningen,
              och om den har förändrats ska vi ändra formuleringen till särskilt
              ömmande skäl.
            </seg>
            <seg n="e6106104">
              När man går tillbaka till hur det var innan den nya lagen kom
              fanns redan då mycket kritik mot att de humanitära skälen tolkades
              oerhört snävt och strikt. Det hade blivit praxis. Det var inte
              lagstiftarna som direkt gett ett sådant uppdrag. De hade inte
              ändrat lagen för att den skulle bli striktare, men i praktiken
              hade den blivit väldigt strikt.
            </seg>
            <seg n="f6737828">
              Om det visar sig att det inte är striktare nu än tidigare undrar
              jag: Kommer det då inte att bli någon förändring? Tycker vi, utifrån
              de fall vi ser, att det är okej att människor utvisas, trots att
              vi egentligen tycker att de har starka skäl att stanna? Vi borde
              alltså ändra lagstiftningen ifall vi tycker att det är för strikt
              enligt den nya lagen, men egentligen också enligt den gamla, för
              det var strikt även enligt den. Det är det lagstiftaren vill se
              framöver som ska vara grunden för den lagstiftning vi har, inte
              om den överensstämmer med något som bestämdes för många år sedan.
              Det är framtiden vi ska se till. Hur ser det ut för människor
              framöver? Är vi överens om den tolkning som blivit, dels av humanitära
              skäl, dels på grund av synnerligen ömmande omständigheter?
            </seg>
          </u>
          <note type="speaker" n="ee0957e0">
            Anf. 51 ULF NILSSON (fp) replik:
          </note>
          <u who="ulf_nilsson_b08371" xml:id="i-0dd786871d1f362e-1" n="1845fadd">
            <seg n="f9366fc7">
              Herr talman! Det finns ännu inga direktiv eller formuleringar
              till hur ett sådant arbete ska se ut. Vi fyra i alliansen skrev
              en artikel om att vi var överens om att se över frågan. Där framhåller
              vi att man dels ska se hur praxis har utvecklats, och om den har
              utvecklats på annat sätt än vad riksdagen tyckt ska man föreslå
              förändringar, dels ska man särskilt se hur exempelvis barns egna
              asylskäl tillvaratas. Där gäller samma sak; då är vi i gränslandet
              mellan om det stämmer med riksdagens ursprungliga mening eller
              om vi på annat sätt anser att det fungerar dåligt.
            </seg>
            <seg n="6cf627aa">
              Jag hoppas att det ska bli en genomlysning av ifall det är nödvändigt,
              vilket jag är ganska övertygad om att det är. Hur det än är kommer
              vi att vidta åtgärder om det visar sig att det brister enligt
              det sätt som jag sade.
            </seg>
          </u>
          <note type="speaker" n="d79c0d8a">
            Anf. 52 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96aca50bcfbff4b1-6" n="b92ddcc6">
            <seg n="9456e030">
              Herr talman! Jag tolkar det som att man kommer att titta framåt
              och se hur lagen ska vara utformad framöver, inte hur den såg
              ut för ett antal år sedan. Redan i samband med utredningen, som
              jag, Göte och Kalle satt med i, togs frågan om humanitära skäl
              för att lagfästa praxis upp och vi talade om att barns egna asylskäl
              skulle lyftas upp. Det är därför bra att den frågan återkommer.
              Kalle och jag menade att det skulle stå särskilt ömmande skäl
              eftersom vi var rädda för att det vi gjorde skulle bli ännu striktare
              än tidigare. Det är bra att inför framtiden ha historiebeskrivningen
              klar för sig.
            </seg>
            <seg n="4e0c41ff">
              Låt mig även ta upp det som handlar om värdigt och respektfullt.
              Också Ulf Nilsson menar att återvändandet måste ske värdigt och
              respektfullt. I en tidigare diskussion med migrationsministern,
              eller möjligen var det svar på en skriftlig fråga, sades att det
              finns en handbok för hur det ska gå till, att det ska ske värdigt
              och respektfullt. Ändå agerar man inte så. Hur ska vi komma till
              rätta med den praxis som har bildats på området återvändande?
              Vilka förslag har Ulf Nilsson? Hur går vi vidare för att återvändandet
              verkligen ska bli värdigt och respektfullt så att vi slipper se
              utvisningar som den till exempelvis Burundi eller till Irak för
              inte så väldigt länge sedan?
            </seg>
          </u>
          <note type="speaker" n="fbfb996e">
            Anf. 53 ULF NILSSON (fp) replik:
          </note>
          <u who="ulf_nilsson_b08371" xml:id="i-0dd786871d1f362e-2" n="1845fadd">
            <seg n="c76eb61d">
              Herr talman! Det är ett arbete som hela tiden pågår. Jag uppfattar
              det så att Migrationsverket lägger ned mycket tid och kraft dels
              på att ha kontakt med landet dit personen ska återvända just för
              att se att ett överlämnande kan göras på ett tryggt sätt, dels
              på att ge olika typer av stöd, även rent ekonomiskt, för att den
              som lämnar Sverige ska klara den första tiden.
            </seg>
            <seg n="a3d0cef3">
              Sedan har vi en del fall där människor inte vill återvända utan
              försöker gömma sig och blir till sist, kanske mot sin vilja, utvisade.
              Det är alltid svårt, men även det ska naturligtvis ske på ett
              så humant sätt som möjligt och med kunskap om vad som kan riskera
              att hända med personen som utlämnas. Vi kommer emellertid till
              en punkt där personen i fråga måste resa i väg trots att han eller
              hon inte vill. Om vi gav efter på den punkten skulle vi visserligen
              spara mycket pengar i budgeten, åtminstone tillfälligt, genom
              att avskaffa Migrationsverket och slänga lagen i papperskorgen,
              men det är de flesta av oss inte beredda att göra.
            </seg>
            <seg n="7c9929b4">
              Jag var inte nöjd med det svar som Bodil Ceballos gav i den förra
              repliken. Jag väntar fortfarande på att få höra vilka människor
              Miljöpartiet anser trots allt måste lämna Sverige enligt den lagstiftning
              vi nu har. Vilka grupper gäller det? Är det över huvud taget någon
              som måste lämna Sverige efter ett negativt beslut om asyl? Bodil
              Ceballos har inte möjlighet att svara på det, men det kanske är
              möjligt att ta det i samband med något annat replikskifte.
            </seg>
          </u>
          <note type="speaker" n="0702d073">
            Anf. 54 LARS GUSTAFSSON (kd):
          </note>
          <u who="lars_gustafsson_079038" xml:id="i-6df1b153a7a6b193-0" n="8fea66db">
            <seg n="7dbc1f3b">
              Herr talman! I går hade vi en vacker luciakör som sjöng för oss
              nere i bankhallen. Men i den här debatten har inte julens budskap
              kommit in så mycket som man kunde ha hoppats med tanke på att
              migrationsfrågorna tangerar lite av detta tycker jag i alla fall.
              Men är jag väl lite en avvikare jag med, gissar jag.
            </seg>
            <seg n="e148262d">
              De som har lyssnat på mina tidigare inlägg kommer inte att bli
              besvikna. Jag kommer att fortsätta i samma tråkiga ton från Halland.
              Nåväl!
            </seg>
            <seg n="5ac35e7a">
              Jag hade avvikande uppfattning gentemot min historielärare när
              jag gick på folkhögskolan i Markaryd. Han sade att historien inte
              upprepar sig. Jag har fortfarande en annan uppfattning än han
              har, för jag kan känna hur saker återkommer, omformade och i lite
              modernare tappning.
            </seg>
            <seg n="86a5c98e">
              Kristdemokraterna har alltid värnat barn- och familjeperspektivet
              inom alla politiska områden. Migrationen är inget undantag. Det
              finns få områden där det så tydligt framträder vilken människosyn
              ett land och dess invånare har som inom flykting- och migrationspolitiken.
            </seg>
            <seg n="2898d989">
              Ofta är de mest utsatta vid flyktingsituationer barn och familjer.
              När en liten människa rycks upp från sin trygghet och närmiljö
              i familjen lämnas barnet till en tillvaro av osäkerhet och vilsenhet
              som kan ge bestående upplevelser och skador för livet. Dessa behöver
              inte alltid visa sig till det yttre, men upplevelserna kommer
              tyvärr alltid att finnas kvar.
            </seg>
            <seg n="0a0c5369">
              I ett nyhetsprogram för en tid sedan intervjuades en ung man
              ja, en pojke var det kanske som flytt från Mogadishu i Somalia.
              Det gjorde ett mycket starkt intryck på mig. Jag kan fortfarande
              uppleva vad jag kände när jag lyssnade på inslaget. När reportern
              tillfrågade pojken hur situationen var i hans hemstad blev svaret:
              Jag kunde inte gå utanför dörren och hitta min familj, för det
              låg döda människor överallt på vår gata. Jag vet inte var min
              mamma är eller var mina syskon är.
            </seg>
            <seg n="f7d87f6c">
              Jag tror att vi alla kan ana vilket emotionellt bagage som han
              bär på och kommer att ha med sig genom livet.
            </seg>
            <seg n="1cbf8dac">
              Detta kan utgöra en bakgrund till varför vi har en självklar
              skyldighet att hjälpa dessa barn, som sökt tillflykt i vårt land
              och äger rätt att stanna här tills vidare i alla fall. Det är
              min förhoppning att fler, ja, att alla Sveriges kommuner ställer
              upp för dessa minsta, särskilt som man får mycket god ersättning
              från staten för att göra detta.
            </seg>
            <seg n="1daf462a">
              När föräldrar får uppehållstillstånd i vårt land måste självklart
              dessa få återförenas med sina barn och sin make eller maka. Det
              kan finnas några synnerliga omständigheter eller situationer där
              det skulle vara negativt med en återförening, men dessa utgör
              undantag.
            </seg>
            <seg n="8eb4d561">
              Herr talman! Alliansregeringen har genomfört många viktiga insatser
              under mandatperioden på migrationsområdet. Jag vill nämna arbetskraftsinvandringen,
              som gjort att flera tusen personer fler än tidigare år har fått
              möjlighet att arbeta i Sverige. Denna möjlighet är något som övriga
              EU borde införa. Kvotflyktinguppräkning är ett annat exempel.
              Jag kan också nämna aktivitetsbonusen, som jag stöder. Oavsett
              om man får stanna eller inte är den bra för introduktionen i Sverige.
              Jag skulle gärna se att vi kunde koppla ihop arbetstillfällen
              ytterligare för personer under processen. Därför har jag också
              uppmärksammat frågan om att färre får arbetstillstånd, eller AT-UND
              som det heter. Men jag har fått en försäkran om att man har ändrat
              skrivningarna från Migrationsverket. Det hände någon gång i somras.
              Ännu finns det ingen statistik som kan ge besked om huruvida det
              har skett någon förändring.
            </seg>
            <seg n="324a57f3">
              Migrationsverket har genomgått en omorganisation och har lyckats
              förbättra ärendehanteringen och korta handläggningstiderna, trots
              stor arbetsbelastning och en ansamling av gamla och komplexa ärenden.
              Migrationsverkets insatser är avgörande för en fungerande asylprocess,
              samtidigt som det måste fungera rättssäkert i alla delar. Att
              man förbättrat rättssäkerheten och att besluten blir mer rätt
              kan avläsas på den låga frekvensen av överklaganden, som ger ett
              nytt utslag vid migrationsdomstolarna. Då talar jag utifrån den
              ordning och lagstiftning som finns.
            </seg>
            <seg n="5256b099">
              Det finns anledning att kommentera några andra migrationsfrågor.
              En i mitt tycke viktig materiell förändring är den nya vidare
              tolkningen av begreppet inre väpnad konflikt. Ett mål i Migrationsöverdomstolen
              som handlar om situationen i Mogadishu har resulterat i en utvidgning
              av begreppet, där bland annat territoriell kontroll inte längre
              anses ha samma betydelse. Jag tycker att detta är bra.
            </seg>
            <seg n="89b9651c">
              Landinformationen är ofta på tapeten i diskussionerna. Den är
              ett viktigt och ofta avgörande instrument i bedömningen av situationen
              i ett land och delar av ett land. Detta måste också väga tungt
              när bedömningen av möjligheten att återvända för en person ska
              ske. I ett tidigare inlägg diskuterades huruvida man skulle kunna
              förbättra processen för att säkra detta. Man skulle kunna göra
              en genomgång av vad det i enskilda fall, speciellt i trängda situationer,
              har resulterat i när en person kommit tillbaka till sitt land.
              Jag tror att det skulle ge en bättre bild av underlaget för beslut
              i framtiden.
            </seg>
            <seg n="ab07354a">
              Herr talman! Det är ingen hemlighet statshemlighet höll jag på
              att säga att Kristdemokraterna anser att vård ska ges till alla.
              Den utlovade utredningen borde ha varit tillsatt. Jag är övertygad
              om att en utredning som kartlägger hur lagstiftningen bör ser
              ut kommer till stånd inom en snar framtid. Alliansregeringen har
              konstruktivt kunnat presentera det ena förslaget efter det andra
              och kan göra så även på detta område. Det är min övertygelse.
              Utredningen om gömdas och papperslösas skolgång är redan i gång,
              vilket är ett bra exempel på detta.
            </seg>
            <seg n="590a8fc3">
              Jag tänker avrunda på samma tema som jag inledde med.
            </seg>
            <seg n="c4f2cb82">
              Världen och människan är sig synnerligen lik. För 2 000 år sedan
              fick en familj lämna sitt hem på grund av ett påbud från den ockuperande
              regimen, ett krav på att alla skulle registrera sig. På vägen
              kom ett barn till världen, långt ifrån sitt hem. En kort tid efter
              födelsen måste familjen fly hals över huvud till ett annat land
              när den ockuperande makten kände sig hotad av ryktet om att ett
              litet barn i framtiden skulle gripa makten och köra ut ockupationsmakten.
              Detta ledde till historiens mest omtalade barnamord, iscensatt
              av en despotisk statsmakt. Familjen fick uppehållstillstånd i
              det främmande landet och kunde efter ett antal år återvända till
              sitt eget land.
            </seg>
            <seg n="51894de0">
              Historien går väl igen.
            </seg>
            <seg n="94aae4cd">
              Allt verkar alltså vara sig synnerligen likt. I dagens värld
              fortgår människans till synes outgrundliga inbyggda drivkraft
              att välja ofredens väg. Flyende barn och familjer har både särskilda
              och synnerliga skäl att lämna sina hemländer. De synnerligen ömmande
              omständigheterna passar inte alltid in i den juridiska terminologin,
              men väl inom ramen för begreppet i enlighet med allmän uppfattning.
            </seg>
            <seg n="5a11b738">
              Sverige har, trots brister, varit synnerligen öppet för människor
              från andra länder som befinner sig i utsatta situationer. Detta
              ska vi fortsätta att vara, med en human och ordnad migrationspolitik.
            </seg>
            <seg n="1c5055e7">
              Den nya instans- och processordningen har även efter utvärdering
              visat sig vara en bra ordning för en rättssäker asylprocess. Det
              finns dock inget i denna värld som är så bra att det inte kan
              bli bättre. Därför välkomnar vi kristdemokrater regeringens beslut
              att utreda och utvärdera utfallet av begreppet synnerligen ömmande
              omständigheter. Resultatet av utredningen kommer att visa vilka
              åtgärder som ska vidtas. Det finns enligt vår och min absoluta
              mening exempel på att tolkningen av lagen har resulterat i ett
              mer restriktivt utfall i enskilda ärenden än vad vi i kammaren
              avsett. Nyligen var en tresits totalt oenig om hur den skulle
              besluta. Det behöver inte sägas mycket mer. Här har jag och några
              andra experter en annan uppfattning än utredaren i Utvärderingsutredningen.
              Det finns redan exempel.
            </seg>
            <seg n="c797d2fd">
              Jag tänker inte förlänga debatten. Jag yrkar härmed bifall till
              förslaget i utskottets betänkande.
            </seg>
          </u>
          <note type="speaker" n="6858c3b3">
            Anf. 55 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96aca50bcfbff4b1-7" n="b92ddcc6">
            <seg n="04db1332">
              Herr talman! Jag vill säga något om det som Lars Gustafsson tog
              upp om AT-UND och att det har blivit så många färre som får det
              nu än tidigare. Det kan vara av olika skäl. Ett av de skälen är
              att man ställer högre krav på att människor bevisar sin identitet
              än vad man gjorde tidigare.
            </seg>
            <seg n="49b084d4">
              Fredrick Federley efterlyste tidigare konstruktiva förslag för
              att ändra lagstiftningen där vi ser att den brister. Jag kan tala
              om för Lars Gustafsson att jag har lämnat in ett sådant förslag
              just för att ändra reglerna för AT-UND.
            </seg>
            <seg n="aed0037f">
              Man kan läsa sig till att på de olika nivåerna har lagtexten
              så att säga förändrats. I handboken är det en mycket skarpare
              skrivning än vad det är både i lagtexten och i förordningstexten.
            </seg>
            <seg n="a9415f9f">
              Det kan Lars Gustafsson gärna ta till sig. När frågan kommer
              till utskottet kan ni bevaka den. Det är ett konstruktivt förslag
              om en förändring.
            </seg>
            <seg n="7a07a517">
              De problem som finns med AT-UND är att ett beslut att inte ge
              AT-UND inte kan överklagas. Det kallas inte ens ett beslut, utan
              det står att det är en tjänsteanteckning. Tjänsteanteckningar
              kan man inte överklaga. Det är också en sådan sak som man borde
              kunna förändra.
            </seg>
            <seg n="7cdc0f56">
              Sedan tog Lars också upp den nya domen om inre väpnad konflikt.
              När vi har haft diskussioner med generaldirektören men också rättschefen
              visar det sig att man anser att den i varje fall gäller bara Mogadishu
              och inte i andra länder.
            </seg>
            <seg n="905a87c0">
              Jag skulle vilja höra om det också är Lars Gustafssons mening
              att den inskränker sig till bara Mogadishu.
            </seg>
          </u>
          <note type="speaker" n="40e3c191">
            Anf. 56 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-6df1b153a7a6b193-1" n="8fea66db">
            <seg n="0c77e4e7">
              Herr talman! Jag har förmånen att tillsammans med Göte Wahlström
              sitta i insynsrådet i Migrationsverket. Jag fick begära att få
              detta redovisat. Det visade sig att man har gett ny handledning
              från den 29 maj i år där man klart talar om för dem som ska handlägga
              ärendena att det inte finns något absolut krav att människor ska
              presentera några ID-handlingar. Egentligen handlar det om att
              de aktivt medverkar till att försöka redovisa vilka de är.
            </seg>
            <seg n="d540ce29">
              Genom den snabba handläggningstiden hinner tiden löpa ut. Därför
              blir det färre som faller ut. Från det datumet i juni kunde vi
              inte få redovisat vilken förändring gentemot tidigare år som det
              varit. Jag lät mig nöja med det och låta året verka ut så att
              jag får se resultatet. Det var egentligen orsaken till detta.
            </seg>
            <seg n="b38d846a">
              När det gäller inre väpnad konflikt har man prejudicerande domar.
              Man har en tidigare dom i Iraksituationen, och nu har man denna.
              Det får alltid vägas. Det är klart att det måste bli på det viset.
              Jag ser det ändå som en klar signal.
            </seg>
            <seg n="84b646ab">
              Man säger dock att det inte längre handlar om att man måste ha
              territoriell kontroll och en del andra parametrar. Jag kommer
              inte riktigt ihåg alla. Men det var ett antal parametrar som förändrades
              och försköts. Man har insett att en situation i ett land kan vara
              så hemsk att den inte passar in i den första definitionen.
            </seg>
            <seg n="79f6ef5a">
              Jag lutar åt att den tolkningen kommer att gälla även på andra
              ställen där det råder en sådan situation. Det kommer säkert fler
              domar som ska avgöras. Men detta var ett mycket bra steg i rätt
              riktning mot folkrätten, som man kanske ska jämföra det med.
            </seg>
          </u>
          <note type="speaker" n="c9bb16b1">
            Anf. 57 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96aca50bcfbff4b1-8" n="b92ddcc6">
            <seg n="4bb7f84d">
              Herr talman! Jag tänkte ta upp AT-UND. För väldigt många av dem
              som kommer från till exempel Afghanistan är det fortfarande långa
              handläggningstider om jag har förstått saken rätt. De får inte
              alltid ett AT-UND, och det kan de heller inte överklaga.
            </seg>
            <seg n="424367af">
              Om det nu har skett en förändring sedan den 29 maj är det väldigt
              positivt. Frågan är i dag: Vad händer med alla dem som redan har
              fått denna tjänsteanteckning och som inte kan överklaga det? Det
              går inte heller att få ett AT-UND i efterhand.
            </seg>
            <seg n="5d23f487">
              Ta med er den frågan till insynsrådet för att ta reda på hur
              det ska vara framöver så att ni inte glömmer bort frågan! Det
              var inte meningen att det skulle bli så att färre får jobba. Det
              är jobblinjen som gäller enligt regeringen. Det borde även gälla
              de asylsökande.
            </seg>
            <seg n="9a687f58">
              Också jag blev väldigt glad att domen som gäller Mogadishu kom.
              Den hade en annan inriktning än de tidigare domarna. Då blir man
              i stället beklämd när man får höra att det bara gäller Mogadishu.
              Jag ser det nämligen precis som Lars Gustafsson att den är vidare
              och kan användas även i andra fall.
            </seg>
            <seg n="163287cc">
              Det kanske är så att vi måste ha många fler rättsfall som går
              hela vägen upp till Migrationsöverdomstolen. Men det känns också
              väldigt tröstlöst att man från Migrationsverkets sida hela tiden
              ska försöka lägga sig på den lägsta nivån, hitta sätt att slippa
              ge uppehållstillstånd och sedan driva processen vidare ända till
              Migrationsöverdomstolen. Det kanske inte är så, men det är den
              känsla jag får.
            </seg>
            <seg n="d4fc533c">
              Jag hoppas också på den här domen. Det är också en sådan sak
              som Lars Gustafsson får ta med sig till insynsrådet.
            </seg>
          </u>
          <note type="speaker" n="f8f461db">
            Anf. 58 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-6df1b153a7a6b193-2" n="8fea66db">
            <seg n="72c47a9e">
              Herr talman! Vi ska snart i ett annat ärende debattera ordet
              synnerligen, som har fått synnerliga tolkningar när det gäller
              synnerliga skäl. Det är mycket märkligt. Jag vet inte var man
              lägger ribban någonstans.
            </seg>
            <seg n="5afe3188">
              Jag fick reda på det av Dan Eliasson själv, och jag tror att
              det är ganska offentligt. Han sade: Vi sänkte ribban den 29 maj.
              Det sade han faktiskt. Vi låg lite för högt, sade han. Då tycker
              jag att vi ska få chansen att se hur detta blir.
            </seg>
            <seg n="3ce956ae">
              Jag vet inte om man kan ansöka en gång till om man inte överklagar.
              Det vet jag inte. Det kan vara en viss skillnad på det. Jag kan
              inte den detaljen. Men jag tror att Bodil Ceballos förstår det.
              Jag tycker att man ska kunna ansöka på nytt utan att göra någon
              överklagan.
            </seg>
            <seg n="2955492d">
              Det är bra att handläggningstiderna i ärendena är snabba med
              tanke på den enskildes situation. I de fall de blir långa ska
              man efter fyra månader få besked enligt den uppgift jag fick.
              Jag får nöja mig med det tills vidare.
            </seg>
            <seg n="b6776439">
              När det gäller inre väpnad konflikt måste domar vara vägledande
              även i andra situationer. Det kan inte vara så att om det i Solna
              är på ett vis gäller inte det i Hammarby Sjöstad. Det är lika
              med att det i halva Baghdad är fred medan det i andra halvan av
              Baghdad är krig. Ni förstår vad jag menar. Jag tror ändå att man
              vägar in detta.
            </seg>
            <seg n="1510f232">
              Jag har uppfattat att man kommer att väga in detta. Jag är glad
              att man har närmat sig den tolkning som man upplever ska gälla
              folkrättsligt. Krig och ofred är i dag inte på det vis som det
              var för 50 år sedan. Man kanske också skulle uppdatera definitionerna
              internationellt. Det är min uppfattning. Vi behöver se att situationen
              är annorlunda.
            </seg>
            <seg n="bc142c29">
              Somalia är tre olika länder i ett land. Det är ingen som hade
              tänkt sig det för 50 år sedan när man hade mer definitiva gränser.
            </seg>
          </u>
          <note type="speaker" n="bd00c0e8">
            Anf. 59 Statsrådet TOBIAS BILLSTRÖM (m):
          </note>
          <u who="tobias_billstrom_fd281f" xml:id="i-9bd5736e9fb4d8f1-0" n="699a37aa">
            <seg n="58c83e14">
              Herr talman! De migrationspolitiska spörsmålen är om möjligt
              än mer aktuella i dag än vid tidigare budgetdebatter. Migrationspolitikens
              kärna har debatterats flitigt under året, och glädjande nog har
              diskussionerna handlar om de grundläggande principerna om solidaritet,
              omtanke och omfattningen av ansvarstagande samtidigt som jordnära
              frågor av praktisk natur har avhandlats. Jag skulle vilja ta detta
              tillfälle i akt för att tacka er alla närvarande för att vi gemensamt
              höjt nivån på diskussionerna.
            </seg>
            <seg n="a57e1cd0">
              Migrationsfrågor är till sin natur internationella. Det behövs
              därför ett väl fungerande samarbete med både ursprungs- och transitländer
              kring dessa frågor. Regeringens utgångspunkt är att väl hanterad
              migration, till exempel genom väl fungerande regler för laglig
              invandring, kan vara till nytta för alla berörda, såväl för den
              enskilde som för avsändar- och mottagarländerna.
            </seg>
            <seg n="66f2d2ab">
              Herr talman! Under det svenska ordförandeskapet i EU har vi haft
              förmånen att leda arbetet med den europeiska migrations- och asylpolitiken.
              Det har bland annat inneburit att stats- och regeringscheferna
              i dag har antagit det så kallade Helsingforssprogrammet, som tar
              ut kursen för EU:s arbete med de här frågorna under de kommande
              fem åren.
            </seg>
            <seg n="045ec09c">
              Regeringens utgångspunkt har varit att slå fast att utgångspunkten
              för det fortsatta arbetet ska vara att väl hanterad migration
              kan vara positivt för samtliga berörda parter. Det innebär bland
              annat att vi ska skapa flexibla system för arbetskraftsinvandring
              till den europeiska unionen. Det har också varit viktigt att i
              programmet understryka behovet av balans mellan säkerhetsinriktade
              åtgärder och enskildas rättigheter, till exempel att se till att
              asylsökandes tillgång till asylprocessen inte försvåras. I programmet
              anges också att EU:s samarbete med ursprungs- och transitländer
              ska utökas, bland annat inom ramen för migration och utveckling.
            </seg>
            <seg n="83e5aff2">
              Herr talman! Sedan regeringen tillträdde har vi haft högt ställda
              krav på Migrationsverket. Vi har också gett verket bättre förutsättningar
              att lyckas sedan tidigare genom att ge verket och asylprocessen
              de resurser som behövs för att nå de mål som ni här i kammaren
              ställer upp och genom att stå upp för den migrationspolitik som
              riksdagen har fastslagit.
            </seg>
            <seg n="f6898f8f">
              Tack vare dessa åtgärder har vi ett migrationsverk som går i
              rätt riktning med bättre bemötande, mer rättssäker ordning och
              kortare väntan än tidigare.
            </seg>
            <seg n="ac7ae954">
              Värdet av att snabbt få besked i asylprocessen kan inte nog understrykas.
              För att komma till rätta med de långa handläggningstider som under
              åratal, för att inte säga decennier, har tyngt hela migrationspolitiken
              har Migrationsverket inlett ett nytt arbetssätt under rubriken
              Kortare väntan.
            </seg>
            <seg n="f6b2ad07">
              I och med detta nya arbetssätt kraftsamlas i början av processen
              personal med hög kompetens. Ytterligare komponenter är bättre
              samverkan mellan prövnings-, mottagnings- och förvaltningsprocessenheterna
              allt för att handläggningen ska bli mer funktionell och mer förnuftig.
            </seg>
            <seg n="aa10aa7b">
              Jag tycker att det är oerhört glädjande att se hur Migrationsverket
              nu gör verklighet av det som så länge har varit efterlyst i den
              politiska debatten, nämligen en asylprocess som är effektiv och
              som inte förlänger oron hos den enskilde längre än absolut nödvändigt.
            </seg>
            <seg n="66a070b1">
              Herr talman! Den reglerade invandringen förutsätter också att
              vi har ett väl fungerande system för återvändande. Den som har
              fått avslag på sin ansökan om uppehållstillstånd måste återvända
              till hemlandet. Annars hotas i längden hållbarheten i Sveriges
              asylsystem. Myndigheter och domstolars beslut måste respekteras.
            </seg>
            <seg n="8c1f5930">
              Regeringen föreslår i budgeten satsningar som tillsammans med
              andra åtgärder syftar till att förkorta den tid som personer med
              lagakraftvunna avvisningsbeslut och utvisningsbeslut vistas i
              landet. De bidrar också till att avvisnings- och utvisningsbeslut
              som ska verkställas av polisen genomförs på ett värdigt, säkert
              och effektivt sätt.
            </seg>
            <seg n="00d13fa0">
              Regeringen vill att Sverige ska fortsätta den humana traditionen
              på migrationsområdet. Men det måste ske under ordnade former.
              Den rättssäkra asylprövningen är kärnan i regeringens migrationspolitik.
              Därför är även ett tydligt avslut på processen viktigt, och därför
              prioriterar regeringen frågan om återvändande för dem som har
              fått avslag på asylansökan.
            </seg>
            <seg n="62bac55d">
              Herr talman! Under detta år kommer 2 300 ensamma barn att söka
              asyl i Sverige enligt prognosen. De kommer till allra största
              delen från Afghanistan och Somalia. En allt större del är flickor.
              Någonstans mellan vart femte och vart fjärde ensamkommande barn
              i år är en flicka.
            </seg>
            <seg n="4710fb95">
              Som ni alla vet fanns en omfattning av detta slag inte alls med
              i de förarbeten som ledde fram till de nya regler om mottagande
              av ensamkommande asylsökande barn som sjösattes 2006. Det har
              inneburit att vi från regeringens sida från första stund har fått
              försöka anpassa det system som vi ärvde till den verklighet som
              har kommit att uppstå.
            </seg>
            <seg n="4be9dc03">
              Det gjorde vi först genom att förbättra villkoren för ersättningen
              till att börja med genom att harmonisera modellerna med vad som
              gällde före och efter uppehållstillstånd och fortsättningsvis
              genom att höja schablonerna och den administrativa grundersättningen
              och slutligen genom att förlänga ersättningstiden för boende och
              omsorg till dess den omyndige har fyllt 21 år.
            </seg>
            <seg n="8822e30e">
              Därefter har vi genom brev, genom samtal och genom möten på konferenser
              och kongresser gång efter gång tagit upp vikten av att våra kommunala
              kolleger jag säger våra och talar därmed för hela kammaren och
              inte bara för mitt eget parti eller för alliansen öppnar sina
              kommuner för de ensamkommande barnen.
            </seg>
            <seg n="ae87b9ec">
              En kort stund, en kort tid, vid årsskiftet 2007/08 var systemet
              i balans. Men sedan ökade inströmningen på nytt, och behovet av
              fler platser var ett faktum. En anledning till att platsbristen
              för ensamkommande asylsökande barn är så stor är att återvändandet
              av de ungdomar som har fått avslag och som alltså saknar skyddsskäl
              inte har fungerat i tillräcklig omfattning.
            </seg>
            <seg n="42bd916d">
              För att kunna nå en asylprocess i balans för de ensamkommande
              barnen är det även viktigt att återvändandet och mottagandet i
              mottagarlandet fungerar för de barn som har fått ett lagakraftvunnet
              avvisningsbeslut.
            </seg>
            <seg n="4f104efb">
              I början av nästa år ska EU-kommissionen lägga fram en handlingsplan
              för att stärka samarbetet med ursprungsländerna för att underlätta
              återsändandet till barnens hemländer. Barn hör samman med sina
              föräldrar. När det är möjligt ska barn och föräldrar återförenas.
              Om det inte finns asylskäl ska det ske i hemlandet, och om det
              finns skyddsskäl ska det ske här i Sverige.
            </seg>
            <seg n="51fd6cbb">
              Kommissionen ska också se efter hur ett närmare samarbete skulle
              kunna utformas och undersöka hur situationen ser ut och vilka
              faktorer som ligger bakom den senaste tidens utveckling som har
              varit påtaglig inte bara i Sverige utan i hela västra Europa.
            </seg>
            <seg n="add2ece0">
              Även barn som får en farofylld och svår start på sina liv kan
              växa upp och göra en enorm skillnad. Jag är övertygad om att de
              barn som vi tar emot i dag ute i våra kommuner kommer att förbättra
              vårt samhället och ge långt mer tillbaka än vad vi kanske tror
              eller vad som uppmärksammas i debatten.
            </seg>
            <seg n="11537350">
              Så här när det lackar mot jul tycker jag att vi alla bör fundera
              ett varv till på hur vi kan hjälpa barnen. Julen är trots allt
              en högtid för familjer, för kärlek, för värme och för medmänsklighet.
              Inget skulle kunna vara en bättre julklapp än att släppa in de
              ensamkommande barnen i riktiga hem och riktiga boenden och låta
              dem slippa bo i tillfälliga transitboenden.
            </seg>
            <seg n="dd694d46">
              Jag vill därför ta tillfället i akt här under dagens debatt och
              tacka Fagersta, som jag besökte i veckan. Där har man fattat beslut
              om att öppna boende med tolv platser för ensamkommande barn. Jag
              vill också tacka Helsingborg, som gör storartade insatser för
              ensamkommande barn som bor i eget boende. Jag tackar faktiskt
              även Vellinge, som nu annonserar på sin hemsida efter familjehem
              till ensamkommande asylsökande barn.
            </seg>
            <seg n="857f3836">
              Tack vare de nya platser som kommer i gång runt om i landets
              kommuner kommer fler att kunna känna den rätta julstämningen i
              år. Det är min förhoppning som statsråd.
            </seg>
          </u>
          <note type="speaker" n="59d94400">
            Anf. 60 KALLE LARSSON (v) replik:
          </note>
          <u who="kalle_larsson_7fdd7a" xml:id="i-67312bec519b1105-5" n="1509bc8f">
            <seg n="e5e379a7">
              Herr talman! Jag har två frågor till Tobias Billström i dag.
              Den första handlar om det jag tog upp i mitt anförande; tysk domstol
              har vid två tillfällen sagt att man inte vill avvisa människor
              till Sverige. Det gällde Irak i båda fallen. Skälet var att de
              oberoende av religion och etnicitet riskerar att återsändas till
              Irak.
            </seg>
            <seg n="d7daa0fa">
              För att inte fara med osanning eller bara säga halva sanningen
              ska jag säga att detta sedan överprövades i andra instanser i
              det tyska rättsväsendet. Men är Tobias Billström på något sätt
              orolig över att man hyser farhågor i det tyska rättssystemet över
              att Sverige skulle vara ett säkert asylland?
            </seg>
            <seg n="81a903fa">
              I anslutning till det vill jag också fråga vilka slutsatser Tobias
              Billström drar av att Kanada i flera fall har gett uppehållstillstånd
              och flyktingstatus till personer som har avvisats från Sverige
              tidigare utan att det har tillkommit några nya fakta i deras ärenden.
            </seg>
            <seg n="f9acf1ca">
              Den andra frågan handlar om vård på lika villkor. Vi är oense,
              Tobias Billström och jag, om det mesta här i världen. Vi är inte
              oense om allt; det är också viktigt att betona. Det som Tobias
              Billström ägnade större delen av sitt anförande är en sådan sak
              som vi är överens om. Alla kommuner bör ta ansvar för ensamkommande
              flyktingbarn, till exempel. Det finns också andra delar.
            </seg>
            <seg n="81b8fbab">
              Vi är oense om mycket. Men en sak som vi inte borde behöva vara
              oense om är frågan om huruvida människor ska ha rätten till bästa
              möjliga hälsa, som det heter i läkaretiken, eller inte. Det handlar
              om ifall mänskliga rättigheter ska gälla alla människor. En av
              de mänskliga rättigheterna är rätten till vård på lika villkor.
              Därför skulle jag vilja fråga hur Tobias Billström kan fortsätta
              att upprätthålla en ordning i det här landet där människor behandlas
              olika beroende endast på sin legala status när det gäller rätten
              till vård.
            </seg>
          </u>
          <note type="speaker" n="0656bb56">
            Anf. 61 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-9bd5736e9fb4d8f1-1" n="699a37aa">
            <seg n="191a9897">
              Herr talman! Jag börjar med den första frågan. Jag tycker att
              det här understryker precis det som har varit regeringens politik
              under hela den tid som jag har varit statsråd och som dessutom
              var vår politik redan innan vi hamnade i regeringsställning vi
              fyra borgerliga partier som nu styr Sverige nämligen behovet av
              en europeisk asylpolitik som är gemensam. Det är bara genom att
              tillämpa skyddsgrundsdirektivet och asylprocedursdirektivet i
              alla 27 medlemsstater som man kommer att kunna skapa en fullständigt
              rättssäker ordning.
            </seg>
            <seg n="25974ec9">
              Då inställer sig den intressanta frågan: Vilket alternativ står
              då Kalle Larsson för? Han vill inte ha någon gemensam europeisk
              asylpolitik. Bodil Ceballos vill inte ha någon gemensam europeisk
              asylpolitik. De som ni tänker bilda regering med jag får ju förutsätta
              att ni har ambitionen att föra en annan politik än den nuvarande
              regeringen har på det här området i Vänstern och Miljöpartiet,
              nämligen Socialdemokraterna, tycks åtminstone än så länge hålla
              sig till principen att man vill ha en gemensam europeisk asylpolitik.
            </seg>
            <seg n="1c213151">
              Jag måste ställa frågan, Kalle Larsson: Tycker du själv att de
              exempel du tar upp på ojämlikheter eller att olika bedömningar
              görs på olika håll i Europeiska unionen är ett argument för eller
              emot ett gemensamt europeiskt asylsystem? Vilken kommer din inställning
              att vara i en eventuell regering att vi ska lämna det samarbetet,
              kanske? Ska vi inte längre vara delaktiga i att försöka skapa
              den här ordningen?
            </seg>
            <seg n="491d3f2b">
              Din fråga om lika vård på lika villkor tycker jag behandlades
              mycket väl av Fredrick Federley tidigare. Det handlar om att skilja
              mellan det som är mänskliga rättigheter vård ska alla människor
              ha och om medborgerliga rättigheter. Lika vård handlar om medborgerliga
              rättigheter. Men om man blir sjuk i Helsingforss län men tillhör
              Skåne län går det en räkning till det landstinget. På något annat
              sätt kan det inte vara. Det är ett typexempel på den sorts resonemang
              som man måste föra i det här sammanhanget.
            </seg>
          </u>
          <note type="speaker" n="8f10a822">
            Anf. 62 KALLE LARSSON (v) replik:
          </note>
          <u who="kalle_larsson_7fdd7a" xml:id="i-67312bec519b1105-6" n="1509bc8f">
            <seg n="07f35449">
              Herr talman! Jag är lite osäker på hur man ska uppfatta den senare
              delen av svaret. Tobias Billström hänvisar till Fredrick Federleys
              replikskifte med mig, men Centerpartiet är ju för vård på lika
              villkor. Det är inte regeringen. Nu småskrattar Tobias Billström
              och tycker sig ha ett svar på detta. Men min skarpa fråga är:
              Varför upprätthåller regeringen en situation där människor ges
              vård på olika villkor i det här landet, mitt ibland oss just nu?
            </seg>
            <seg n="cd79caa0">
              Med vilka argument försvarar Tobias Billström att vissa människor
              ska ha rätt till vård medan andra ska betala för den? Det handlar
              om människor som uppenbarligen lever varaktigt här i Sverige.
              Detta är den skarpa frågan. Då går det inte att hänvisa till andra
              personer, utan det är migrationsministern själv som bär ansvaret.
            </seg>
            <seg n="563785e2">
              Sedan vill Tobias Billström förstås diskutera något helt annat
              än det som min fråga gällde. Det är inte så ovanligt. Vi kan göra
              det enkelt för oss och fråga när Kanada blev en del av den europeiska
              flyktingpolitiken. Min fråga gällde ju också detta.
            </seg>
            <seg n="a6706281">
              Det handlar om personer, irakier i det här fallet, som vid flera
              tillfällen har fått flyktingstatus i Kanada utan att något nytt
              har tillförts i deras ärenden. Ändå vill migrationsministern gång
              på gång, i tid och otid, framhålla det positiva och humana föredömet
              i svensk asyl- och flyktingpolitik. Hur förklarar migrationsministern
              då att människor avvisas från vårt land? Det är så pass allvarliga
              fall att tyska domstolar uppenbarligen är oroliga för rättssäkerheten
              i det svenska systemet och tillräckligt allvarliga för att kanadensiska
              myndigheter ska bevilja dessa människor flyktingstatus efteråt.
              Hur känns det att vara migrationsminister med en sådan politik?
            </seg>
          </u>
          <note type="speaker" n="4b7285a7">
            Anf. 63 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-9bd5736e9fb4d8f1-2" n="699a37aa">
            <seg n="c97fcbf5">
              Herr talman! Jag fick naturligtvis inget svar från Kalle Larsson
              på frågan hur han ställer sig i fråga om den gemensamma europeiska
              asylpolitiken. Något annat var inte att vänta, för svaret måste
              ju bli att Vänsterpartiet inte vill ha den politiken. Men skulle
              Kalle Larsson säga det skulle han blotta ihåligheten i det så
              kallade regeringsalternativet på den här punkten, som ju är non-existent.
              Det existerar inget alternativ i det här sammanhanget eftersom
              ni alla tre har olika uppfattningar. Så är det i de flesta frågor,
              men här blir det nästan pinsamt övertydligt.
            </seg>
            <seg n="9ed2dde5">
              För mig är det inget problem att vi i Europeiska unionen slåss
              för ett gemensamt europeiskt asylsystem men ännu inte har nått
              fram dit. Det innebär att vi hela tiden måste slåss mot de problem
              som uppstår när länder gör olika bedömningar. Om du inte upplever
              det som ett problem, och det gör ju inte Vänsterpartiet eftersom
              ni är motståndare i den här frågan, är det upp till dig att förklara
              för väljarna i nästa års val vad vi ska ha i stället. Men det
              gör aldrig Vänsterpartiet.
            </seg>
            <seg n="33193c79">
              Vänsterpartiet förklarar aldrig något utom att man pekar på problemen,
              men man levererar aldrig några lösningar.
            </seg>
            <seg n="f4311840">
              Det är samma sak i vårdfrågan. Det handlar inte om rätt till
              vård. Rätt till vård har alla människor. Det vi diskuterar är
              huruvida vården ska vara gratis eller inte. På den frågan tyckte
              jag att Fredrick Federley gav ett mycket bra svar om balansen
              mellan mänskliga och medborgerliga rättigheter, oavsett vad Centerpartiet
              må ha för interna detaljdiskussioner i sitt parti.
            </seg>
            <seg n="321c8186">
              Kalle Larsson skrattar, och det säger en del om hans syn på de
              här frågorna. Det viktigaste för honom är den politiska debatten.
              Det är inte människorna som står i centrum när Vänsterpartiet
              drar upp sina riktlinjer, och därför struntar du också fullständigt
              i det skuggsamhälle som har vuxit fram i alla de länder som har
              utökat rättighetskatalogen för människor med den ena rättigheten
              efter den andra och på det viset bundit ris åt egen rygg. Vi ska
              inte ha en sådan utveckling i vårt land. Vi ska inte ha ett skuggsamhälle.
            </seg>
            <seg n="701ced9b">
              Vi ska ha en politik där ett ja är ett ja och ett nej är ett
              nej, där vi har reglerad invandring och där de människor som får
              avslag förutsätts lämna vårt land.
            </seg>
          </u>
          <note type="speaker" n="9a659fa3">
            Anf. 64 GÖTE WAHLSTRÖM (s) replik:
          </note>
          <u who="gote_wahlstrom_886810" xml:id="i-759b8e27baf2814e-2" n="431366c6">
            <seg n="34c0b17b">
              Herr talman! Nu förstår jag den andra replikens betydelse. Där
              får man oemotsagd insinuera över det svar man har fått i diskussionen.
              Men det må vara till en annan debatt.
            </seg>
            <seg n="5154e1ca">
              Herr talman! Nya lagliga vägar lyfter ministern fram här. Jag
              tror att det är bra med ett öppet samhälle som visar på möjliga
              vägar. Vi mötte detta vid ett besök i Serbien och Montenegro,
              där vi fick se vad det skulle betyda med viseringsfrihet för att
              människor ska kunna komma ut och möta nya influenser.
            </seg>
            <seg n="19843f16">
              Därför är det viktigt att Kakiutredningen landade där den gjorde,
              även om det kanske också var andra saker som borde ha varit med
              och som Ulf Nilsson glömde ta upp i sitt inlägg tidigare. Vi var
              nämligen ganska överens mellan Folkpartiet och Socialdemokraterna
              om behovet av ordning och reda kopplat till arbetskraftsinvandringen.
              Det är viktigt att ha med att Folkpartiet under den processen
              ändrade sig och bytte fot i debatten.
            </seg>
            <seg n="f46e6897">
              Vi har inte minst i Ulf Nilssons anförande här fått höra att
              en rad utredningar ska tillsättas eller har tillsatts. Vi kan
              därför vänta oss en ganska intensiv vår på det migrationspolitiska
              området om dessa förslag ska behandlas. Min fråga är kopplad till
              det frågesvar jag fick av migrationsministern för ett kort tag
              sedan och som hade att göra med begreppet synnerligen ömmande
              omständigheter.
            </seg>
            <seg n="bfd9f442">
              Tydligen har det skrivits i en debattartikel att man har för
              avsikt att tillsätta en utredning i alla fall, även om inte vi
              i kammaren på något mer offensivt sätt har blivit informerade
              om det. Vågar statsrådet ge en tidsaxel om när man kan komma i
              arbete med översynen av det här begreppet? Det hela blev så uppenbart
              när en tresits blev så oense i överdomstolen om just ett specifikt
              fall där detta var avgörande. Det har ju också lyfts fram av andra
              företrädare här i debatten.
            </seg>
          </u>
          <note type="speaker" n="918045c8">
            Anf. 65 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-9bd5736e9fb4d8f1-3" n="699a37aa">
            <seg n="51eda0b3">
              Herr talman! Det är viktigt och angeläget att följa utvecklingen
              och tillämpningen av begreppet synnerligen ömmande omständigheter.
              Det kommer vi också att göra. Men det är viktigt att hitta rätt
              instrument för den översynen, och det arbetet pågår just nu på
              departementet.
            </seg>
            <seg n="3a0fa8e8">
              Jag är väldigt glad över att Göte Wahlström lyfte fram frågan
              om viseringsfrihet för Serbien, Makedonien och Montenegro. Det
              finns nog få saker under det svenska ordförandeskapet som har
              glatt mig mer än att vi kunde ge möjlighet till viseringsfrihet
              för medborgarna i dessa länder och därmed knyta dem närmare unionen
              och ge ungdomarna i dessa tre stater chansen att åka till Europeiska
              unionen och se hur saker och ting fungerar här. Det är bara att
              hoppas att vi under våren kommer att få se förbättringar när det
              gäller Albanien och Bosnien-Hercegovina.
            </seg>
            <seg n="c5df960c">
              Göte Wahlström ondgjorde sig över andra och första repliker och
              så vidare. Jag ska ställa en direkt fråga här som du kan svara
              på i din nästa replik. Det är frågan om amnesti. Vi har fått höra
              här, och vi har också kunnat läsa i betänkandet, att Vänsterpartiet
              och Miljöpartiet står kvar vid sina tidigare avgivna amnestikrav.
              Jag måste ha svar från Göte Wahlström om var Socialdemokraterna
              står i den här frågan.
            </seg>
            <seg n="4752c337">
              Jag, övriga kammaren och väljarna har rätt att få reda på om
              Socialdemokraterna tänker ställa upp på de här kraven eller inte.
              I debatten har vi nu fått höra att man förnyar de här kraven gång
              efter annan. Ni går in i valrörelsen nästa år med en tung black
              om foten.
            </seg>
            <seg n="5197b852">
              Den historiska bördan i det här sammanhanget är att Vänstern
              och Miljöpartiet en gång tidigare fick igenom kravet på en så
              kallad engångsamnesti. Det hette samma sak då: Vi gör det en gång.
              Sedan är det gjort.
            </seg>
            <seg n="e42570ab">
              Nu står ni här igen och har precis samma typ av krav. Du måste
              svara på det. Ni ska föreställa ett regeringsalternativ och bör
              därmed som det stora och ledande partiet redogöra för ert ställningstagande
              i den här frågan.
            </seg>
          </u>
          <note type="speaker" n="d8c333fd">
            Anf. 66 GÖTE WAHLSTRÖM (s) replik:
          </note>
          <u who="gote_wahlstrom_886810" xml:id="i-759b8e27baf2814e-3" n="431366c6">
            <seg n="523133ef">
              Herr talman! För fyra migrationspolitiska talespersoner för Moderaterna,
              tror jag, har jag förklarat den socialdemokratiska hållningen.
              Nu får jag förklara det också för ministern som jag trodde var
              så pass påläst i frågan att han var införstådd med den socialdemokratiska
              hållningen och den oro som vi vet att en amnesti skulle skapa
              i samhället. Det trodde jag var uppenbart för statsrådet.
            </seg>
            <seg n="1d3a6c53">
              Jag har svarat på det. Jag fick inte möjlighet att svara Mikael
              Cederbratt i det förra replikskiftet, men jag har gjort det i
              tidigare debatter. Vår uppfattning ligger fast på det här området.
            </seg>
            <seg n="b3cc09a2">
              För hela kammaren är det viktigt att vi hittar en bred förankrad
              politik på det här området. Vi vet av erfarenhet att det är ett
              känsligt politikområde som berör många.
            </seg>
            <seg n="ecba3cbf">
              Det är viktigt att vi försöker hitta en samförståndslinje i kammaren
              här med ett så brett förankrat stöd som möjligt. Det har varit
              min ambition som talesperson i frågeställningen under många år.
              Jag har vädjat till det nu ledande majoritetspartiet om att hitta
              öppningar för en ytterligare breddad diskussion.
            </seg>
            <seg n="06593ae7">
              Jag upplever att alla sju partier här i kammaren har ett värde
              av att sätta sig ned i lugn och ro och diskutera frågeställningar
              som berör de kanske mest utsatta människorna i det här samhället.
              Det är människor som är på flykt från krigshärdar och oroshärdar.
            </seg>
            <seg n="cfaeff07">
              Tyvärr har jag inte fått något klart svar från det nu största
              majoritetspartiet. Ministern har tidigare inte visat speciellt
              stort intresse, men min ambition kvarstår. Vi har ett värde i
              den här kammaren av att få en så bred majoritet som möjligt för
              det fortsatta arbetet.
            </seg>
            <seg n="27767ea2">
              Ministern har fortfarande möjligheten att öppna frågan, men tydligen
              är ambitionerna inte speciellt höga. Det räcker med sju rösters
              marginal här i riksdagen för det fortsatta arbetet.
            </seg>
          </u>
          <note type="speaker" n="30c61edd">
            Anf. 67 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-9bd5736e9fb4d8f1-4" n="699a37aa">
            <seg n="2652ef4c">
              Herr talman! Göte Wahlströms ord om samsyn klingar sällsynt ihåliga
              givet de motioner som har skrivits till det här riksmötet. Såväl
              Miljöpartiet som Vänstern har föreslagit och förnyat sina amnestikrav.
              Bodil Ceballos har till och med stått här ute på Mynttorget och
              demonstrerat för papperslösas rättigheter och tydligt och klart
              förklarat vad som är Miljöpartiets hållning.
            </seg>
            <seg n="c2778499">
              Miljöpartiet och Vänstern har inte reserverat sig i det här betänkandet
              till förmån för amnestikravet. Det är taktiskt. På det viset undkommer
              man en granskning i den här frågan.
            </seg>
            <seg n="eac8244d">
              Frågan om amnestin syns visserligen inte i dagens votering, men
              den finns där. Historien visar vad som väntar om Mona ska sätta
              sig ned och göra upp med Vänstern och Miljöpartiet.
            </seg>
            <seg n="2b24f830">
              Det kommer att gå precis som det gick 2005 då kravet kom att
              stå överst på listan. 2005 krävde man och fick igenom en amnesti
              under hot om att fälla regeringen och budgeten, Göte Wahlström.
              Det kommer att bli samma kaos om olyckan är framme nästa år. Den
              som vill ha ordning och reda i migrations- och asylpolitiken bör
              inte rösta på något av de här tre partierna, för de har den historiska
              bördan av att göra fel.
            </seg>
            <seg n="a557ce51">
              Göte Wahlström sade att betänkandet visar på en viss nationell
              samling kring migrationspolitiken. Så sade han i sitt anförande.
              Frågan är vilken trovärdighet ett sådant uttalande har i ljuset
              av den amnestidebatt som nu seglar upp med full kraft vid horisonten.
            </seg>
            <seg n="b214df50">
              Jag skulle kunna göra en lång rekapitulation av alla frågor där
              ni inte är överens: amnestin, det gemensamma europeiska asylsystemet,
              arbetskraftsinvandringen och EBO inte minst. Vi kan se i dagens
              tidning att Socialdemokraterna företräder en hållning med utgångspunkt
              från sin kongress, och Miljöpartiet avvisar den.
            </seg>
            <seg n="94fb382e">
              På alla väsentliga punkter har ni olika uppfattningar om de här
              frågorna. Hur ska det gå? Det är till och med tveksamt om man
              kan tala om en opposition. Man borde tala om en obstruktion, för
              det är det som det handlar om.
            </seg>
            <seg n="b767059f">
              (Applåder)
            </seg>
          </u>
          <note type="speaker" n="b03e43d1">
            Anf. 68 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96aca50bcfbff4b1-9" n="b92ddcc6">
            <seg n="20b224e2">
              Herr talman! Jag kanske ska påminna migrationsministern om att
              det förmodligen inte har varit så lätt för de andra tre partierna
              i alliansen att alltid komma överens med Moderaterna i den här
              frågan. Vi diskuterar saker precis som ni diskuterar saker. Vi
              ser det inte som helt omöjligt att komma fram till bra lösningar
              på olika saker.
            </seg>
            <seg n="b49291df">
              När det gäller amnestin eller regularisering skulle jag vilja
              påminna migrationsministern om Moderaternas egen stämma, där man
              med stor majoritet kom fram till att man borde ge alla som har
              ett arbete i landet möjlighet att stanna, om jag inte missminner
              mig. Då får ministern rätta mig.
            </seg>
            <seg n="56b02ad9">
              Ni har samma diskussioner i allianspartierna, även hos Moderaterna.
              Varför har vi då de diskussionerna? Jo, för att det finns ett
              problem som vi måste lösa på något sätt. Vi löser det inte genom
              att bara tala om att de ska ut allihop. De kommer inte att åka
              ut i alla fall.
            </seg>
            <seg n="9f92d5a5">
              Om du lyckas skicka i väg dem är det många som ändå kommer tillbaka.
              Vi har ett problem. Problemet är att den lagstiftning vi har gör
              att människor hamnar i kläm. Om vi kan komma fram till en lagstiftning,
              gärna gemensamt för alla partier, som upplevs som rättvis behöver
              inte människor gömma sig här i landet. Då behöver vi inte återkomma
              med krav om regulariseringar etcetera.
            </seg>
            <seg n="4999aee4">
              Jag vill egentligen fråga om en helt annan sak. Kalle tog upp
              Kanada och de andra. Man upplever inte att det är en rättssäker
              process här i landet när flyktingar som vi avvisar sedan får flyktingstatus
              i andra länder. Då har vi inte en rättssäker process.
            </seg>
            <seg n="b4034c66">
              Vi löser det inte heller genom bara harmonisering. Då kan jag
              snabbt tala om att Miljöpartiet inte menar att det är fel med
              en gemensam europeisk lagstiftning som är miniminormer. Däremot
              vill vi inte ha en helharmonisering.
            </seg>
          </u>
          <note type="speaker" n="89ef14ba">
            Anf. 69 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-9bd5736e9fb4d8f1-5" n="699a37aa">
            <seg n="3c719637">
              Herr talman! Komma överens, säger Bodil Ceballos. Absolut. Alliansen
              är ett utmärkt gott exempel på att man kan komma överens, till
              och med i komplicerade frågor. Men du hörde själv hur Göte Wahlström
              här alldeles nyss avvisade amnestikravet och mycket tydligt och
              klart på min uppmaning tack så mycket Göte för det tydliga ställningstagandet
              avvisade det amnestikrav som ni har fört fram.
            </seg>
            <seg n="29cae958">
              Tycker du inte själv att det är problematiskt? Ni lyfter fram
              den frågan i era motioner mycket tydligt som en grundbult i hur
              ni ser på asylpolitiken, och där har ni helt olika uppfattning.
            </seg>
            <seg n="2855aadb">
              Jag tror att väljarna uppfattar detta som mycket komplicerat,
              i synnerhet om man betänker vad det skulle innebära att genomföra
              en sådan amnesti i ljuset av den historia som vi känner från förra
              gången vi gjorde det. Vi upptäckte snabbt att alla de fagra orden
              om hur man skulle rensa borden, tömma skåpen, lösa problemen med
              ett enda enkelt alexanderhugg ledde till att vi fick ännu fler
              människor som gick och gömde sig. Ännu fler människor struntade
              i besluten.
            </seg>
            <seg n="4904869f">
              Det är så det sker i de länder som fattar de här besluten. Det
              blir aldrig engångsbeslut. Det blir början på en serie beslut.
            </seg>
            <seg n="50cb6976">
              Du säger att återvändandet inte är en lösning. Det är klart.
              Ni har redan gett upp. Ni minskar resurserna till återvändandet
              radikalt i ert budgetförslag. Jag tycker att väljarna har rätt
              att få reda på att ni inte tänker ge Migrationsverket möjlighet
              att stå upp för den reglerade invandringen. Ni tänker inte ge
              polisen nödvändiga resurser för att genomföra det återvändande
              av de människor som har fått avslag som är en förutsättning.
            </seg>
            <seg n="103d5974">
              Du talar om att människor hamnar i kläm. Det handlar inte om
              att människor hamnar i kläm. Det handlar om något mycket enkelt,
              nämligen att respektera de beslut som myndigheter och domstolar
              fattar i ett system där, som Mikael Cederbratt tydligt uttryckte
              det, ett ja måste betyda ett ja och ett nej måste betyda ett nej.
            </seg>
            <seg n="8a4331bf">
              Det kommer att vara vårt tydliga besked från alliansen till väljarna
              i nästa års valrörelse. Vad ni ska gå till val på har jag ingen
              som helst aning om, i synnerhet inte efter den här debatten.
            </seg>
          </u>
          <note type="speaker" n="c26144df">
            Anf. 70 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96aca50bcfbff4b1-10" n="b92ddcc6">
            <seg n="b0d65943">
              Herr talman! Jag känner inte igen det som migrationsministern
              säger att Göte Wahlström säger. Han såg lite frågande ut själv
              när jag tittade åt vänsterhållet här.
            </seg>
            <seg n="34f7c3b3">
              Mikael Cederbratt tog upp att en reglerad invandring innebär
              att ett nej är ett nej. Att ja är ett ja är naturligtvis också
              sant, men det talar vi sällan om.
            </seg>
            <seg n="415a618b">
              Migrationsministern talar om återvändandet som om det är det
              som är den reglerade invandringen. Då kommer vi tillbaka till
              det som jag tidigare har sagt. Man utgår från en omvänd ordning.
              Man tittar först på om det går att skicka ut folk innan man tittar
              på om det finns skäl för dem att stanna i landet.
            </seg>
            <seg n="33993f1e">
              Det är det som är grunden för asylpolitiken. Med en rättvis asylpolitik,
              en rättvis lagstiftning kommer vi att ha färre problem.
            </seg>
            <seg n="ec85ee7c">
              Sedan sade ministern också att vi inte reserverar oss till förmån
              för regulariseringen, och nu är det så att eftersom den är budgetpåverkande
              får vi inte reservera oss till förmån för det vid det här tillfället.
              Vi får bara reservera oss till förmån för sådant som inte är budgetpåverkande.
              Däremot finns det med i våra särskilda yttranden, och dem har
              ju migrationsministern läst, kan man förstå.
            </seg>
            <seg n="add1e722">
              Jag vill komma tillbaka till en annan fråga, och det handlar
              om det här med utvisningarna och det värdiga och respektfulla
              sättet att sköta dem. Jag upplever att det är ett stort glapp
              mellan det vi begär, den tjänst vi vill ha, för återvändandet
              och på det sätt det ska ske och hur det faktiskt sedan sker. Det
              är ett glapp mellan Migrationsverket och Polisen. Migrationsverket
              säger att det är inte vårt problem, vi har lämnat frågan till
              Polisen. Polisen säger att de bara utför sitt uppdrag.
            </seg>
          </u>
          <note type="speaker" n="d5547757">
            Anf. 71 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-9bd5736e9fb4d8f1-6" n="699a37aa">
            <seg n="47c0fe3e">
              Herr talman! Bara för att reda ut amnestifrågan: Vi fick ju ett
              tydligt besked från Socialdemokraterna här, Bodil Ceballos. De
              talade om att de är motståndare till tanken på ett amnestibeslut.
              Alltså är de motståndare till den politik som ni har fört fram
              och tillsammans med Vänsterpartiet deklarerat i era respektive
              motioner som finns med i det här betänkandet. Det kan inte råda
              några oklarheter på den punkten efter debatten om var ni står
              i dessa frågor.
            </seg>
            <seg n="3c4140c2">
              Problemet är också att 2005 års amnestibeslut, sättet det förhandlades
              fram på och slutresultatet, visar att den rödgröna enigheten är
              lika hållbar som en snögubbe i juli. Det är den brutala verkligheten.
            </seg>
            <seg n="e2da7034">
              Den historiska bördan åvilar er, inte oss, för vi har under den
              här mandatperioden en tydlig och klar track record, en tydlig
              och klar katalog av att komma överens i de här frågorna och leverera
              resultat, inte minst när det gäller återvändandet, Bodil Ceballos.
            </seg>
            <seg n="446ad34b">
              Det är vi som har sett till att samarbetet mellan de tre inblandade
              myndigheterna, Migrationsverket, Polisen och Kriminalvårdens transporttjänst,
              har förbättrats. Det är vi som har anslagit resurser resurser
              som ni vill dra in och använda till annat. Det är vi som har visat
              att det går att ha ett hållbart, värdigt och humant återvändande.
            </seg>
            <seg n="4807e58f">
              Ni drar in återetableringsstödet som vi också har anslagit och
              som ger människor chansen till en andra start när de faktiskt
              har återvänt.
            </seg>
            <seg n="00b77bd4">
              På punkt efter punkt visar det sig att ni pratar och pratar och
              pratar om den reglerade invandringen. Men när det kommer till
              kritan är ni inte beredda att ställa upp på de mest grundläggande
              principerna om att ett ja ska vara ett ja och ett nej ska vara
              ett nej. Det är fakta, Bodil Ceballos.
            </seg>
            <seg n="a295669a">
              Miljöpartiets politik på det här området innebär att människor
              i princip kan strunta i de beslut som myndigheter och domstolar
              har fattat och bara säga att nej, jag går och sätter mig någonstans,
              och sedan förväntar jag mig att det ska fattas ett amnestibeslut
              så att jag kan komma fram och bli accepterad.
            </seg>
            <seg n="056231f3">
              Den politiken fungerar inte, och den politiken kommer inte heller
              att bli verklighet, i varje fall inte så länge vi har en borgerlig
              regering i det här landet.
            </seg>
          </u>
          <note n="d65d020a">
            Överläggningen var härmed avslutad.
          </note>
          <note n="4d94a63b">
            7 § Genomförande av skyddsgrundsdirektivet och asylprocedurdirektivet
          </note>
          <note n="cd2385c6">
            Föredrogs
          </note>
          <note type="speaker" n="a0411642">
            Anf. 72 BJÖRN LIND (s):
          </note>
          <u who="unknown" xml:id="i-7e1946b6a59713ce-1" n="18ddd06e">
            <seg n="c5f77a51">
              Herr talman! Genomförandet av skyddsgrundsdirektivet och asylprocedurdirektivet
              är rubriken på det ärende vi ska behandla nu. Även om rubriken
              inte låter särskilt spännande handlar det här om att säkerställa
              att utsatta människor får ett sjyst mottagande och en rättssäker
              och human bedömning av sina skyddsgrunder.
            </seg>
          </u>
          <note n="44dc8196">
            Våren 2004 antogs skyddsgrundsdirektivet av Europeiska unionens
            råd. Det handlar om miniminormer för när statslösa personer eller
            personer från länder utanför EU, så kallade tredjelandsmedborgare,
            ska betraktas som flyktingar och om deras rättsliga ställning.
            Mot slutet av året efter, alltså 2005, antog rådet asylprocedurdirektivet
            som handlar om miniminormer för medlemsstaternas förfaranden för
            beviljande och återkallande av flyktingstatus.
          </note>
          <u who="unknown" xml:id="i-a462145f8e4146d6-1" n="18ddd06e">
            <seg n="992c8daa">
              Båda dessa direktiv föranledde utredningar som lämnade sina betänkanden
              i januari respektive juni 2006. Först nu kan vi i riksdagen behandla
              regeringens förslag med anledning av dessa direktiv med miniminormer.
              Det har gått så lång tid att EU-kommissionen redan presenterat
              förslag till justeringar av direktiven, justeringar föranledda
              av att de tidigare direktiven som vi nu behandlar kritiserats,
              bland annat för att inte uppfylla de krav på rättssäkerhet och
              humanitet som framgår av internationella konventioner.
            </seg>
            <seg n="cb5c9077">
              Dessa nya direktiv som nu processas i EU:s instanser är avsevärt
              starkare avseende rättssäkerhet och humanitet än de direktiv som
              föranlett den proposition som vi nu behandlar. Det är bra och
              inger hopp om att utvecklingen i Europa avseende migrationspolitik
              kan vända och handla mer om rättssäkerhet i stället för att som
              i dag mest handla om gränsbevakning.
            </seg>
            <seg n="b68c562a">
              Med en gemensam asylpolitik i EU kan vi öka möjligheterna för
              utsatta människor att få en fristad i Europa. Skillnaderna är
              i dag stora mellan olika medlemsländer när det gäller rättssäkerhet
              och grad av humanitet.
            </seg>
            <seg n="f7a03daf">
              Jag tycker att det är värt att sträva efter ett Europa där flyktingar,
              oavsett var deras ingång till Europa finns, får ett humant mottagande
              och en rättssäker behandling av sina asyl- eller skyddsskäl.
            </seg>
            <seg n="56b84249">
              Det är också i ljuset av den strävan som Dublinförordningen ska
              ses: att en flykting ska vara garanterad att få sina skyddsskäl
              prövade där hon eller han anländer i stället för att riskera att
              skickas vidare i ett omänskligt svartepetterspel.
            </seg>
            <seg n="dd830f33">
              Dublinförordningen förutsätter alltså att flyktingar får en rättssäker
              och human behandling och prövning, oavsett mottagandeland. Där
              är vi inte i dag. Det handlar dels om att det finns brister i
              de gemensamma reglerna inom EU, dels och inte minst om det faktum
              att några medlemsländer inte följer de direktiv som beslutats
              av Europeiska rådet.
            </seg>
            <seg n="0158e4cc">
              Därför är vi i grunden positiva till att dessa direktiv införs
              i svensk lag och beklagar att processen från utredning till beslut
              tagit så lång tid. Eftersom de justeringar som kommissionen nu
              föreslår innebär förstärkningar avseende såväl rättssäkerhet som
              humanitet hoppas jag att den europeiska processen kring dessa
              nya förslag går smidigt och utan att kommissionens förslag vattnas
              ur av medlemsländernas ministrar.
            </seg>
            <seg n="7ca5af11">
              Dessutom är det min bestämda förhoppning att processen med att
              införa de nya direktiven i svensk lag går i ett mycket högre tempo
              än vad alliansregeringen har mäktat med i det här ärendet. Då
              menar jag inte paniksnabbt på gränsen till formellt riktigt som
              de senaste lagändringslapparna på sjukförsäkringen utan med den
              snabbhet som är vanlig vid skyndsamma behandlingar.
            </seg>
            <seg n="7aa293b2">
              Till betänkandet som vi nu ska debattera finns det några punkter
              där vi socialdemokrater tillsammans med Miljöpartiet och Vänsterpartiet
              har gemensamma reservationer.
            </seg>
            <seg n="3dfcabc2">
              Majoriteten föreslår att det framöver ska vara en framåtsyftande
              riskbedömning som avgör om en utlänning ska ses som en flykting,
              och det är bra. Men det räcker inte att redan upplevd förföljelse
              ska betraktas som en omständighet som talar för att det alltjämt
              finns en risk för förföljelse. Vi menar att både bedömningen av
              de faktiska förhållanden som den sökande utsatts för och den framåtsyftande
              bedömningen ska vara grund för beslut om skydd.
            </seg>
            <seg n="031259d5">
              En nyhet i förslaget är de så kallade uteslutningsgrunderna som
              handlar om vem som inte kan beviljas asyl. I dag regleras detta
              i utlänningslagens bestämmelser om uppehållstillstånd. En flykting
              kan alltså i dag nekas uppehållstillstånd om det finns synnerliga
              skäl att inte bevilja ett sådant tillstånd på grund av vad som
              är känt om utlänningens tidigare verksamhet eller med hänsyn till
              rikets säkerhet.
            </seg>
            <seg n="e58acbaa">
              Förslaget som vi nu behandlar innebär att prövningen flyttas
              från att vara en fråga om uppehållstillstånd till en fråga om
              prövning av flyktingstatus eller annat skyddsbehov. Grunderna
              för uteslutning preciseras också till att gälla personer som begått
              brott mot freden, krigsförbrytelse, brott mot mänskligheten eller
              grovt icke-politiskt brott utanför Sverige.
            </seg>
            <seg n="da6ef75d">
              Vi känner här en osäkerhet om vilka konsekvenser detta kan få
              exempelvis för en person som har begått krigsförbrytelser mer
              eller mindre av tvång och som flytt från situationen därför att
              han eller hon inte ser någon annan utväg ur sin roll. Hur kommer
              den personens skyddsbehov att påverkas av detta? Kan en före detta
              barnsoldat genom den föreslagna lagtexten uteslutas från att få
              sitt skyddsbehov prövat?
            </seg>
            <seg n="49b2b29c">
              Vi avvisar inte förslaget, men vi vill att regeringen följer
              det här noggrant och återkommer med nya förslag om det visar sig
              behövas.
            </seg>
            <seg n="507abd3c">
              Enligt skyddsgrundsdirektivet ska en person upphöra att vara
              flykting eller skyddsbehövande om omständigheterna som ledde till
              att han eller hon bedömdes som flykting eller skyddsbehövande
              inte längre föreligger. Dessa förändringar i omständigheterna
              ska vara väsentliga och bestående.
            </seg>
            <seg n="f407ff38">
              Vi menar att en sådan förändring av en människas status som flykting
              eller skyddsbehövande ska man handskas väldigt varsamt med. Vi
              vet att i samhällen som präglats av våld och förtryck kan det
              ta väldigt lång tid innan människor kan känna någon form av trygghet.
            </seg>
            <seg n="ad6a0342">
              En människa som exempelvis har utsatts för våldtäkt, sett sin
              livskamrat och/eller sitt barn dödas har självklart väldigt svårt
              att återvända till och över huvud taget fungera i ett samhälle
              där dessa våldtäktsmän och mördare finns kvar, kanske rentav i
              framstående positioner. Det här gäller naturligtvis även om våldet
              har upphört.
            </seg>
            <seg n="26e87f71">
              Anledningen till att våldet har upphört kan exempelvis vara att
              en etnisk rensning är genomförd och att maktförhållandena nu är
              oomtvistade. Därför vill vi ha en skarpare formulering för under
              vilka omständigheter status som flykting eller skyddsbehövande
              ska kunna anses upphöra. I betänkandet och i propositionen står
              det att förslaget är i enlighet med vad UNHCR har anfört. Men
              när jag läser propositionen ser jag att det står att UNHCR som
              remissinstans anser att det bör framgå av lagtexten att det krävs
              att de förändringar som föranleder att utlänningen upphör att
              vara flykting är djupgående och bestående.
            </seg>
            <seg n="238359df">
              Vi menar alltså att betänkandets formulering väsentliga och bestående
              förändringar ska ersättas av den formulering, djupgående och bestående
              förändringar, som UNHCR har förordat. Det borde vara viktigt även
              för alliansen att kunna luta sig mot UNHCR när det gäller formuleringen
              av skyddsgrunderna.
            </seg>
            <seg n="954044e0">
              Huvudregeln, att uppehållstillstånd ska sökas före inresan i
              Sverige, har lett till ett antal ganska absurda situationer där
              människor tvingats resa från Sverige, till sitt gamla hemland,
              för att få sin ansökan om att få uppehålla sig i Sverige prövad.
              Särskilt allvarligt är det när detta har lett till att barn har
              skilts från någon av sina föräldrar. Vi menar att en person som
              är gift eller sambo med en person i Sverige ska kunna ansöka om
              uppehållstillstånd utan att behöva resa utomlands för att göra
              just det. Samma sak bör gälla om kvinnan i förhållandet är gravid
              eller om den sökande sannolikt skulle få sin ansökan beviljad.
              Dessutom menar vi att dessa regler även bör omfatta före detta
              asylsökande.
            </seg>
            <seg n="b06bc802">
              Jag vet att regeringen är på väg att presentera förslag som syftar
              till att motverka vissa fall av familjeseparation. Det är bra
              så till vida att promemorian presenterats och att den innehåller
              förslag på förändringar i de fall som barn är inblandade. Det
              är alltså bra, men det är inte tillräckligt.
            </seg>
            <seg n="f8038cad">
              Barnperspektivet, barnets egen rätt, måste alltid stå i fokus.
              Barnets bästa måste kunna garanteras i asylprocessen. I utlänningslagen
              finns i dag en portalbestämmelse om barns bästa. Men vad vi ser
              i dag är att denna bestämmelse inte leder till att barnets särskilda
              asylskäl beaktas i tillräcklig utsträckning. Barnets rätt att
              bli hörd tas inte på tillräckligt stort allvar.
            </seg>
            <seg n="2782224a">
              Ett exempel på detta finns faktiskt i betänkandet. Regeringen
              konstaterar att uteslutningsbestämmelsen måste tillämpas även
              på barn. Barn kan alltså enligt regeringens i och för sig felaktiga
              slutsats av direktivet, som ju ska utgöra miniminorm, inte få
              sina barnspecifika skäl tillgodosedda.
            </seg>
            <seg n="f2669b9a">
              Vi menar att regeringen bör låta analysera vad som är barnspecifik
              förföljelse och införa en bestämmelse i utlänningslagen om barns
              egna asylskäl.
            </seg>
            <seg n="f8b50dcb">
              Avslutningsvis vill jag säga att vi ska ha ett flyktingmottagande
              såväl i Sverige som i hela EU som är rättssäkert och humant. Dessutom
              menar jag att Sverige ska vara ett föredöme, inte bara avseende
              humanitet och rättssäkerhet utan också i vår beredvillighet att
              ta ett stort ansvar för att ge förföljda människor en fristad.
              Om detta hoppas och tror jag att vi ska kunna ha en bred uppslutning
              bland alla partier i riksdagen.
            </seg>
            <seg n="da478b51">
              När vi nu är i en process med att utveckla gemensamma regler
              kring skyddsgrunder och asylprocedurer inom EU är det viktigt
              att det arbetet med att harmonisera inte får leda till att våra
              svenska ambitioner tunnas ut. Vi ska fortfarande sträva efter
              att vara föregångare i positiv bemärkelse. Därför är det av största
              vikt att harmoniseringen sker på ett sådant sätt att de gemensamma
              reglerna i EU är minimiregler. I texten, såväl i propositionen
              som i betänkandet, hittar jag en del formuleringar som kan tolkas
              som att direktiven ska vara norm och inte miniminorm.
            </seg>
            <seg n="03d05576">
              Därför vill jag avsluta med att fråga alliansens företrädare
              hur de ser på frågan om vi i Europa ska ha en gemensam flyktingpolitik
              med möjlighet för medlemsländerna att lägga ribban över de gemensamma
              reglerna eller om vi ska ha en gemensam flyktingpolitik där ribban
              ska ligga lika högt eller lika lågt i alla medlemsstaterna.
            </seg>
          </u>
          <note n="3c73d395">
            Därmed, herr talman, yrkar jag bifall till reservation 1.
          </note>
          <note n="3f8a4c77">
            Därmed, herr talman, yrkar jag också bifall till reservation
            nr 5.
          </note>
          <note n="4fc29486">
            Därmed, herr talman, yrkar jag bifall även till reservation 8.
          </note>
          <note type="speaker" n="fe8ecfa5">
            Anf. 73 KALLE LARSSON (v):
          </note>
          <u who="kalle_larsson_7fdd7a" xml:id="i-67312bec519b1105-7" n="1509bc8f">
            <seg n="21577e55">
              Herr talman! I den tidigare debatten inledde jag en diskussion
              runt vad som har hänt under de senaste tio åren i svensk migrations-
              och flyktingpolitik. En av de saker som har hänt är att EU numera
              har ett avgörande inflytande över vilken flyktingpolitik som ska
              gälla i Sverige. Vi är icke längre i en situation av bara miniminormer.
              Vi är i en situation där politiken harmoniseras, där majoritetsbeslut
              avgör vilken politik som ska bedrivas inom EU.
            </seg>
            <seg n="25adf983">
              Det här tror jag att man måste inse. Man måste inse det och ta
              ställning. Jag vill gärna klargöra, för migrationsministern inte
              minst mot bakgrund av de lite märkliga replikskiften vi tidigare
              har fått höra på området, att vår hållning är klar och tydlig.
              Vänsterpartiet motsätter sig ytterligare maktöverförande till
              EU. Vi vill att demokrati ska handla om att människor ska ha så
              stort inflytande över besluten som möjligt. Överstatliga beslut
              är på en rad olika områden därför förknippade med ett demokratiskt
              underskott som vi ser som synnerligen problematiskt.
            </seg>
            <seg n="23992357">
              Vi är förstås också, när man väl har flyttat besluten till överstatlig
              nivå, aktiva och verksamma för att förändra besluten så att de
              blir så bra som möjligt. Att man motsätter sig ett maktöverförande
              betyder ju inte att man därefter lämnar walkover i alla de politiska
              strider som det handlar om när besluten om vilken inriktning politiken
              ska ha väl ska fattas. Det handlar inte minst denna debatt om.
            </seg>
            <seg n="1eb839e3">
              Man kan väl lugnt påstå att det hittills är synnerligen, för
              att använda det uttrycket, ovanligt att man hittar några exempel
              på att den harmoniserade politiken inom EU har bidragit till bättre
              regler, mer humana regler i Sverige än tidigare. Finns det sådana,
              kom gärna och presentera dem! Det kommer inte att ta så lång tid.
              Det kan jag lova.
            </seg>
            <seg n="d4e59d86">
              Herr talman! När vi nu diskuterar skyddsgrundsdirektivets och
              asylprocedurdirektivets införlivande i svensk lag ska vi vara
              medvetna om det som tidigare talare påminde oss om. Det här är
              direktiv som just nu håller på att förändras. Medan vi står här
              och talar i riksdagens talarstol diskuterar man hur det här ska
              kunna bli andra förslag i morgon. Den kritik som EU-kommissionen
              har riktat mot hur de här direktiven ser ut i dag de direktiv
              som vi ska införliva i svensk lag är ju förödande. På punkt efter
              punkt riktar man grundskott mot de här förslagen.
            </seg>
            <seg n="9764ccde">
              Det är alltså rättssäkerhetsbrister man kritiserar. Därför är
              det ändå lite märkligt att regeringen vill införa direktiv som
              just håller på att omförhandlas. Vi får ändå hoppas att vi i den
              kommande diskussionen från företrädare för alliansen, inte minst
              från migrationsministern, får höra om de rättssäkerhetsförbättringar
              som kommissionens förslag innebär, om man bryr sig om dem eller
              om man egentligen tycker att det här direktivet är bra som det
              är.
            </seg>
            <seg n="f6e745b5">
              Låt det vara sagt, herr talman, att på en rad punkter där kommissionen
              har kommit med positiva förslag som skulle öka rättssäkerheten,
              som skulle öka humaniteten i den gemensamma politiken har den
              svenska regeringen röstat emot, agerat emot, försökt att hindra
              mer humana förslag från att bli gemensam politik. Det finns en
              rad exempel på det området, gällande levnadsstandard för den som
              är asylsökande, gällande undantag från Dublinförordningen när
              länder inte kan ha den rättssäkerhet som borde krävas eller har
              ett för högt sökandetryck. Det här är två av de exempel där den
              regering som nu sitter har agerat aktivt på EU-nivå för att försämra
              de förslag som EU-kommissionen har lämnat. Jag ska inte ta i med
              överord men det är ju lite märkligt att man agerar på det sättet
              om målet är att vi ska ha en hög gemensam standard.
            </seg>
            <seg n="5b9137f5">
              Herr talman! I dag finns en regel som brukar kallas giltig ursäkt.
              Det handlar om att man måste ha en giltig ursäkt för att först
              senare i processen ange en del av sina verkliga asylskäl. Om det
              handlar också dagens betänkande.
            </seg>
            <seg n="3dd54db7">
              Vi har från vår sida tydligt sagt att den giltiga ursäkten inte
              är riktigt rimlig. Var och en som har arbetat någorlunda nära
              flyktingar, som många gånger kan ha traumatiska upplevelser bakom
              sig, vet att det inte är så enkelt att första gången redogöra
              för sin fullständiga historia. Man kan kanske inte första gången
              man träffar en person som man ska samtala med om sin situation,
              kanske inte heller andra eller tredje gången, berätta om de allra
              mest traumatiska och påfrestande upplevelserna man har varit med
              om. Det behöver vi inte ha några djupare psykologiska kunskaper
              för att förstå. Därför är kravet orimligt. Vi har föreslagit tillsammans
              med Miljöpartiet en annan formulering som öppnar för att människors
              berättelser, även om de kommer något senare i processen, ändå
              tas på ett större allvar än vad som sker i dag.
            </seg>
            <seg n="4475b70c">
              Vi har också föreslagit förändringar när det gäller det som kallas
              medicinska hinder vid avvisning och verkställighet. Det är en
              av de allra mest tragiska situationerna vi har sett de senaste
              åren, det vill säga när människor som är så sjuka att de får bäras
              ombord på flygplanen ändå avvisas. Så länge man är som det handlar
              om i praktiken transportabel, kan passera gaten, kan komma in
              i och ut från flygplanet, är det okej att avvisa. Vi menar att
              det är orimligt. Det måste vara fråga om en bedömning av själva
              sjukdomen i sig, inte bara om man klarar passkontrollen. Jag medger
              att det är en långtgående tankegång, men vi tycker att möjligheterna
              att i praktiken klara sig i ursprungslandet måste vägas in i bedömningen.
              En obruten vårdkedja måste i praktiken ligga till grund för beslutet
              om huruvida man ska få ett tillstånd eller inte. Det räcker inte
              att bara hänvisa till att man kan få vård i hemlandet om hemlandets
              sjukvård är kostsam eller bara till för ett fåtal.
            </seg>
            <seg n="1940f2cb">
              Herr talman! Jag ska säga något om det som gäller säkerhetsärenden.
              Det här är inga enkla frågor, inte minst eftersom de med nödvändighet
              omgärdas av en ganska stor andel sekretess. Därför har jag jag
              säger det tydligt inga förväntningar på att migrationsministern
              i sak ska diskutera enskilda ärenden. Däremot kan enskilda ärenden,
              som alltid, utgöra exempel på vad som är väsentligt att politiskt
              fundera över.
            </seg>
            <seg n="2684f541">
              Därför vill jag påminna om Mohammad al-Zery och Ahmed Agiza som
              2001 i en nattlig och våldsam aktion fördes ut ur Sverige av den
              amerikanska säkerhetstjänsten CIA. De flögs under förnedrande
              former med ett ökänt fångtransportplan till Egypten där de förhördes
              med hjälp av tortyr. Beslutet att gå USA till mötes fattades av
              den dåvarande socialdemokratiska regeringen och fick mycket tung
              kritik av flera FN-organ och internationella människorättsorganisationer.
            </seg>
            <seg n="c1af61b2">
              Det var mot bakgrund av kritiken som regeringen 2007, den nuvarande
              regeringen, beslutade om att upphäva avvisningsbeslutet och öppna
              för prövning av uppehållstillstånd en gång till. Det var ett välkommet
              beslut, om jag någon gång också ska ge beröm. Det finns tillfällen
              då en trasig klocka går rätt, ungefär två gånger om dygnet. Det
              här är väl ett sådant klockslag.
            </seg>
            <seg n="b6c5ec7a">
              Egyptierna fick nej av Migrationsverket. Man överklagade förstås
              till regeringen, som sig bör. Nu är ärendet prövat. För mindre
              än en månad sedan gav regeringen sitt besked: Nej. Mohammad al-Zery
              och Ahmed Agiza får inte uppehållstillstånd i Sverige.
            </seg>
            <seg n="5e96a8ee">
              Det här ett exempel som genom dessa direktiv också införlivas
              i svensk lag legitimerar. Här använder regeringen en möjlighet
              att fatta beslut i säkerhetsärenden, som regeringen enligt vår
              uppfattning inte borde ha. Jag är väl medveten om att man inte
              bara kan överlåta svåra avgöranden till domstolar och hoppas på
              det bästa. Jag är medveten om att man måste ta politiskt ansvar
              för de beslut man fattar. Men när det gäller rättssäkerhetsfrågor
              det här handlar om det är det bättre att låta domstolar avgöra
              än regeringen.
            </seg>
            <seg n="c7c33dd5">
              Jag hade någonstans ändå en känsla av att den här regeringen
              hade den uppfattningen också. Det är inte så ovanligt att migrationsministern
              hänvisar till att han inte ens kan ha en åsikt i en fråga därför
              att domstolarna ska avgöra. Jag tycker att man kan ha en åsikt
              och ändå respektera att domstolarna avgör i de enskilda fallen.
              Men i de här fallen tycker regeringen sig själv vara så förmögen
              att fatta beslut att domstolarna inte ska fälla slutavgörandet.
            </seg>
            <seg n="7b455548">
              Tillsammans med bland annat svenska Amnesty uppfattar vi att
              det här inte är en rimlig ordning. Vi tycker, dess värre som enda
              parti i kammaren, att det är domstolarna som ska ha den avgörande
              beslutanderätten också i säkerhetsärenden. Jag vill nämna detta,
              herr talman, därför att detta utgör en del av dagens betänkande
              och inte minst eftersom det här är en fråga som jag tror att vi
              kommer att få anledning att återkomma till flera gånger. Säkerhetsärenden
              är svåra. Det är inga enkla saker att avgöra. Man måste gå på
              den information man har, och den är så pass ofta sekretessbelagd
              att det inte går att föra en rimlig samhällsdebatt om den. Just
              därför, och för att ingen misstanke om politiska hänsynstaganden
              ska förekomma, vore det så mycket lämpligare om domstolar fällde
              avgörandet.
            </seg>
          </u>
          <note n="6565e0b1">
            Jag vill avsluta, herr talman, med att yrka bifall till reservation
            nr 11, som handlar om en annan formulering av giltig ursäkt och
            transportabilitet, och till reservation nr 15, som skulle om den
            infördes innebära att det är domstolar, inte regeringen, som avgör
            i säkerhetsärenden.
          </note>
          <note type="speaker" n="a388aa48">
            Anf. 74 BODIL CEBALLOS (mp):
          </note>
          <u who="bodil_ceballos_1a35e5" xml:id="i-e1ed80208d013eda-0" n="b92ddcc6" next="i-56ef837d88a70fbf-0">
            <seg n="d394d062">
              Herr talman! Skyddsgrundsdirektivet har egentligen gällt i Sverige
              sedan den 10 oktober 2006, det vill säga den dag då det skulle
              vara genomfört i medlemsländerna. Asylprocedurdirektivet gäller
              sedan den 1 december 2007. Det gör de enligt en tidigare EG-dom
              som säger att direktiv gäller rakt av om länderna inte har genomfört
              dem i den nationella lagstiftningen och den nationella lagstiftningen
              på något sätt strider mot direktivet. Frågan är om vår lagstiftning
              strider mot direktiven.
            </seg>
            <seg n="767d545c">
              Enligt propositionstexten låter det som om vår praxis helt överensstämmer
              med direktiven, men ändå föreslås vissa förändringar och förtydliganden.
              När jag läser det nya förslaget som ska träda i kraft den 1 januari
              2010 är jag inte lika säker på att vår praxis överensstämmer med
              bestämmelserna. Det kan naturligtvis slå åt båda hållen.
            </seg>
            <seg n="cda4c404">
              Facit får vi när vi ser om domstolarna kommer att tolka de nya
              skrivningarna i lagen på ett annat sätt. Det ska bli mycket intressant
              att följa den utvecklingen.
            </seg>
            <seg n="7a77a42d">
              Herr talman! Jag vill instämma i det som de tidigare talarna
              har sagt i kammaren och instämma i de bifallsyrkanden som först
              Björn Lind tog upp, reservationerna 1, 5 och 8, och det bifallsyrkande
              som Kalle Larsson har tagit upp, reservation 11.
            </seg>
            <seg n="20ebc380">
              Kalle och jag har lite olika uppfattning om säkerhetsärendena,
              men vi i Miljöpartiet instämmer i att det är domstolarna som i
              första hand ska avgöra de ärendena. I vissa specifika fall kan
              det vara så att regeringen måste ha något att säga till om, men
              i huvudsak är det fråga om domstolarna.
            </seg>
            <seg n="c11abef8">
              Herr talman! Som jag har sagt tidigare i dag är vi många som
              inte känner igen oss i hur asylrätten har utvecklats de senaste
              åren här i landet. Även om få beviljades asyl tidigare i Sverige,
              och vi där bättrar på statistiken, är det ändå ett faktum att
              människor som tidigare fick stanna på någon av grunderna för uppehållstillstånd
              i dag skickas tillbaka till sina hemländer. Vi har haft många
              diskussioner här i kammaren om begreppet intern väpnad konflikt
              och om det är möjligt att till exempel som afghan återvända till
              en annan del av landet än den man kom ifrån från början.
            </seg>
            <seg n="bb4f0c0a">
              En omständighet som talar för att en sökande riskerar att utsättas
              för förföljelse vid ett återvändande till hemlandet är om den
              sökande redan tidigare utsatts för förföljelse. Det tog Björn
              Lind upp i sitt inlägg. Med tanke på att vi lagstiftare anklagats
              av Migrationsverket för att vara otydliga i lagstiftning och förarbeten
              ser jag ingen anledning att inte nu, när vi gör en del större
              förändringar i lagen, se till att vara tydliga. Ju otydligare
              vi är, desto större är risken att vi plötsligt står där igen med
              en tolkning som vi inte har tänkt oss.
            </seg>
          </u>
          <note n="b48d3e62">
            Miljöpartiet, Socialdemokraterna och Vänsterpartiet väljer därför
            att vara tydliga och föreslår att lagtexten ska ha följande lydelse
            i 4 kap. 1 § andra stycket: utlänningen utsatts för eller riskerar
            att utsättas för förföljelse.
          </note>
          <u who="bodil_ceballos_1a35e5" xml:id="i-56ef837d88a70fbf-0" n="b92ddcc6" prev="i-e1ed80208d013eda-0">
            <seg n="2beea95a">
              Precis som Björn Lind också sade har vi nu en möjlighet att utesluta
              människor från att beviljas asyl. Det är helt nytt, och det är
              svårt att se vilka konsekvenser det kommer att få. Vi måste, precis
              som Björn sade, ha ögonen öppna och se vilka konsekvenser det
              får i svensk rätt, så att det inte blir någonting som vi inte
              har tänkt oss.
            </seg>
            <seg n="d4a41da5">
              Det är, som sagt, viktigt att vi är tydliga. Tolkningen av ett
              ord kan göra stor skillnad i all lagtolkning. Att först komma
              som flykting och sedan inte längre anses vara en flykting är ett
              stort steg. När det gäller grunderna för att en person ska anses
              ha upphört att vara flykting föreslår regeringen att väsentliga
              och bestående förändringar i flyktingens hemland kan medföra att
              en person upphör att vara flykting. Vi i oppositionen anser att
              det i stället ska stå djupgående och bestående förändringar, för
              det är ett uttryck som är mycket starkare än väsentliga.
            </seg>
            <seg n="a274249c">
              För att exemplifiera det igen kan jag återgå till burundierna,
              som kom hit under en tid då landet befann sig i konflikt men som
              nu anses kunna resa hem eftersom det inte längre är krig. Det
              har naturligtvis skett en väsentlig förändring, men den är inte
              särskilt djupgående. De underliggande konflikterna finns ju kvar,
              och frågan är om förändringen ens är bestående.
            </seg>
            <seg n="773f88b2">
              Herr talman! Enligt den nya uppdelningen i alternativt skyddsbehövande
              och övriga skyddsbehövande ska det enligt den första vara personliga
              och allvarliga skäl att utsättas för urskillningslöst våld med
              anledning av en yttre eller inre väpnad konflikt och i den andra
              röra sig om en inre eller yttre väpnad konflikt. Punkten om övriga
              skyddsbehövande är den vi tidigare hade i svensk lag, och det
              är alltså den andra punkten i detta fall där det bara handlar
              om en inre eller yttre väpnad konflikt. Men i praxis tolkas det
              redan som att det ska vara personliga skäl, så frågan är om de
              nya skrivningarna över huvud taget gör någon skillnad. Enligt
              regeringen uppfyller svensk rätt redan skyddsgrundsdirektivet.
              Men övriga skyddsbehövande omfattar också miljöflyktingar. Miljöpartiet
              anser att det är bra att vi även i fortsättningen har kvar en
              generösare skrivning än direktivets text i svensk lag, men vi
              ifrågasätter att vi delar upp de skyddsbehövande i två kategorier,
              alternativa skyddsbehövande och övriga skyddsbehövande ett A-lag
              och ett B-lag.
            </seg>
            <seg n="d9bfa71a">
              Herr talman! Kongo är ett land där FN har sin största fredsbevarande
              styrka någonsin. Där är våldtäkt vardagsmat. I ett index som organisationen
              Fund for Peace upprättar ligger Kongo femma i rankningen av failed
              states. Det är en rankning som jag brukar ta upp i olika sammanhang.
              UD avråder från alla icke nödvändiga resor till Kongo och har
              dessutom utökat rekommendationen att gälla fler delar av landet
              än från början. Det tillkommer så att säga förvärrade omständigheter
              i Kongo. De har tillkommit under de senare åren, och de tillkommer
              hela tiden.
            </seg>
            <seg n="5225c518">
              Kongo är inte det enda icke fungerande landet där staten varken
              vill eller många gånger kan skydda och respektera sin befolkning.
              Ändå skickar vi människor till de länderna. Nu ska till exempel
              Lys, en 19-årig gravid mamma från Söderhamn för andra gången skickas
              tillbaka till Kongo där hon inte har någonstans att ta vägen.
              Hon har tillbringat halva livet på flykt hon flydde med sin mamma
              redan som barn. Hon har redan utvisats till Kongo en gång men
              kom sedan tillbaka med söderhamnarnas hjälp. Det kan knappast
              vara förenligt med hennes barns, både det födda och det ofödda
              barnet, bästa att skicka dem till ett land tillsammans med sin
              mamma där hon inte har bott sedan hon var åtta år gammal. Hon
              har av förklarliga skäl inte en aning om hur hon ska klara sig
              i det landet.
            </seg>
            <seg n="2ce7645f">
              Kalle tog upp frågorna om verkställighetshinder, och i utlänningslagens
              verkställighetsregler, som är väldigt krångliga och snåriga. Till
              att börja med finns det regler för när verkställighet inte ska
              få ske. Grunden är att den sökande ska ha åberopat verkställighetshindren
              redan i början av processen eller ha en giltig ursäkt för att
              inte ha gjort det. Att omständigheterna i landet förvärrats brukar
              inte räcka till, som i fallet med Kongo, när Migrationsverket
              prövar. Den sökande har inte heller alltid rätt att överklaga
              Migrationsverkets beslut.
            </seg>
            <seg n="bc0cd569">
              Vi menar att alla beslut ska kunna överklagas och att ordalydelsen
              i de bägge verkställighetsparagraferna ska ändras så att både
              nya och tidigare anförda förvärrade omständigheter omfattas av
              prövningen. Migrationsverket bör också självmant pröva om medicinska
              hinder föreligger och i stället för att bedöma om personen är
              transportabel, det vill säga klarar av att ta sig innanför passkontrollen
              i hemlandet utan att dö, förvissa sig om att inte bryta den vårdkedja
              som Kalle Larsson tog upp tidigare. Transportabilitet, fick vi
              lära oss häromdagen på en hearing om apatiska barn, innebär enligt
              läkarnas definition att patienten också får fungerande vård även
              i hemlandet, inget annat, att det finns en vårdkedja som börjar
              i Sverige och fortsätter i hemlandet. Då kan det vara transportabilitet,
              enligt läkarna.
            </seg>
            <seg n="5a746cbf">
              Herr talman! Under budgetdebatten talade vi bland annat om kostnader
              för förvaren och utvisningar. Jag berättade att ibland sitter
              människor som har rätt att få uppehållstillstånd här i landet
              på förvaret i upp till två år. Föräldrar skiljs från sina barn,
              och makar separeras. Ibland tvingas hela familjer leva gömda,
              också svenska medborgare, av rädsla för att polisen ska komma
              och skicka tillbaka en av familjemedlemmarna till ursprungslandet.
              Det är faktiskt inte så enkelt att resa till alla länder och sedan
              lyckas ta sig därifrån igen för att återförenas med familjen här
              i Sverige. Den som är förföljd i sitt hemland av landets myndigheter
              eller andra har uppenbara problem att följa den svenska lagen,
              vars huvudregel är att man ska söka från hemlandet. Det kan ta
              cirka sex månader innan man får sitt uppehållstillstånd, ibland
              mer. Det här leder till de absurda situationer som Björn Lind
              tog upp tidigare. Det leder också till stora kostnader för både
              de drabbade och skattebetalarna här i landet.
            </seg>
            <seg n="97c0ab35">
              Häromåret träffade jag ett par där hon är svenska och han iranier.
              Han fick för flera år sedan avslag på sin asylansökan, men beslutet
              hade då inte verkställts. Han levde inte heller gömd här i landet.
              Det är inte lätt att verkställa avvisningar till Iran. Han fick
              ändå inte söka som anhörig eftersom han måste göra det utanför
              landets gränser. Men hur ska han ta sig ur Sverige och sedan tillbaka
              när han inte har ett resedokument? De svenska myndigheterna tar
              hellre besväret att försöka om och om igen att skicka honom tillbaka
              till Iran, därför att de tror att han kommer att motsätta sig
              att göra det. Man vill hellre hålla honom i förvar tills Iran
              behagar släppa in honom än att ge honom det uppehållstillstånd
              han kommer att få om han söker i Teheran om han nu kan klara sig
              i Teheran, med tanke på det sätt som den regimen behandlar sina
              medborgare. Iran är det andra land i världen som verkställer dödsstraff.
              Kostnaden för handläggningstiden kan egentligen inte vara större
              i Sverige än i Teheran.
            </seg>
            <seg n="6bcb2870">
              Ett annat aktuellt fall är återigen burundiskt. Agnes bor med
              sin svenske man och sina tre barn, också i Söderhamn. Hon har
              fått avslag på sin asylansökan och har på bekostnad av svenska
              staten rest tillsammans med sina tre barn till Burundi, där hon
              nu inväntar ett uppehållstillstånd. Hon fick åka till Uganda för
              att söka det, och det hanteras nu i Sundsvall. Agnes fick hjälp
              av en organisation när hon kom fram. Hon hade bokat tid på ambassaden
              i Uganda redan innan hon reste. Men nu håller hon sig undan med
              sina barn någonstans i Burundi, tror jag. Agnes hade bevittnat
              mordet på sin man samtidigt som hon våldtogs av polisen i hemlandet
              Burundi. Men hon hade alltså inte skyddsskäl i Sverige.
            </seg>
            <seg n="9b623535">
              Jag kom att tänka på det här med verkställighetshinder. Vilka
              skäl är det? Är det bara det som hände tidigare eller även det
              som kan hända i framtiden som beaktas? Hon vet, hon kan vittna.
              Det är klart att hon är rädd för att vara i sitt hemland.
            </seg>
            <seg n="0f7ba56a">
              Under tiden måste hennes man här i Sverige stötta henne ekonomiskt
              där hon lever gömd. Hon måste skrapa ihop pengar till fyra personer.
              Hon har tre barn som bor med henne och som är tillbaka med henne
              i Burundi, förmodligen, och som gått i skola och på dagis tidigare
              i Sverige. De har fått veta att det kan ta tre till tolv månader
              att få komma tillbaka till Sverige. Det kan alltså bli ett helt
              år som barnen inte kommer att få vara i den miljö där de har vant
              sig att vara de senaste åren. De kan inte gå i skola eller på
              dagis, och paret tvingas att leva åtskilda.
            </seg>
            <seg n="3aabf564">
              Ett annat exempel är en kille som skickades till Afghanistan
              för ett antal år sedan. Han var gift med en svensk tjej. Han hade
              arbete, han satt på förvaret i Gävle i flera månader. Men han
              åkte tillbaka till Afghanistan och påbörjade där processen att
              få komma tillbaka. Det tog cirka sex månader. Han var tvungen
              att muta sig fram för att kunna komma tillbaka till sin hemort
              och få identitetshandlingar. Han fick muta sig till skydd för
              att inte riskera sitt liv i hemorten.
            </seg>
            <seg n="fe752e64">
              Han hade rätt att få uppehållstillstånd i Sverige, eftersom han
              var gift med en svensk tjej. Ändå utsatte vi honom och henne och
              alla deras vänner i Sundsvall för hela den här processen. De fick
              skicka pengar under den här perioden så att han skulle kunna klara
              sig i Afghanistan. Han är tillbaka i Sundsvall nu och lever där
              tillsammans med sin fru.
            </seg>
            <seg n="7c9435f5">
              Från oppositionen anser vi inte att det är rimligt att människor
              som vi vet kommer att få uppehållstillstånd i Sverige om de söker
              det i hemlandet ska utsättas för det enorma lidande det innebär
              att hålla familjer separerade.
            </seg>
            <seg n="b69ba527">
              Jag står naturligtvis bakom även de övriga reservationer som
              vi har lämnat in med anledning av propositionen men vidhåller
              de yrkanden som jag gjorde i början.
            </seg>
          </u>
          <note type="speaker" n="f957b3b5">
            Anf. 75 MIKAEL CEDERBRATT (m):
          </note>
          <u who="mikael_cederbratt_a86c3f" xml:id="i-956fccffb8e70f9e-0" n="953e3630" next="i-ad94cefea33197a9-0"/>
          <note n="d69f5e57">
            Herr talman! Jag börjar med att yrka bifall till förslaget i
            betänkandet och avslag på motioner och reservationer. Det är två
            direktiv som ska införlivas i svensk lag skyddsgrundsdirektivet
            och asylprocedurdirektivet. Skyddsgrundsdirektivet hanterar bland
            annat flyktingstatus och bedömning av skyddsbehov. Asylprocedurdirektivet
            hanterar garantier i asylförfarandet.
          </note>
          <u who="mikael_cederbratt_a86c3f" xml:id="i-ad94cefea33197a9-0" n="953e3630" prev="i-956fccffb8e70f9e-0">
            <seg n="46cc4ef3">
              Man ska vara medveten om att det bara är vissa justeringar som
              behöver göras i svensk lag för att harmonisera den med de här
              direktiven. Vi kanske glömmer att den här typen av direktiv inte
              är det stora lyftet för den svenska lagstiftningen. Det är det
              stora lyftet för alla dem som har en lagstiftning som inte är
              på den nivå som vi har. Det ska vi inte glömma.
            </seg>
            <seg n="d4e14a5a">
              I skyddsgrundsdirektivet är det en viss förändring i hur vi delar
              upp dem som har rätt till skydd, men det är ingen förändring i
              själva personkretsen. Vi får också, som har varit uppe här, riskbedömningen
              framåt. Men det sägs i betänkandet klart att har man varit utsatt
              för någonting ligger det som en del i beslutsunderlaget.
            </seg>
            <seg n="172d43e6">
              Uteslutandegrunderna är nya, men alla de förändringar som görs
              är i enlighet med Genèvekonventionen.
            </seg>
            <seg n="11f35f62">
              Regeringen pekar på bland annat portalparagrafen och att barns
              bästa alltid ska beaktas vid prövning. Utskottet poängterar att
              barn har egna asylskäl och att det är viktigt att de alltid beaktas.
            </seg>
            <seg n="d28bce03">
              Vad gäller asylprocedurdirektivet är en av de saker som nu tydligt
              skrivs in att säkerställa att en person som har angivit skyddsskäl
              inte får utvisas innan ansökan har behandlats.
            </seg>
            <seg n="4a101756">
              Den andra delen av asylprocedurdirektivet är kopplad till säkerhetsärenden.
              Det finns en grundläggande rättssäkerhetsgaranti att man ska få
              sin sak prövad i domstol. Det är utgångspunkten för vad regeringen
              och utskottet gör för bedömningar. Det är att de flesta ärenden
              ska hanteras på vanligt sätt av Migrationsverket med möjlighet
              att överklaga i domstol. Då prövas det enligt utlänningslagen.
              Det tycker vi från utskottets sida är rimligt.
            </seg>
            <seg n="fe9a8f26">
              Sedan har vi säkerhetsärendena av särskilt stor betydelse för
              rikets säkerhet. Där gör vi samma bedömning som regeringen. Här
              bör man från regeringens sida fortsatt vara överinstans. Det finns
              dock ett undantag, och det är EES-medborgare och deras familjer.
              Det kommer att finnas en överprövning av regeringens beslut i
              regeringsrätten av det enkla skälet att det annars skulle strida
              mot rörlighetsdirektivet.
            </seg>
            <seg n="835ecaca">
              Det blir kanske lite rörigt i bemärkelsen att kommissionen lite
              parallellt med detta kommer med förändringsförslag. Det kommer
              att ske ett antal saker på lagstiftningsområdet med hänsyn till
              att Helsingforssprogrammet nu är fastställt, vilket innebär att
              vi kommer att få en hel del förändringar i framtiden till det
              bättre.
            </seg>
          </u>
          <note type="speaker" n="d7534626">
            Anf. 76 ULF NILSSON (fp):
          </note>
          <u who="ulf_nilsson_b08371" xml:id="i-0dd786871d1f362e-3" n="1845fadd">
            <seg n="96c071d9">
              Herr talman! Som sagt är det en på många sätt juridisk och formalistisk
              text men som har betydelse. Som Mikael Cederbratt sade har den
              störst betydelse för de länder som ligger under den nivå som anges
              i direktivet.
            </seg>
            <seg n="196d3dbf">
              Det handlar om att få vissa miniminivåer dels för att definiera
              flyktingbegreppet och skyddsgrundsbegreppet, dels när det gäller
              rättssäkerhet vid asylproceduren. För svensk del innebär det här
              att vi ändrar vissa formuleringar i den nationella lagen, men
              inte innehållsmässigt när det gäller flyktingbegreppet. Begreppet
              övriga flyktingar införs, vilket motsvarar de nationella egna
              skyddsbestämmelser som vi redan har haft.
            </seg>
            <seg n="b7075692">
              I övrigt kommer Helsingforssprogrammet att medföra ett antal
              förändringar framöver, men det är naturligtvis viktigt att de
              direktiv som vi borde ha genomfört för några år sedan implementeras
              i svensk lagstiftning. Men de riktigt viktiga förändringarna,
              som jag hoppas ska lyfta hela EU:s flyktingpolitik, kommer förhoppningsvis
              de närmaste åren. Det här är en i många avseenden mer formell
              anpassning. Det förändrar, vad jag kan se, inte något väsentligt
              i vår praxis för asylprövning.
            </seg>
            <seg n="0799e9c6">
              Med detta korta inlägg yrkar jag bifall till förslaget i betänkandet.
            </seg>
          </u>
          <note type="speaker" n="cdf3a8bc">
            Anf. 77 LARS GUSTAFSSON (kd):
          </note>
          <u who="lars_gustafsson_079038" xml:id="i-6df1b153a7a6b193-3" n="8fea66db">
            <seg n="6c41f352">
              Herr talman! Som jag ser det är det viktigt att försöka höja
              EU:s grundnivå så att fler länder inkorporeras. Då får vi ett
              säkert asylsystem. Det måste vara huvudprincipen. Här finns detaljer,
              exempel på fall som kan vara ömmande, och så vidare, men om vi
              inte höjer nivån i de länder dit vi inte vill avvisa barn kommer
              vi att få ännu större problem. Då kommer trycket att öka på oss
              andra. Sverige ligger så långt i framkant att vi skulle få en
              mycket lättare situation om alla hade Sveriges regelverk och skulle
              få processen att gå vidare.
            </seg>
            <seg n="5f7267c7">
              Jag ser detta som ett steg framåt, som tyvärr är försenat. Det
              är inte bara den här regeringens fel, om man ska vara snäll.
            </seg>
            <seg n="06df2266">
              Kommissionens förslag är inne i en beslutsprocess som vi välkomnar.
              Vi har inga problem med kommissionens förslag, i alla fall inte
              jag. Eftersom vi redan har debatterat detta omfattande och mer
              i detalj i det förra ärendet tänker jag inte gå in på det mer
              än med bara några axplock.
            </seg>
            <seg n="93a3ed12">
              Betänkandet handlar bland annat om skyddsgrundsdirektivets statusregler,
              att ersätta nuvarande indelning i flyktingar och skyddsbehövande
              med kategorierna flyktingar alternativt skyddsbehövande och övriga
              skyddsbehövande. Det görs också en förändring i riskbedömningen
              som föreslås bli framåtsyftande, vilket är logiskt med tanke på
              att när det gäller eventuellt återvändande måste man utgå från
              innevarande och kommande situation i hemlandet. Självfallet ska
              likväl historiska fakta beaktas vid bedömningen av den befintliga
              situationen och sannolikheten att man ska kunna återsända personer,
              så jag ser inte riktigt någon risk här.
            </seg>
            <seg n="128afea2">
              Om man redan har fått ett uppehållstillstånd på någon annan grund
              ska man likväl kunna ansöka om flyktingstatus. Det ger en viss
              rättssäkerhet, så jag ser det som en stärkning.
            </seg>
            <seg n="46ee6194">
              Skyddsgrundsdirektivet är ett minimidirektiv, vilket ger det
              enskilda landet möjlighet att utöka sina grunder och skäl för
              asyl. Det är därför jag säger att Sverige oftast har ribban högre.
              Det är bra att vi gemensamt lyfter den i EU. Vi talar i dagarna
              om klimatfrågan, men jag har länge varnat för att migrationsfrågan
              kan bli minst lika stor med tanke på vad som händer i olika länder,
              inte minst med ofred och annat.
            </seg>
            <seg n="ec4e1828">
              När det gäller skyddsbehov måste den asylsökandes individuella
              skäl och situation utgöra grunden för bedömningen, och så har
              vi det i Sverige. Det görs en individuell prövning. I Genèvekonventionen
              finns det stipulerat vad som avses med möjlighet till internt
              skydd. Det ligger dock alltid ett ansvar på svenska myndigheter
              att så långt möjligt säkerställa att en individ inte utsätts för
              fara eller risk att lida skada. Givetvis måste man också inhämta
              aktuell landinformation.
            </seg>
            <seg n="606d9e52">
              Herr talman! Som jag nämnde under föregående talmans närvaro
              i kammaren något som är ganska intressant vid jultid i alla fall
              måste barnperspektivet alltid finnas med i bedömningar av barns
              situation, vilket jag är övertygad om att alla i denna kammare
              anser. Kristdemokraterna värnar barnperspektivet, men man bör
              se över hur man bättre än i dag kan säkra att detta får genomslag
              i ett flertal lagar som rör migration.
            </seg>
            <seg n="c14e25ee">
              I Norge har man som det kallas inkorporerat lagen. Enligt juridiska
              experter som jag har talat med är det inte så enkelt, utan man
              har omformulerat och gjort saker och ting som inte alltid har
              blivit bättre. Jag är därför lite försiktigt, men jag vill gärna
              att barnkonventionen inkorporeras på ett bättre sätt i all svensk
              lagstiftning, så att den ligger med som ett raster vid bedömningar
              av barns situation. Det är mer lämpligt att göra i ett annat sammanhang
              där vi mer övergripande tittar på frågan och inte explicit i detta
              betänkande.
            </seg>
            <seg n="fa0f5ebb">
              Det är bra att man säkrar att avvisning eller utvisning inte
              får verkställas innan ett beslut om en ansökan om uppehållstillstånd
              där skyddsskäl åberopas vunnit laga kraft. Därmed säkras den enskildes
              rätt.
            </seg>
            <seg n="0912b1d9">
              Med detta mycket korta inlägg vill jag yrka bifall till utskottets
              förslag till beslut.
            </seg>
          </u>
          <note type="speaker" n="f84d8e66">
            Anf. 78 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96aca50bcfbff4b1-11" n="b92ddcc6">
            <seg n="d451287e">
              Herr talman! Lars Gustafsson tog upp detta med alternativt skyddsbehövande
              och övriga skyddsbehövande. Jag funderar då lite grann på hur
              vi har tolkat vår nuvarande lag. Några av grunderna blir kvar
              i de övriga. Då pratar vi om en yttre eller inre väpnad konflikt.
              I skyddsgrundsdirektivet talas det om att man som civil person
              ska löpa en allvarlig och personlig risk att skadas på grund av
              urskillningslöst våld med anledning av en yttre eller inre väpnad
              konflikt. För övriga är grunden bara yttre eller inre väpnad konflikt.
              Vad kommer då skillnaden att bli? Är det de som inte löper en
              risk att utsättas för våld personligen som kommer att ingå i skyddsgrundsdirektivets
              nya formulering? Behöver det då inte längre vara en personlig
              risk? Kan vi kanske komma tillbaka till det som vi trodde att
              det skulle vara, att det handlar om svåra motsättningar i det
              andra landet? Har du någon uppfattning om ifall det kommer att
              bli någon förändring? Jag tycker att det är väldigt stor skillnad
              i skrivningarna här.
            </seg>
          </u>
          <note type="speaker" n="a768585a">
            Anf. 79 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-6df1b153a7a6b193-4" n="8fea66db">
            <seg n="ca9027fe">
              Herr talman! Jag tror inte att jag är personen att klyva juridiska
              hårstrån. Men jag uppfattar att förändringen av benämningarna
              i sak inte talar om av vilka grundskäl man äger rätt att få uppehållstillstånd
              i Sverige och ska bedömas utifrån. Det är ingen materiell förändring
              av den svenska hållningen, utan det är mer ett inkorporerande
              av definitionerna i skyddsgrundsdirektivet. Jag ser det inte som
              en problematik. Jag ser det som den stora problematiken att man
              i EU måste ha likvärdiga bedömningsgrunder, att man får likvärdiga
              bedömningar av samma typ av ärenden. På så vis skulle vi få ett
              bättre förhållande i Europas stater när det gäller att ta emot
              flyktingar, så att de får likvärdiga bedömningar och en rättssäker
              process.
            </seg>
            <seg n="11e58a7b">
              Jag ser här ett problem, för jag har sett hur det har varit olika
              i olika länder. Det är därför jag förespråkar att vi uppgraderar
              kvaliteten i alla länder. Björn Lind tog upp att man hänvisas
              till det land där man först landade och att det är viktigt att
              länderna gör likvärdiga bedömningar, och jag tror att han har
              en poäng i det. Men det kan vi bara göra inom ramen för EU där
              vi uppgraderar nivåerna.
            </seg>
          </u>
          <note type="speaker" n="9f6e4a5a">
            Anf. 80 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96aca50bcfbff4b1-12" n="b92ddcc6">
            <seg n="39e474d5">
              Herr talman! I den här versionen av skyddsgrundsdirektiv, vilket
              vi nu har att ta ställning till införlivandet av, är det miniminormer
              som det handlar om. Vi har då möjlighet att tillämpa en generösare
              tolkning av lagen än tidigare.
            </seg>
            <seg n="dc2e8650">
              Min kritik mot skyddsgrundsdirektivet tidigare har varit att
              alla våra skyddsgrunder inte har funnits med. Nu väljer regeringen
              att också ha med våra tidigare skyddsgrunder, och det är bra.
              Men man lägger dem på en annan liten punkt, så att säga. I stället
              för att ha alla skyddsgrunder tillsammans delar man upp dem i
              det som är i överensstämmelse med skyddsgrundsdirektivet och de
              skyddsgrunder som vi tillämpar nu som är generösare. Det gör det
              kanske lättare att också plocka bort dem den dagen det blir en
              totalharmonisering av flykting- och asylpolitiken.
            </seg>
            <seg n="7b19460e">
              Är det så att vi kanske redan har gjort en EU-anpassad tolkning
              av vår asylrätt när vi har lagt oss på att det ska vara en personlig
              risk att utsättas för våld när det faktiskt inte står så i vår
              egen lagstiftning som gäller fram till den 1 januari? Kommer vi
              nu att få se en skillnad i tolkningen av domstolen? Kommer man
              att räkna in den personliga risken när man tittar på övriga skyddsbehov
              eller bara när det gäller alternativt skyddsbehov? Jag förstår
              att det här är lite krångligt. Men tror du att vi har EU-anpassat
              vår tolkning under åren som varit?
            </seg>
          </u>
          <note type="speaker" n="339e1430">
            Anf. 81 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-6df1b153a7a6b193-5" n="8fea66db">
            <seg n="eed620a0">
              Herr talman! Det är mycket genom åren som jag har trott skulle
              bli juridiska beslut, men det har blivit helt annorlunda mot vad
              jag trodde, så jag är inte rätt person att bedöma det.
            </seg>
            <seg n="965ec548">
              Så länge vi talar om en individuell prövning där alla skäl måste
              upp på bordet och man äger rätt att få alla sina skäl prövade
              utifrån olika grunder ser jag inte den faran. Och det här med
              total harmonisering kommer att ta ganska lång tid, kan jag lova,
              med tanke på att länderna ser så olika ut. Men vi kan ju sträva
              efter att få ihop en gemensam syn på de grundläggande mänskliga
              rättigheterna som jag tycker ännu spretar lite väl mycket, kanske
              till och med i Sverige. Här har FN en roll att se till att det
              som de har konstituerat sprider sig till andra länder.
            </seg>
            <seg n="2e563177">
              Jag ser ingen fara i detta fall. Jag kommer att vara en av de
              första som protesterar om det skulle visa sig att den här regeländringen
              skulle försämra för den enskilde. Det går alltid att finna risker
              när man ändrar olika bedömningar, men jag ser inte någon risk
              på detta område.
            </seg>
            <seg n="5d92a65a">
              I mitt anförande glömde jag att önska herr talmannen, utskottskollegerna
              och utskottskansliet en synnerligen god och välsignad jul.
            </seg>
          </u>
          <note type="speaker" n="790adfea">
            Anf. 82 Statsrådet TOBIAS BILLSTRÖM (m):
          </note>
          <u who="tobias_billstrom_fd281f" xml:id="i-59f3f6f908318edc-0" n="699a37aa" next="i-52e9dddf4d316809-0">
            <seg n="b62aa0e4">
              Herr talman! Debatten i dag gäller regeringens förslag till lagändringar
              med anledning av genomförandet av två EG-direktiv. Det gäller
              rådets direktiv 2004/83/EG om miniminormer för när tredjelandsmedborgare
              eller statslösa personer ska betraktas som flyktingar eller som
              personer som av andra skäl behöver internationellt skydd, det
              så kallade skyddsgrundsdirektivet, och rådets direktiv 2005/85/EG
              om miniminormer för medlemsstaternas förfaranden för beviljande
              och återkallande av flyktingstatus, det så kallade asylprocedurdirektivet.
            </seg>
            <seg n="3c9e1ba8">
              Dessa EG-direktiv ingår i ett paket med rättsakter som ska leda
              fram till ett gemensamt europeiskt asylsystem. Dessa direktiv
              utgör första fasen i det arbetet. I det så kallade Haagprogrammet
              som antogs 2004 slog medlemsstaterna fast att målet för den andra
              fasen i arbetet med att införa ett gemensamt europeiskt asylsystem
              är att senast 2010 införa ett gemensamt förfarande och enhetlig
              status för personer som har rätt till skydd. Denna tidsfrist justerades
              till 2012 när den europeiska pakten för invandring och asyl antogs
              av Europeiska rådet i oktober 2008.
            </seg>
            <seg n="c45e07b4">
              Skyddsgrundsdirektivet innehåller bestämmelser om vilka personer
              som ska ha rätt till skydd inom EU och om vilka rättigheter de
              ska vara berättigade till i den medlemsstat som ger skydd. Asylprocedurdirektivet
              innehåller bestämmelser om förfarandet för att avgöra om någon
              har rätt till skydd.
            </seg>
            <seg n="8b52bcce">
              De svenska bestämmelserna om skyddsbehövande och om asylförfarandet
              finns i huvudsak i utlänningslagen. Det svenska regelsystemet
              motsvarar redan i stora delar de båda direktivens bestämmelser.
              Personer som har rätt till skydd enligt skyddsgrundsdirektivet
              har också rätt till skydd enligt gällande bestämmelser i utlänningslagen
              samt de rättigheter som följer av direktivet. Beträffande asylförfarandet
              uppfyller det svenska förfarandet i princip alla bestämmelser
              som följer av asylprocedurdirektivet.
            </seg>
            <seg n="9cf8f773">
              Anledningen till att regeringen presenterat en ganska omfattande
              proposition trots att vår lagstiftning i princip redan motsvarar
              bestämmelserna i direktivet är framför allt att skyddsgrundsdirektivet
              är uppbyggt efter en annan struktur än utlänningslagen. I direktivet
              är det nämligen statusen som är det centrala. Enligt direktivet
              ska det först konstateras om en person har status som flykting
              eller som alternativt skyddsbehövande. Till statusen kopplas sedan
              de förmåner som anges i direktivet, till exempel uppehållstillstånd.
            </seg>
            <seg n="d2112b99">
              Den svenska lagstiftningen är uppbyggd på ett annat sätt. I utlänningslagen
              är det uppehållstillståndet som är det centrala begreppet. Enligt
              utlänningslagen beviljas en person som är flykting eller skyddsbehövande
              i övrigt uppehållstillstånd direkt utan att det först konstateras
              att han eller hon är flykting eller skyddsbehövande i övrigt.
              Det centrala är alltså uppehållstillståndet, inte på vilken grund
              ett sådant beviljas. Det är sedan uppehållstillståndet som genom
              att personen anses bosatt i Sverige ger tillgång till de rättigheter
              direktivet innehåller, som till exempel sociala förmåner och utbildningsväsen.
            </seg>
            <seg n="3ee25289">
              Herr talman! Det pågår en harmonisering av medlemsstaternas asyllagstiftning
              inom EU. För att underlätta denna föreslår vi i propositionen
              att utlänningslagen anpassas till skyddsgrundsdirektivets statusreglering.
              Detta görs genom att en person som uppfyller kriterierna för att
              vara flykting eller annan skyddsbehövande ska ges flyktingstatus
              respektive skyddsbehövandestatus. Förutsättningarna för att beviljas
              status ska motsvara förutsättningarna för att beviljas uppehållstillstånd.
            </seg>
            <seg n="636af30c">
              Skyddsgrundsdirektivet ger på samma sätt som utlänningslagen
              skydd åt två kategorier skyddsbehövande, flyktingar och alternativt
              skyddsbehövande. Utlänningslagens begrepp skyddsbehövande i övrigt
              motsvarar dock inte helt direktivets alternativt skyddsbehövande.
              I propositionen föreslås därför att kategorin skyddsbehövande
              i övrigt delas upp i två kategorier en kategori som motsvarar
              direktivets alternativt skyddsbehövande och en som omfattar sådana
              skyddsbehövande som inte omfattas av direktivet. Kategorierna
              föreslås att benämnas alternativt skyddsbehövande och övriga skyddsbehövande.
            </seg>
            <seg n="65f8d02a">
              Liksom Genèvekonventionen innehåller skyddsgrundsdirektivet bestämmelser
              om uteslutande från skydd. Det föreslås därför i propositionen
              att bestämmelser om uteslutande från att anses som flykting respektive
              annan skyddsbehövande införs i utlänningslagen. En utlänning föreslås
              vara utesluten från att anses som flykting bland annat om det
              finns synnerlig anledning att anta att han eller hon har gjort
              sig skyldig till krigsförbrytelser eller ett grovt icke-politiskt
              brott utanför Sverige innan han eller hon kom hit. En utlänning
              föreslås vara utesluten från att anses som annan skyddsbehövande
              bland annat om det finns synnerlig anledning att anta att han
              eller hon har gjort sig skyldig till krigsförbrytelser eller ett
              grovt brott eller utgör en fara för rikets säkerhet.
            </seg>
            <seg n="021692d6">
              Att en person som gjort sig skyldig till denna typ av gärningar
              är undantagen från skydd i Sverige är i sig inte något nytt. Det
              finns redan i dag en möjlighet enligt svensk lagstiftning att
              vägra någon uppehållstillstånd trots att han eller hon uppfyller
              kriterierna för att vara flykting eller skyddsbehövande i övrigt
              om denna person gjort sig skyldig till exempelvis krigsförbrytelser.
            </seg>
            <seg n="4913b66f">
              Jag tänkte nämna något om genomförandet av asylprocedurdirektivet
              också. Det direktivet innehåller som sagt bestämmelser om förfarandet
              för att pröva en asylansökan. I direktivet finns bland annat bestämmelser
              om när en medlemsstat kan neka att pröva en ansökan. Det handlar
              om sådana situationer där skydd kan ges i något annat land. Även
              i vår nuvarande utlänningslag finns motsvarande bestämmelser,
              men de är konstruerade på ett sådant sätt att en person som är
              flykting eller skyddsbehövande i övrigt kan vägras uppehållstillstånd
              om skydd kan ges i något annat land. I propositionen föreslås
              en anpassning till direktivet på sådant sätt att en asylansökan
              ska avvisas om utlänningens asylansökan kan prövas i ett annat
              land på grund av bestämmelser om första asylland eller säkert
              tredjeland eller på grund av bestämmelserna i Dublinförordningen.
            </seg>
          </u>
          <note n="8de1fea5">
            Slutligen föreslås i propositionen ändringar av reglerna om handläggning
            av ärenden med säkerhetsaspekter. Ändringarna föranleds förutom
            av asylprocedurdirektivet även av det så kallade rörlighetsdirektivet.
            För att öka rättssäkerheten föreslås att flertalet ärenden med
            säkerhetsaspekter ska kunna prövas av domstol på samma sätt som
            andra utlänningsärenden. Särskilt kvalificerade säkerhetsärenden
            ska handläggas enligt lagen om särskild utlänningskontroll. Detta
            ska gälla även om ärendet innefattar frågor om uppehållstillstånd,
            statusförklaring eller resedokument.
          </note>
          <u who="tobias_billstrom_fd281f" xml:id="i-52e9dddf4d316809-0" n="699a37aa" prev="i-59f3f6f908318edc-0">
            <seg n="3ddafeda">
              Migrationsverkets beslut i dessa kvalificerade ärenden ska kunna
              överklagas till regeringen. Precis som i den nuvarande ordningen
              ska ärendet först lämnas till Migrationsöverdomstolen som ska
              hålla en muntlig förhandling och yttra sig till regeringen. Har
              regeringen beslutat att utvisa en EES-medborgare eller en familjemedlem
              till en sådan medborgare med stöd av lagen om särskild utlänningskontroll
              ska han eller hon ha möjlighet att hos Regeringsrätten ansöka
              om rättsprövning.
            </seg>
          </u>
          <note n="d579d7ad">
            Lagändringarna föreslås träda i kraft den 1 januari 2010.
          </note>
          <note n="47240197">
            I detta anförande instämde Mikael Cederbratt, Lars-Arne Staxäng
            och Marianne Watz (alla m), Fredrick Federley (c), Ulf Nilsson
            (fp) och Lars Gustafsson (kd).
          </note>
          <note type="speaker" n="6288cbf6">
            Anf. 83 KALLE LARSSON (v) replik:
          </note>
          <u who="kalle_larsson_7fdd7a" xml:id="i-67312bec519b1105-8" n="1509bc8f">
            <seg n="f6d3084c">
              Herr talman! Jag tackar Tobias Billström för redogörelsen, för
              det var väl vad det var i första hand. Det är bra att vi även
              muntligen får ta del av det som finns skriftligen i proposition
              och betänkande. Det kan ju vara någon som har missat att läsa
              det. Nu blir det dessutom nedtecknat ytterligare en gång i kammarens
              protokoll. Det är utmärkt.
            </seg>
            <seg n="2166a2fc">
              Jag vill trots detta ta upp tre saker. Den första gäller säkerhetsärendena.
              De är komplicerade; det är vi alla väl medvetna om. Men vad är
              det för andra hänsyn en regering bör kunna ta som inte en domstol
              tar? Vad är skälet till att vissa säkerhetsärenden bör avgöras
              av regeringen i stället för av domstol?
            </seg>
            <seg n="0f89e1e2">
              Den andra rör det som kallas medicinska hinder i verkställighet.
              Vi behandlar i dag också en del yrkanden som inte omedelbart är
              förknippade med dessa direktiv men som finns med i betänkandet.
              Transportabilitet är det som i praktiken gäller i dag. Kan man
              bäras ombord på ett flygplan för avvisning ska så ske. I varje
              fall sker det systematiskt och regelbundet.
            </seg>
            <seg n="a55da110">
              Eftersom vi är mitt inne i en diskussion om förnyade direktiv,
              både asylprocedur- och skyddsgrundsdirektiv, måste jag till sist
              fråga hur regeringen ser på de förslag till förbättringar som
              kommissionen har lagt fram till dessa två direktiv?
            </seg>
          </u>
          <note type="speaker" n="e990efb2">
            Anf. 84 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-9bd5736e9fb4d8f1-7" n="699a37aa">
            <seg n="bbd503c0">
              Herr talman! Jag börjar bakifrån.
            </seg>
            <seg n="0e56646e">
              Det förhandlingsarbete som nu har inletts i arbetsgrupperna och
              som hanterar de föreslagna förändringarna i asylprocedurdirektivet
              och skyddsgrundsdirektivet pågår ju. Det är alldeles för tidigt
              att nu uttala sig om utfallet av det. Arbetet har inte pågått
              särskilt länge. Vi är fortfarande i analysfasen på departementet
              när det gäller de här frågorna.
            </seg>
            <seg n="7736987c">
              Frågan om medicinska hinder tycker jag har blivit väl belyst
              när vi tidigare har diskuterat detta vid ett otal tillfällen här
              i kammaren, nämligen att det finns klara och tydliga riktlinjer
              som verket arbetar efter när det gäller verkställighetshinder
              med utgångspunkt i medicinska skäl. Det gör man på sådant sätt
              att man säkerställer att en avvisning sker humant och värdigt
              och med beaktande av de eventuella hinder som kan vara baserade
              på verkställighetshinder.
            </seg>
            <seg n="36d425f1">
              Så har vi frågan om förändringarna de stora förändringarna. Jag
              lade ned lite tid på att för kammarens ledamöter redogöra för
              vad som är de faktiska förändringarna i betänkandet och propositionen.
            </seg>
            <seg n="5e4dd22a">
              Det handlar om att införliva bestämmelser som gör det möjligt
              för oss att slå vakt om rikets säkerhet och se till att de människor
              som vi inte vill ska få uppehållstillstånd i Sverige inte får
              det. Samtidigt ger vi människor möjlighet till en rättslig prövning.
            </seg>
            <seg n="6916b85a">
              Jag redogjorde för det i mitt anförande. Kalle Larsson vittnade
              om att han lyssnade med stort intresse, så jag tänker inte repetera
              det i detalj.
            </seg>
            <seg n="92534e4d">
              Ordningen är sådan att vi kommer att se till att ärenden om uppehållstillstånd
              och statusförklaring kommer att handläggas enligt lagen om särskild
              utlänningskontroll i förekommande fall. Om Migrationsverket, eller
              i förekommande fall regeringen, inte delar säkerhetspolisens syn
              att det är ett kvalificerat säkerhetsärende ska ansökan avslås.
              Frågan om uppehållstillstånd ska då prövas av Migrationsverket
              enligt utlänningslagen. Utlänningen kommer att på vanligt sätt
              kunna överklaga Migrationsverkets beslut till Migrationsdomstolen.
              Det är essensen av vad vi föreslår riksdagen.
            </seg>
          </u>
          <note type="speaker" n="3627ed20">
            Anf. 85 KALLE LARSSON (v) replik:
          </note>
          <u who="kalle_larsson_7fdd7a" xml:id="i-67312bec519b1105-9" n="1509bc8f">
            <seg n="9c1fb508">
              Herr talman! Med all respekt, men migrationsministern kan väl
              försöka vara något mer än en statsbyråkrat. Jag har haft den invändningen
              tidigare. Det är möjligt att det inte är ambitionen. Man kan ju
              ha olika uppfattningar om huruvida man ska vara politisk företrädare
              eller i första hand recensera vad som står i olika beslutsunderlag.
            </seg>
            <seg n="f20fa4b9">
              Jag har respekt för att man behöver göra det ibland. Den politiska
              debatten kan ibland ha höga vågor som inte riktigt är relaterade
              till de ärenden man behandlar.
            </seg>
            <seg n="16c0ac55">
              Jag har ställt tre relevanta frågor som har anknytning till det
              betänkande vi i dag diskuterar.
            </seg>
            <seg n="faa74668">
              Jag noterar att migrationsministern är nöjd med det sätt på vilket
              avvisningar i dag sker. Det är vi oense om. Vi kan därmed släppa
              den frågan.
            </seg>
            <seg n="322b82c8">
              Jag har inte bett migrationsministern ha några åsikter om utfallet
              av omförhandlingarna av de här två direktiven. Det är alldeles
              för tidigt; det håller jag med om. Jag har bett om en åsikt om
              de förslag som kommissionen har lämnat.
            </seg>
            <seg n="e769516c">
              Det är ingen hemlighet. Migrationsministern har ju föredragit
              detta för utskottet. Jag tänkte att det kunde vara intressant
              om statsrådet för kammarens protokoll kunde redogöra för vilken
              inställning den svenska regeringen har.
            </seg>
            <seg n="6c5be3ef">
              Skälet är väldigt enkelt. Det finns ett antal exempel på att
              den svenska regeringen aktivt har motverkat förslag från kommissionen
              som skulle ha förbättrat humaniteten i flyktingpolitiken på EU-nivå.
              Jag vill försöka förebygga att man återigen gör sig skyldig till
              det. Det kan ändå inte vara Sveriges roll att göra så i de här
              ärendena.
            </seg>
            <seg n="3e875531">
              Jag förstår att jag inte kommer att få något svar när det gäller
              säkerhetsärenden. Jag ska undvika att spekulera i vilka skäl en
              regering skulle kunna anta som inte en domstol kan anta.
            </seg>
            <seg n="2e5e50bd">
              Uppenbarligen finns det något skäl till att regeringen vill ha
              kvar avgörandet i de mest allvarliga säkerhetsärendena.
            </seg>
            <seg n="43bba2db">
              Om jag inte får svar får vi väl alla spekulera i vilka de skälen
              skulle kunna vara.
            </seg>
          </u>
          <note type="speaker" n="e4113e94">
            Anf. 86 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-9bd5736e9fb4d8f1-8" n="699a37aa">
            <seg n="89cc6a57">
              Herr talman! Jag har varit i utskottet och redogjort för den
              första genomläsningen av de förslag som har kommit från kommissionen.
              Jag kommer säkert, helt i enlighet med riksdagsordningen, tillbaka
              när förhandlingspositionerna har klarnat. För närvarande har jag
              inte mer att säga.
            </seg>
            <seg n="40b63b9d">
              Analysen av kommissionens förslag pågår fortfarande på departementet,
              och måste pågå ett tag till.
            </seg>
            <seg n="46a3c770">
              Det är ju heller ingen hemlighet att medlemsstaterna i Europeiska
              unionen har rätt skiftande åsikter om innehållet i de två direktivförslagen.
            </seg>
            <seg n="320aeddc">
              Kalle Larsson vill inte spekulera i frågan. Jag ska upplysa kammaren
              om att frågan om rikets säkerhet är den kanske mest allvarliga
              fråga som någon riksdagsledamot eller något statsråd kan behöva
              ta ställning till. Det är viktigt att göra ett grannlaga arbete.
              Det är också viktigt att se till att vi gör saker och ting på
              rätt sätt.
            </seg>
            <seg n="d18fbee4">
              Den här propositionen är ett sätt att hantera den svåra uppgiften
              att skydda riket mot människor som kan tänkas vilja begå brott
              mot oss som stat och mot de medborgare som finns här eller använda
              vårt land som plattform för att begå den typen av handlingar framför
              allt terroristbrott mot andra stater. Vi kommer naturligtvis aldrig
              att acceptera att vi lånas till det. Vårt territorium ska inte
              upplåtas till den typen av aktiviteter.
            </seg>
            <seg n="0c7710e2">
              Vi ser till, Kalle Larsson, att dra lärdom av vad som har hänt
              tidigare. Jag vill understryka att det som påstods tidigare, att
              detta skulle kunna leda till en upprepning av det som hände 2001,
              är fel. Även i det fåtal ärenden som kommer att handläggas enligt
              lagen om särskild utlänningskontroll har Migrationsöverdomstolen
              en viktig roll. Innan regeringen avgör ett sådant ärende ska Migrationsöverdomstolen
              hålla muntlig förhandling och yttra sig. Om Migrationsöverdomstolen
              anser att det föreligger verkställighetshinder är regeringen bunden
              av domstolens bedömning. Det är alltså den bedömning som inte
              gjordes 2001 av den dåvarande socialdemokratiska regeringen, men
              som vi numera genom lag är bundna att göra.
            </seg>
            <seg n="741321a5">
              Det är skillnaden mellan då och nu. En utlänning har alltså alltid
              rätt att få bedömt av en domstol om det föreligger risk för tortyr
              eller om det finns andra verkställighetshinder.
            </seg>
          </u>
          <note type="speaker" n="1d955764">
            Anf. 87 BJÖRN LIND (s) replik:
          </note>
          <u who="unknown" xml:id="i-a43f34e993b971a1-3" n="18ddd06e">
            <seg n="8b3ab056">
              Herr talman! Jag hade egentligen tre frågor. Den första frågan
              ska jag avstå från att ställa. Den handlar om Tobias Billströms
              och den svenska regeringens åsikt om de nya direktiv som kommissionen
              har presenterat.
            </seg>
            <seg n="c91109a1">
              Eftersom Tobias Billström vet att det finns skiftande åsikter
              tycker jag att det hade varit roligt att höra vad den svenska
              regeringens åsikt är. Jag ska inte ställa frågan eftersom jag
              förstår att svaret inte blir mer än det svar som Kalle Larsson
              nyss fick.
            </seg>
            <seg n="15da951c">
              Jag ska upprepa den fråga som jag avslutade mitt anförande med.
              Hur ser regeringen på frågan om vi ska ha en gemensam flyktingpolitik
              i Europa med möjlighet för medlemsländerna att lägga ribban över
              de gemensamma reglerna, eller om vi ska ha en gemensam flyktingpolitik
              där ribban ska ligga lika högt eller lika lågt i alla medlemsländer?
            </seg>
            <seg n="a0232043">
              Vi är överens om att vi ska sträva efter en gemensam flyktingpolitik
              i Europa. Det tycker jag är positivt.
            </seg>
            <seg n="3da80aa7">
              Min andra fråga handlar om formuleringar och ordvalet djupgående
              och bestående förändringar som kan leda till att en utlänning
              upphör att vara flykting.
            </seg>
            <seg n="e348d4da">
              I både betänkandet och propositionen hänvisas till UNHCR när
              man väljer uttrycket väsentliga och bestående förändringar.
            </seg>
            <seg n="04db21a8">
              I referatet från remissinstanserna ser jag att UNHCR har föreslagit
              att ordvalet ska vara djupgående och bestående.
            </seg>
            <seg n="7e584859">
              När Tobias Billström har besökt socialförsäkringsutskottet har
              vi ju lärt oss att ordvalet är väsentligt. Det kan få stora konsekvenser.
              Varför har regeringen valt att lägga förslaget med ett ordval
              som, vad jag kan se av propositionen, är i strid med vad UNHCR
              föreslår?
            </seg>
          </u>
          <note type="speaker" n="fc05504e">
            Anf. 88 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-9bd5736e9fb4d8f1-9" n="699a37aa">
            <seg n="92df95bd">
              Herr talman! Jag ser ingen konflikt i detta och uppfattar inte
              som Björn Lind att det skulle vara något problem med detta. När
              man värderar orden bedömer jag inte att det skulle vara någon
              konflikt i det här sammanhanget.
            </seg>
            <seg n="2207e057">
              Jag ser inte heller att det finns några problem med vårt ordval.
            </seg>
            <seg n="bbd8b032">
              När det gäller om vi ska fortsätta arbetet med att fullt ut harmonisera
              den europeiska asylpolitiken eller om vi ska arbeta vidare med
              systemet med miniminormer är mitt svar tydligt och klart: Vi ska
              ha en harmoniserad politik eftersom miniminormerna har visat sig
              vara kontraproduktiva, för att välja ett ord som uttrycker på
              pricken vad det handlar om.
            </seg>
            <seg n="189611b7">
              Det är inte bara jag eller alliansregeringen som har kommit till
              den slutsatsen. Det gjorde också den förra socialdemokratiska
              Europaministern, Gunnar Lund. Han konstaterade att problemet med
              miniminormerna som Sverige under många år hade slagits för var
              att de ledde till att länderna konsekvent valde att lägga sig
              på en lägre nivå. Därför övergav den dåvarande svenska socialdemokratiska
              regeringen uppfattningen att vi skulle arbeta med miniminormer.
              Man valde i stället att övergå till den politik som vi nu fortsätter
              som bygger på en full harmonisering. Det tycker jag är mycket
              klokt.
            </seg>
            <seg n="e8ce23b8">
              Jag har själv förklarat att jag under min tid som riksdagsledamot
              också ansåg att miniminormerna var ett bättre system men att jag
              har kommit till bättre insikt efter att ha tagit del av diskussioner
              på europeisk nivå, precis som för övrigt Gunnar Lund gjorde. Han
              sade mycket träffande: Det handlar också om att se till att trollen
              spricker när de kommer upp i ljuset.
            </seg>
            <seg n="c76af6d3">
              När olika stater faktiskt inte kan gömma sig bakom miniminormer
              och regelverk utan fullt ut måste redogöra för hur de ser på dessa
              frågor får vi också en annan typ av asylpolitisk debatt. Det är
              min förhoppning att vi ska fortsätta på den inslagna vägen.
            </seg>
            <seg n="373dc227">
              Det skulle vara intressant att höra om Björn Lind står för uppfattningen
              att vi ska arbeta med miniminormsinstrumentet och om det i så
              fall är den socialdemokratiska uppfattningen här i kammaren.
            </seg>
          </u>
          <note type="speaker" n="82bfbcb6">
            Anf. 89 BJÖRN LIND (s) replik:
          </note>
          <u who="unknown" xml:id="i-a43f34e993b971a1-4" n="18ddd06e">
            <seg n="01a80b8b">
              Herr talman! Den frågan kan jag svara på direkt. Så länge vi
              har den situation som vi har i Europa i dag inom EU:s medlemsländer
              tror jag att en förutsättning för att Sverige ska kunna fortsätta
              agera som ett föredöme är att vi har just miniminormer, så att
              vi inte låser oss vid en lägre nivå inom flyktingpolitiken än
              vad vi har i dag.
            </seg>
            <seg n="7e099c52">
              Däremot kan jag i förlängningen naturligtvis se en situation
              där vi är så pass överens mellan alla medlemsstater om att vi
              ska ha en rättssäker och human flyktingpolitik att vi då kan harmonisera.
              Men jag menar att vi har långt dit.
            </seg>
            <seg n="078c62ba">
              Jag hade önskat att regeringen i samtalen inom EU hade varit
              lite bättre på att driva på den utvecklingen för andra länder
              och visat lite större handlingskraft.
            </seg>
            <seg n="0a28dca6">
              Ibland kan jag få den uppfattningen det är möjligt att det är
              orättvist, och migrationsministern får rätta mig om jag har fel
              att det handlar om rätt mycket av samma vara som vi hörde i ditt
              anförande, nämligen redogörelser av vad det faktiskt är och sammanfattningar
              av diskussioner.
            </seg>
            <seg n="6a44091d">
              När det gäller den andra frågan som jag ställde menar Tobias
              Billström att det inte är någon skillnad mellan djupgående och
              väsentliga. UNHCR gör tydligen en annan bedömning eftersom man
              påpekar det i remissvaret. Jag förstår inte riktigt varför regeringen
              väljer att bortse från det med resonemanget att det inte spelar
              någon roll. Jag undrar om man är övertygad om att UNHCR delar
              den uppfattningen.
            </seg>
            <seg n="8b33e6cf">
              Jag skulle också vilja ge en om inte kamratlig så åtminstone
              en kollegial varning. Tobias Billström är duktig på att använda
              den taktik som vi också använde i den förra valrörelsen, nämligen
              att peka på åsiktsskillnader mellan oppositionspartierna. Jag
              vill varna för att det kan leda till att argumenten faller ganska
              platt den dag då oppositionen presenterar en gemensam politik.
              Och den dagen, Tobias Billström, kommer.
            </seg>
          </u>
          <note type="speaker" n="c7780f2b">
            Anf. 90 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-9bd5736e9fb4d8f1-10" n="699a37aa">
            <seg n="a5ea44d2">
              Herr talman! Låt oss hoppas det, för då blir det lite enklare
              att diskutera dessa frågor. Det räcker att titta på detta betänkande
              där vi i en fråga som är av mycket stor vikt för Sverige, nämligen
              den om rikets säkerhet, har inte mindre än tre olika uppfattningar,
              alltså lika många uppfattningar som det finns partier i den så
              kallade oppositionen. Ni står för uppfattningen att vi ska ha
              denna ordning när det gäller hanteringen av säkerhetsärenden.
              Miljöpartiet tycker, om jag utgår från reservation 13, att vi
              ska ha detta till hälften. Man tycker fortfarande att regeringen
              ska ha det sista ordet. Vänsterpartiet, som nu har lämnat lokalen,
              tycker inte alls att vi ska ha det, om man läser reservation 15.
            </seg>
            <seg n="87a8b0ea">
              Jag önskar er lycka till i arbetet med att skapa den gemensamma
              politiken. Men jag har varit statsråd sedan 2006 och har inte
              sett några ansatser i den riktningen. Särskilt i en fråga som
              är av så central betydelse tycker jag att detta är bestickande.
            </seg>
            <seg n="8f55f9c9">
              Sedan handlade det om miniminormer och så vidare. Björn Lind
              säger att ni är beredda att ändra er på denna punkt eller att
              ni kanske tycker att det finns anledning att fundera över detta.
              Det hoppas jag verkligen. Jag har varit och föredragit Helsingforssprogrammet
              i såväl socialförsäkringsutskottet som EU-nämnden, och i protokollet
              står det klart och tydligt att EU:s strävan är att skapa en fullt
              ut harmoniserad asylpolitik. Jag har inte hört några invändningar
              från Socialdemokraterna tidigare. Detta är första gången som jag
              hör någon från er sida säga att ni fortfarande står kvar vid miniminormsperspektivet.
              Det är också någonting att fundera över, om ni nu inte har de
              uppfattningar som ni har haft vid överläggningar i utskotten och
              i EU-nämnden.
            </seg>
            <seg n="6da4f42b">
              Slutligen: Det händer att UNHCR och regeringen inte alltid kommer
              till samma slutsats när det gäller dessa frågor. Det beror på
              att UNHCR har ett annat mandat än vad vi har. Vi har byggt vår
              utlänningslag på andra principer. UNHCR arbetar i mycket större
              utsträckning med kollektiva bedömningar, medan vår utlänningslag
              till all lycka är uppbyggd på individuella prövningar av individuella
              fall. Därför når man ibland olika slutsatser. Detta ser jag inte
              som något problem så länge man har rättssäkerheten som ledstjärna.
            </seg>
          </u>
          <note type="speaker" n="fee69ea0">
            Anf. 91 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96aca50bcfbff4b1-13" n="b92ddcc6">
            <seg n="7a265f28">
              Herr talman! Jag tänkte återgå till mitt tema för dagen, nämligen
              lagtolkning. Migrationsministern pustar.
            </seg>
            <seg n="8117f904">
              Migrationsministern säger att det egentligen i huvudsak är fråga
              om statusförändringar och att det är en annan struktur. Men när
              man tittar på själva lagförslagen, alltså texterna, finns de från
              s. 74 i betänkandet till s. 136. Det är alltså rätt mycket ändringar
              i lagtexten som tillkommer. Det kan vara positivt, och det kan
              vara negativt. Men jag utgår från att det kommer att bli en förändrad
              tolkning.
            </seg>
            <seg n="6a6804c7">
              I propositionen står det nästan överallt att detta redan finns
              i svensk praxis och att vi egentligen redan uppfyller allt. Men
              faktum är att det blir helt nya texter. Det borde innebära att
              domstolarna och Migrationsverket ska tolka de nya texterna och
              inte de gamla, för då är vi tillbaka där vi har varit förut när
              vi har ändrat lagstiftningarna, alltså att det inte alltid riktigt
              är i samklang med lagstiftarens mening. Lagstiftarna sitter ju
              och läser texter och föreslår och röstar om texter. Sedan kanske
              domstolen använder sig av gammal praxis i alla fall som inte har
              passerat riksdagen.
            </seg>
            <seg n="5605ead8">
              Jag menar att det borde vara så att domstolarna faktiskt ska
              ta ställning till de nya texterna.
            </seg>
            <seg n="95e91117">
              Jag undrar om migrationsministern redan i dag kan se några ställen
              i den nya lagen där det skulle kunna bli en annan tolkning än
              den som domstolarna har använt sig av tidigare.
            </seg>
          </u>
          <note type="speaker" n="555d69a7">
            Anf. 92 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-9bd5736e9fb4d8f1-11" n="699a37aa">
            <seg n="18fbe1cb">
              Herr talman! Det är just detta som är problemet och som fick
              mig att undslippa mig kanske inte en suck men möjligen ett ljud
              av lite uppgivenhet därför att Bodil Ceballos hela tiden vill
              att kammaren och jag som minister ska göra lagtolkningar. Men
              det är inte vår uppgift att göra det. Vår uppgift är att presentera
              lagar som kammaren beslutar om och som sedan uttolkas av domstolar.
              Jag kan inte göra någon bedömning eller här i kammaren förutskicka
              hur praxis ska bildas i domstolarna, dels därför att jag som statsråd
              inte får lov att göra det jag är uttryckligen förbjuden att göra
              detta enligt vår grundlag dels därför att det också är en roll
              som jag inte är beredd att ta på mig. Praxis formas ständigt i
              domstolarna med utgångspunkt i de fall som avgörs och som sedan
              prövas mot de lagar som vi har överlåtit till domstolarna att
              bedöma. Bodil Ceballos ber om det omöjliga.
            </seg>
            <seg n="f7c543fc">
              Efter den orgie i enskilda fall som jag lyssnade på i Bodil Ceballos
              anförande måste vi nog ställa oss frågan: Vad är egentligen vår
              uppgift? Är det vår uppgift att vara både lagstiftande, dömande
              och verkställande makt? Ibland får jag intrycket att Bodil Ceballos
              gärna vill vara det, men det går inte. Det har bevisats genom
              mänsklighetens historia att en sådan sammanblandning av uppgifter
              är till men för rättssäkerheten hos den enskilde. Vi måste skilja
              på våra roller. Den första och viktigaste uppdelningen som man
              måste göra är att förstå att uttolkningen av lagar är en uppgift
              för domstolar och inte för parlamentariska församlingar eller
              för regeringen.
            </seg>
          </u>
          <note type="speaker" n="a319da11">
            Anf. 93 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96aca50bcfbff4b1-14" n="b92ddcc6">
            <seg n="16f37e0f">
              Herr talman! Jag måste säga att jag blir beklämd när jag hör
              detta svar från migrationsministern. Jag trodde nämligen att jag
              är här som lagstiftare och att vi alla är här som lagstiftare.
              Det är vår uppgift. Vi är folkvalda för att stifta lag i Sverige,
              och domstolarna ska tolka de lagar som vi har stiftat. Domstolarna
              ska tolka lagstiftarens mening. Det är det som vi måste vara tydliga
              med när vi stiftar lag i Sverige. Vi måste vara tydliga i vår
              lagstiftning så att domstolarna inte hamnar någon helt annanstans
              än där vi ville att de skulle hamna. Det är inte domstolarna som
              är lagstiftare. Domstolarna tolkar lagstiftarens mening.
            </seg>
            <seg n="bb576595">
              Jag har inte alls missuppfattat min roll på något sätt. När jag
              tar upp enskilda fall är det faktiskt för att tala om och för
              att visa hur vår mening tolkas. För om vi ser att vår mening har
              tolkats fel eller på ett sätt som vi inte menade är det upp till
              oss att förändra det på något sätt.
            </seg>
            <seg n="83241e36">
              Men migrationsministern är totalt kallsinnig alla gånger som
              vi talar om att vi inte känner igen den tolkning som har gjorts
              av den lag som vi gemensamt har stiftat här i riksdagen. Han är
              totalt kallsinnig.
            </seg>
            <seg n="aae9455f">
              Det låter nästan som om det är migrationsministerns alldeles
              egen skyldighet att komma med den lagstiftningen. Är vi bara någon
              form av nickedockor i denna riksdag? Ska vi bara göra det som
              migrationsministern tycker att vi ska göra vänta in och se vad
              som händer någon gång i framtiden?
            </seg>
            <seg n="3eddf753">
              Vi stiftar lag. Det är vår skyldighet och vårt uppdrag från medborgarna.
            </seg>
          </u>
          <note type="speaker" n="782b5f04">
            Anf. 94 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-59f3f6f908318edc-1" n="699a37aa" next="i-52e9dddf4d316809-1">
            <seg n="7f8da9cf">
              Herr talman! Det är nu vi börjar närma oss kärnan i problemet.
            </seg>
            <seg n="022ad90e">
              Nej, det är just det riksdagen inte ska göra. Riksdagen ska inte
              ägna sig åt att både stifta lagen och tolka den. Det var precis
              det jag sade. Men om jag inte missminner mig var frågan från Bodil
              Ceballos till mig som statsråd om jag kan se några fall där domstolarna
              kommer att tolka lagstiftningen på ett annat sätt än i förhållande
              till den nuvarande. Mitt svar på den frågan är: Det återstår väl
              att se när domstolarna har börjat tolka den, efter att vi har
              stiftat lagen.
            </seg>
            <seg n="493869ee">
              På något vis är det lite som att tala till en vägg. Jag sade
              tidigare att problemet är att vi har för många diskussioner om
              enskilda ärenden i denna kammare. Det är för många diskussioner
              som inte leder någonvart. Bodil Ceballos och jag kommer inte att
              kunna mötas på denna punkt. För Bodil Ceballos är det väldigt
              viktigt att alla människor som lämnar in en asylansökan får en
              godkänd-stämpel, och får de inte är det är det någonting som är
              fel med lagstiftningen. Jag försöker förklara jag har gjort det
              åtskilliga gånger, och jag kan göra det nu också att det inte
              fungerar så. Vi har en rättssäker ordning där vi gör bedömningar
              i varje enskilt ärende och tar reda på om människor uppfyller
              de kriterier som är uppställda eller inte.
            </seg>
            <seg n="938055a3">
              Den diskussion vi har nu borde rimligen utgå ifrån huruvida skyddsgrundsdirektivet
              och asylprocedurdirektivet som de nu ser ut kommer att få någon
              effekt i den ena eller andra riktningen när de nu införlivas i
              svensk lagstiftning. Jag har dock i mitt anförande och i detta
              replikskifte klargjort att jag tror att detta är en bra förändring
              och att det kommer att leda till en bättre och mer rättssäker
              ordning inte minst när det gäller hanteringen av säkerhetsärenden.
              Det får bli mitt slutord i denna diskussion.
            </seg>
          </u>
          <note n="d65d020a">
            Överläggningen var härmed avslutad.
          </note>
          <note n="0fedb398">
            8 § Ändringar av stadgarna för Internationella valutafonden och
            Världsbanken
          </note>
          <note n="cd2385c6">
            Föredrogs
          </note>
          <note n="1f564dbd">
            Förste vice talmannen konstaterade att ingen talare var anmäld.
          </note>
          <note n="ce25eae5">
            9 § Oberoendet i den kommunala revisionen
          </note>
          <note n="cd2385c6">
            Föredrogs
          </note>
          <note n="1f564dbd">
            Förste vice talmannen konstaterade att ingen talare var anmäld.
          </note>
          <note n="506a48fb">
            10 § Nya domförhetsregler för en effektivare Europadomstol
          </note>
          <note n="cd2385c6">
            Föredrogs
          </note>
          <note n="1f564dbd">
            Förste vice talmannen konstaterade att ingen talare var anmäld.
          </note>
          <note n="f6e25be5">
            11 § Rättelse av ändring i riksdagsordningen
          </note>
          <note n="cd2385c6">
            Föredrogs
          </note>
          <note n="1f564dbd">
            Förste vice talmannen konstaterade att ingen talare var anmäld.
          </note>
          <note n="2b24e3f9">
            12 § Anmälan om fördröjda svar på interpellationer
          </note>
          <note n="716ec9c0">
            Till riksdagen hade inkommit följande skrivelser:
          </note>
          <note n="9f0fa152">
            Interpellation 2009/10:131
          </note>
          <u who="tobias_billstrom_fd281f" xml:id="i-52e9dddf4d316809-1" n="699a37aa" prev="i-59f3f6f908318edc-1">
            <seg n="29bdbe6a">
              Interpellation 2009/10:131 Statsministerns förtroende för näringsministern
            </seg>
            <seg n="9fa0a8b2">
              Skälet till dröjsmålet är tjänsteresor och andra sedan tidigare
              inbokade engagemang.
            </seg>
            <seg n="9fa0a8b2">
              Skälet till dröjsmålet är tjänsteresor och andra sedan tidigare
              inbokade engagemang.
            </seg>
            <seg n="603f103c">
              Skälet till dröjsmålet är sedan tidigare inbokade engagemang.
            </seg>
            <seg n="3fa72728">
              Skälet till dröjsmålet är redan inbokade engagemang.
            </seg>
            <seg n="7727dbf0">
              Skälet till dröjsmålet är utlandsresor.
            </seg>
            <seg n="0168859f">
              Inga Eriksson Fogh
            </seg>
          </u>
          <note n="38896e2a">
            av Patrik Björck (s)
          </note>
          <note n="af11c7ae">
            Interpellationen kommer att besvaras tisdagen den 26 januari
            2010.
          </note>
          <note n="6bec7b59">
            Christina Weihe
          </note>
          <note n="4b19d3d1">
            Interpellation 2009/10:133
          </note>
          <note n="5d8a6bb9">
            Interpellation 2009/10:133 Förtroendet för näringsministern
          </note>
          <note n="af11c7ae">
            Interpellationen kommer att besvaras tisdagen den 26 januari
            2010.
          </note>
          <note n="6bec7b59">
            Christina Weihe
          </note>
          <note n="a0f51849">
            Interpellation 2009/10:146
          </note>
          <note n="667a8f7b">
            Interpellation 2009/10:146 Deltidsregeln och arbetslinjen
          </note>
          <note n="178b68f2">
            Interpellationen kommer att besvaras måndag 21 december 2009.
          </note>
          <note n="60d9ca31">
            Karin Renman
          </note>
          <note n="223db819">
            Interpellation 2009/10:147
          </note>
          <note n="56420f62">
            Interpellation 2009/10:147 Tillgången till äggfritt vaccin
          </note>
          <note n="40bf31f2">
            Interpellationen kommer att besvaras tisdagen den 15 december
            2009.
          </note>
          <note n="d8bf3a05">
            Marianne Jenryd
          </note>
          <note n="1dab7015">
            Interpellation 2009/10:154
          </note>
          <note n="d59aef4e">
            Interpellation 2009/10:154 Förhandlingar om ett återförenat Cypern
          </note>
          <note n="a076f0d5">
            Interpellationen kommer att besvaras tisdagen den 19 januari
            2010.
          </note>
          <note n="09d87f2d">
            13 § Svar på interpellation 2009/10:125 om sparbankers framtid
          </note>
          <note type="speaker" n="e5528dca">
            Anf. 95 Statsrådet MATS ODELL (kd):
          </note>
          <u who="mats_odell_b796ef" xml:id="i-a43f34e993b971a1-5" n="cb4e3e9a">
            <seg n="6f45d036">
              Herr talman! Ulla Andersson har frågat mig om jag avser att verka
              för att fler fria sparbanker bildas, för ökad bankkonkurrens och
              god tillgång till bankservice på landsbygden.
            </seg>
            <seg n="7b87477f">
              Jag instämmer med interpellantens beskrivning av sparbankernas
              starka regionala och lokala förankring och deras omvittnat goda
              kännedom om de företag och människor som finns och verkar där.
              Sparbankerna är därför en viktig bankgruppering när det gäller
              att tillgodose allmänhetens behov av bra och uthållig finansiell
              service på landsbygden.
            </seg>
            <seg n="380b09fe">
              Erfarenheterna från finanskrisen visar att de mindre bankerna
              generellt har haft ett begränsat risktagande och undvikit förluster,
              exempelvis när det gäller okända och svårvärderade finansiella
              instrument. Verksamheten är också ofta av sådan art att den sällan
              får konsekvenser för den finansiella stabiliteten i händelse av
              en kris. Detta har naturligtvis på olika sätt bidragit till att
              kreditgivningen till allmänheten har kunnat upprätthållas även
              under den innevarande krisen.
            </seg>
            <seg n="4d1129af">
              Det lokala konceptet med tonvikt på grundläggande finansiella
              tjänster, där god kännedom om kunden är ett viktigt inslag, bör
              i sig vara goda förutsättningar för en framtida stabil och konkurrenskraftig
              bankverksamhet. Ett lågt risktagande borgar också normalt sett
              för låga samhällsekonomiska kostnader i samband med en finansiell
              kris för hanteringen av lokala banker. Detta ska också återspeglas
              i den stabilitetsavgift som alla banker och kreditinstitut från
              och med i år ska betala till staten för att täcka samhällsekonomiska
              kostnader för finansiell krishantering. Regeringen har därför
              aviserat att stabilitetsavgiften från och med 2011 ska vara riskbaserad
              för varje låneinstitut.
            </seg>
            <seg n="3a25976e">
              Därmed torde såväl regelverken som de marknadsmässiga förutsättningarna
              slå vakt om de fria sparbankernas verksamheter och borga för god
              tillgång till finansiell service även på landsbygden.
            </seg>
            <seg n="94348846">
              Förekomsten av olika associationsformer ger också möjligheter
              att ta till vara de specifika fördelar dessa kan ge, vilket bidrar
              till mångfald och ökad valfrihet och i förlängningen till god
              konkurrens.
            </seg>
            <seg n="0b650799">
              Vid sidan av stabilitet och konsumentskydd är god konkurrens
              ett särskilt viktigt mål när det gäller regleringen av finanssektorn.
              Det gäller såväl inom EU som nationellt för Sverige. Den svenska
              regleringen ligger i olika avseenden väl framme vad gäller förutsättningarna
              för god konkurrens mellan olika aktörer. Jag kommer även framdeles
              verka för ett gott närings- och konkurrensklimat för banker i
              Sverige utan att göra avkall på samhällets berättigade krav på
              ansvarstagande, måttfullhet och sund riskhantering.
            </seg>
          </u>
          <note type="speaker" n="89ea95c7">
            Anf. 96 ULLA ANDERSSON (v):
          </note>
          <u who="ulla_andersson_78e8c0" xml:id="i-2e465c0cf7548350-0" n="f6f106e2">
            <seg n="4501cc0d">
              Herr talman! Tack, statsrådet, för ett svar som bygger på öppenhet
              och en positiv syn på sparbanker och sparbankers betydelse för
              både samhällsutvecklingen, landsbygdens utveckling och deras stora
              trovärdighet.
            </seg>
            <seg n="01223eb8">
              Vad jag förstår står även Kristdemokraterna bakom parollen att
              hela Sverige ska leva, så jag tycker att det borde finnas en god
              grund för en bra diskussion och också från statsrådets sida en
              vilja att komma med förslag på hur denna utveckling ska spridas
              vidare. Det saknade jag dock i svaret. Statsrådet tar i stället
              upp den stabilitetsavgift som blir en pålaga på sparbankerna och
              faktiskt bestraffar dem för deras skötsamhet. Jag tänker återkomma
              till detta senare och höra hur statsrådet ser på den frågan.
            </seg>
            <seg n="93b5c418">
              Jag har ställt denna interpellation och också kommit med en rad
              förslag under den allmänna motionstiden kring sparbankernas utveckling
              utifrån två perspektiv som vi ser. Dels har vi en bristande bankkonkurrens
              i dag. Vi har en oligopolistisk struktur, det vill säga en stor
              dominans av de stora affärsbankerna. De står för 75 procent av
              inlåningen. Vi har under finanskrisen också sett att krediter
              även till friska företag dras in och att man får problem ute på
              landsbygden när man inte får tillgång till kreditgivning.
            </seg>
            <seg n="9610f6b6">
              Vi har också sett en lång utveckling på landsbygden där man drar
              in samhällsservice och där staten många gånger är den första att
              dra sig ur, vilket är att djupt beklaga. Vi kan nu se det på apoteken,
              som på landsbygden bara är garanterade i tre år. Vi kan även se
              det genom mackar och bankkontor, till exempel i Jämtland där Swedbank
              nu har dragit in fem bankkontor.
            </seg>
            <seg n="dfa9c13c">
              Det är också väl känt att kreditgivningen där det finns lokala
              sparbanker, vilket i dag är ett 60-tal kommuner och ungefär lika
              många filialer, fungerar väl eftersom man har god lokalkännedom
              och känner till företaget och individen i fråga. Man vet vad som
              är möjligt och inte. Man har till och med bättre förutsättningar
              för bostadsbyggande där sparbankerna finns. De finns också i alla
              län utom i två i dag.
            </seg>
            <seg n="2a05da4c">
              Men ett problem är att det inte har varit några nyetableringar
              av sparbanker sedan 1930-talet. Sparbanker är en bra form för
              trygghet och säkerhet eftersom de inte delar ut vinster till aktieägarna
              utan måste fondera vinsten och avkastningen. Det ger en överlägsen
              trygghet för kunden, och på så vis också för samhället. Delar
              av överskottet går till samhällsnyttiga ändamål. Sparbanken har
              en soliditet som är fyra till sex gånger bättre än affärsbankerna.
            </seg>
            <seg n="2c6470e6">
              Vänsterpartiet har lagt fram en rad förslag för att stimulera
              fram bildandet av fler lokala banker där vi gärna ser sparbanker
              som en del. Vi har till exempel föreslagit uppstartslån eller
              tillgång till kreditgarantier för att kunna starta banker. Det
              är väldigt svårt. Det tar lång tid att få en stabil bank.
            </seg>
            <seg n="870890e4">
              Vi har också tittat på det som har skett i Norge där man har
              något som heter egenkapitalbevis. Det har vi också föreslagit.
              Jag skulle vilja fråga statsrådet om han kan tänka sig en sådan
              lösning även i Sverige. Det har slagit väldigt väl ut i Norge.
            </seg>
            <seg n="725dcc86">
              Egenkapitalbevis kan ses som en form av aktier, men de ger en
              lägre avkastning. Man får inte tillgång till förmögenheten i banken,
              och man får inte heller en styrelsemajoritet. Den enskilde eller
              företag kan gå in och stötta och bilda en lokal sparbank med tillgången
              till kapitalet.
            </seg>
            <seg n="13fac15c">
              Min fråga till statsrådet är: Vad vill egentligen statsrådet
              göra för att bidra till en positiv utveckling i form av en bättre
              bankkonkurrens och ett stabilare banksystem, vilket skulle vara
              en tillgång för landsbygdens utveckling? Är egenkapitalbevis något
              som statsrådet kan tänka sig?
            </seg>
          </u>
          <note type="speaker" n="92e4b153">
            Anf. 97 LENA OLSSON (v):
          </note>
          <u who="lena_olsson_010079" xml:id="i-0407c48e13685aaa-0" n="8ed57a54">
            <seg n="5862a6ba">
              Herr talman! Jag vill instämma i det som Ulla sade och tacka
              för svaret. Det är en beskrivning av nuläget och hur det ser ut,
              men det finns inte så många idéer på hur man kan bilda nya lokala
              sparbanker.
            </seg>
            <seg n="dd6643fb">
              Mats Odell instämmer i interpellantens beskrivning av sparbankernas
              starka regionala och lokala förankring och deras omvittnat goda
              kännedom. Sparbankerna är därför en viktig bankgruppering när
              det gäller att tillgodose allmänhetens behov av en bra och uthållig
              finansiell service på landsbygden.
            </seg>
            <seg n="cb540502">
              Det här konstaterar ministern, och säger att det är bra. Då blir
              frågan: Ja, men vad gör man åt det i nästa steg?
            </seg>
            <seg n="9a8d50cb">
              Ulla har på ett förtjänstfullt sätt redogjort för Vänsterpartiets
              politik när det gäller vad man skulle kunna göra åt det här. Hon
              har också tittat på den modell som man har i Norge. Den har varit
              väldigt effektiv. Den har bidragit till en slagkraftig regionalpolitik.
            </seg>
            <seg n="99ec4c7c">
              Jag har roat mig med att besöka en finanskoncern som heter Terrakoncernen.
              Det är också en bankallians. Bara namnet skulle ju kunna locka
              lite. De har ett väldigt intressant upplägg. Under dem finns 78
              självständiga, lokala sparbanker. Man gör upphandlingar av teknik
              och så vidare och hjälper varandra, men dessa sparbanker i Norge
              är fortfarande fullt självständiga. Man har nytta av den här arbetsmodellen
              där de samlas under ett paraply. Det var väldigt intressant.
            </seg>
            <seg n="44bdc381">
              Jag vill ställa en fråga. Är det här någonting som Mats Odell
              har kännedom om och är intresserad av?
            </seg>
            <seg n="8e75ea26">
              I tisdags hade vi en debatt om Högdahls utredning om lokal service.
              Det handlar inte bara om statens eller kommunernas åtagande för
              att bidra med bra service. Man kan även hjälpa till med ett slags
              uppstartslån, som vi säger, för att också landsbygdens människor
              ska få tillgång till kapital som bland annat företagare såväl
              behöver till bostadsbyggande och annat.
            </seg>
            <seg n="9e09b108">
              Det finns många bra exempel här i Sverige också. Jag har tittat
              lite på Sparbanken Syd. Man har gjort väldigt mycket nere i Ystad.
              Man har ett samhällsengagemang. Man inser alltså att banken är
              en del av samhället.
            </seg>
            <seg n="91d24707">
              Jag är också väldigt intresserad av att få svar på de frågor
              som Mats Odell har fått av Ulla Andersson.
            </seg>
            <seg n="72f9dd73">
              Vi kan se affärsbankernas oligopol. Vi vet hur det låter när
              det gäller offentligt monopol. Nog borde även bankkunder ha en
              större möjlighet, Mats Odell?
            </seg>
          </u>
          <note type="speaker" n="268be951">
            Anf. 98 Statsrådet MATS ODELL (kd):
          </note>
          <u who="mats_odell_b796ef" xml:id="i-a43f34e993b971a1-6" n="cb4e3e9a">
            <seg n="34957f51">
              Herr talman! Ulla Andersson och Lena Olsson från Vänsterpartiet
              kommer här med en kaskad av förslag på hur vi med skattepengar
              ska stimulera privat företagande på olika sätt, i glesbygd den
              här gången. Här skiljer vi oss åt. Mitt parti, Kristdemokraterna,
              och Allians för Sverige har en annan uppfattning om detta, nämligen
              att det är det civila samhället, de privata aktörerna, som ska
              få så goda förutsättningar att bedriva verksamhet i hela landet
              att livskraftiga affärsidéer ska kunna förverkligas av människor
              av kött och blod.
            </seg>
            <seg n="75435aa5">
              Herr talman! Jag har inte exakt grepp om hur mycket som Vänsterpartiet
              vill höja skatten för människor på landsbygden och i glesbygden,
              men det handlar, totalt sett för de svenska medborgarna, om belopp
              som är väldigt stora. Ni vill dra in köpkraft och ersätta den
              med olika typer av statliga punktinsatser för att åstadkomma mångfald,
              och nu är det på bankområdet.
            </seg>
            <seg n="46000ab9">
              Låt oss ta ett annat område, apoteksområdet. Där har vi haft
              ett statligt monopol. Det har den här regeringen ändrat på och
              skapat förutsättningar för mångfald. Då är ni emot det. Ni får
              nästan bestämma er. Det är bra med mångfald när det gäller sparbanker,
              men det är inte bra när det gäller apotek. Det vore spännande
              att få en liten inblick i hur den ideologiska ekvationen ser ut
              och går ihop.
            </seg>
            <seg n="363beb43">
              Jag tror att de insatser som staten har gjort för att stabilisera
              bankväsendet under den här finansiella krisen har varit ändamålsenliga.
              De har inte kostat skattebetalarna någonting i den delen, utan
              det har varit en vinstaffär när det gäller insatserna. Sedan har
              ju krisen inneburit enorma kostnader för samhället och för enskilda
              individer som har förlorat sina arbeten. Visst är det så.
            </seg>
            <seg n="0f4ba835">
              Den här stabilitetsavgiften som jag nämner i svaret kommer att
              stärka banker med låg riskprofil. De kommer att ha en lägre avgift
              än konkurrenter som tar stora risker eftersom den kommer att vara
              riskbaserad.
            </seg>
            <seg n="92152582">
              Jag tror också att det här med att staten ska gå in och med punktinsatser
              skapa nya typer av företag är en politik som inte hör framtiden
              till. Staten kan nämligen inte identifiera vad vi ska använda
              skattebetalarnas pengar till när det gäller näringsverksamhet.
              Det måste i grunden vara sunda affärsidéer som ska ha förutsättningar
              genom att människor har resurser att investera och satsa på sådant
              som är livskraftigt och som kan utvecklas. Det gäller också sparbankerna.
            </seg>
          </u>
          <note type="speaker" n="64029351">
            Anf. 99 ULLA ANDERSSON (v):
          </note>
          <u who="ulla_andersson_78e8c0" xml:id="i-2e465c0cf7548350-1" n="f6f106e2">
            <seg n="53bed378">
              Herr talman! Låt mig börja med att upplysa statsrådet om att
              60 procent av landets befolkning, det vill säga de med lägst inkomster,
              får bättre ekonomi med Vänsterpartiets ekonomiska politik, allt
              enligt riksdagens utredningstjänst.
            </seg>
            <seg n="1d0c301b">
              Men nu var det sparbanker vi pratade om, och jag tänker hålla
              mig till den frågan. Jag tycker att man kan göra det i en sådan
              här debatt.
            </seg>
            <seg n="f03ce3ff">
              Statsrådet har i sitt svar tagit upp stabilitetsavgiften, som
              om det skulle vara ett sätt att bidra till utvecklingen av fler
              sparbanker i Sverige. Det är snarare tvärtom. Fler regelverk omfattar
              även sparbankerna, som har en mindre administration och mindre
              resurser att hantera regelverken. Ofta gör man inte skillnad på
              sparbanker och affärsbanker i utformandet av olika regelverk,
              vilket självfallet försvårar och fördyrar för sparbankerna.
            </seg>
            <seg n="929f125f">
              Den avgift som statsrådet tar upp är för den fond som ska gå
              in om det blir en ny bankkris. Till att börja med täcker avgiften
              inte kostnaderna för en ny bankkris, och skattebetalarna kommer
              att stå där igen. Dessutom stoppar statsrådet in 15 miljarder
              av skattebetalarnas pengar i fonden, vilket är helt förkastligt.
            </seg>
            <seg n="238c79f1">
              Det är alltså meningen att sparbankerna ska betala till en fond
              som de inte får dra nytta av. De ska vara med och betala för de
              stora affärsbankernas risktagande. Det tycker jag är helt olämpligt
              och definitivt inte ett sätt att stödja utvecklingen av fler banker
              och ökad bankkonkurrens.
            </seg>
            <seg n="f79ae188">
              Vidare tar statsrådet upp att Vänsterpartiet har en kaskad av
              förslag för att stödja privat näringsliv, och förfärar sig. Vänsterpartiet
              har en kaskad av förslag för att vi vill se en utveckling av landsbygden
              och fler jobb. Därför lägger vi fram en rad förslag till politisk
              debatt. Det är så vi tycker att man ska göra. Sedan kan man gilla
              eller inte gilla förslagen.
            </seg>
            <seg n="23a182e3">
              Statsrådet är väldigt pigg på att använda skattebetalarnas pengar
              till affärsbankerna. Då är det tydligen helt okej. Här är det
              dock fråga om lån och ingenting som man får till skänks. Till
              på köpet får man betala ränta på lånet. Ett av de förslag vi tagit
              upp handlar inte ens om att det på något sätt ska gå via staten.
              Det staten ska göra är att tillåta egenkapitalbevis så att man
              privat kan gå in och stödja en lokal sparbank. Vad är faran med
              det, statsrådet? Det borde väl vara något som även ett borgerligt
              statsråd skulle kunna tänka sig. Det är en modell som fungerar
              i Norge. Varför skulle den då inte fungera här?
            </seg>
            <seg n="65e25b6f">
              Statsrådet far med lite falsk marknadsföring. Han lovordar en
              rörelse, säger att den fungerar väl och är till stor samhällsnytta,
              men har inte för avsikt att göra någonting för att skapa förutsättningar
              för den att sprida sig.
            </seg>
            <seg n="610674ee">
              Låt oss titta på det som händer i samhället. I Jämtland har fem
              bankkontor försvunnit. Man har nu 20 mil till närmaste bank. Är
              det en utveckling som statsrådet är nöjd med? Tänker han stå och
              titta på och låta det ske eller tänker han göra något för att
              försöka få till stånd en förändring? Har statsrådet någon tilltro
              till politiken och demokratin eller menar han att man som ansvarig
              politiker för ett område bara ska stå med armarna i kors, se på
              och sedan tala om ifall något är bra eller dåligt, utan att ha
              för avsikt att komma med egna förslag på något område? Det är
              så jag tolkar statsrådets inställning i denna fråga.
            </seg>
            <seg n="8883e01a">
              Jag måste säga att jag är mycket besviken, för det positiva anslaget
              i det skriftliga svaret har nästan helt försvunnit under debattens
              gång. I stället blir det en form av icke-vilja som uttalas från
              talarstolen, vilket gör mig besviken. Statsrådet har fortfarande
              möjlighet att ändra sig.
            </seg>
          </u>
          <note type="speaker" n="f18b9e26">
            Anf. 100 LENA OLSSON (v):
          </note>
          <u who="lena_olsson_010079" xml:id="i-c2afba6d04849006-0" n="8ed57a54" next="i-e4adc8a7e192788a-0">
            <seg n="0adf587d">
              Herr talman! Som sagt, ministern har fortfarande möjlighet att
              ändra sig.
            </seg>
            <seg n="614b3e8e">
              När man läser det skriftliga svar som vi fått och jämför det
              med det som sades från talarstolen blev det en vändning. Jag håller
              med Ulla Andersson om att vi inte ska ha någon skattedebatt utan
              helt seriöst diskutera sparbankerna.
            </seg>
            <seg n="3687aea8">
              Allt ingår i en helhet, eller hur, Mats Odell? Det är inte meningen
              att vi ska gå in och driva några sparbanker, utan vi ska skapa
              förutsättningar för lokala sparbanker så att de kan växa. Det
              gör vi via ett uppstartslån, vilket vi föreslår i vår motion.
              Det genererar förhoppningsvis arbetstillfällen på landsbygden,
              och det vet jag att Mats Odell är intresserad av; det har han
              tidigare gjort klart. Det leder naturligtvis också till en levande
              landsbygd. Det är på intet sätt heller förkastligt när det gäller
              storstädernas förorter. Man får alltså ha ett helhetstänkande,
              att det privata och det offentliga ska gå hand i hand för att
              det här landet ska kunna utvecklas.
            </seg>
            <seg n="acae1e08">
              Om man ser på sparbankerna tycker jag att de har en lysande affärsidé,
              för de gör stor samhällsnytta samtidigt som de tjänar lite pengar
              på det, och det kan väl Mats Odell inte ha någonting emot. Den
              borgerliga regeringen vill ju ha valfrihet. Här har ni möjlighet
              att skapa det.
            </seg>
          </u>
          <note n="7ac1fe71">
            Anf. 101 GUNNAR ANDRÉN (fp):
          </note>
          <u who="lena_olsson_010079" xml:id="i-e4adc8a7e192788a-0" n="8ed57a54" prev="i-c2afba6d04849006-0">
            <seg n="ac252553">
              Herr talman! Idén att staten och skattebetalarna skulle gå in
              och satsa pengar, äga kapital, i nya sparbanker förefaller inte
              vara speciellt god.
            </seg>
            <seg n="643bff25">
              Det finns en likhet mellan Kommunistiska manifestet och den första
              sparbankslagen, nämligen att båda kom under första delen av 1800-talet.
              Sedan dess har en del avvecklats och andra utvecklats. Jag för
              min del tror, precis som interpellanten, att sparbankerna spelar
              en stor roll. Också jag har valt att vara kund i sparbanken, i
              Bjursås sparbank.
            </seg>
            <seg n="a953fd0a">
              Det är viktigt att se till att den ideologiska synen blir tydlig.
              Vänsterpartiet och dess föregångare har alltid velat förstatliga
              banker av olika slag. Nu drar man i den andra delen, så att säga.
              Nu ska man förutom det statliga kapitalet också satsa privat kapital
              i bankerna, och det går inte riktigt ihop. Jag tror därför att
              Vänsterpartiet måste fundera på hur man egentligen ska ha det
              med bankerna, vem som ska satsa kapitalet. Ytterligare statligt
              kapital i sparbanksrörelsen strider helt mot tanken bakom sparbanksrörelsen,
              som tidigare även omfattade Föreningssparbanken. Det är en närmast
              grotesk tanke.
            </seg>
            <seg n="a9ee22ea">
              Anledningen till att sparbanksrörelsen varit så otroligt framgångsrik
              är att man använt sig av det som jag och många andra kallar kyrktornsprincipen.
              Man tar inte större risker än att man vet vem man lånar ut till.
              I till exempel Bjursås går man upp i kyrktornet och tittar sig
              omkring. Man ser vilka människor man kan lita på, vilka som betalar
              tillbaka till banken. Det är den stora skillnaden. Man behöver
              alltså inte de lån som Vänsterpartiet talar om, för om man har
              en god affärsidé det gäller även på det lokala planet behövs de
              inte.
            </seg>
            <seg n="8196f0a6">
              Ulla Andersson har rätt i att sparbanker och affärsbanker måste
              hanteras på olika sätt eftersom de har olika riskprofiler. Dessvärre
              är det inte så att man inte kan ta risker i bankledningarna. Det
              såg vi under 90-talet. Tidigare fanns en del sparbanker Tomelilla
              sparbank, sparbanken i Göteborg som gjorde jättelika förluster.
              Det gällde också en sparbank i östra Södermanland. Inte heller
              den finns längre.
            </seg>
            <seg n="9a1aacd9">
              Ett av problemen är att också sparbankerna måste ha en mycket
              stabil grund för att kunna vara säkra på att spararnas medel alltid
              kan betalas tillbaka. Därför tycker jag att regeringens förslag
              om stabilitetsavgift även måste omfatta hela den del av bankrörelsen
              där man har insättargaranti. Det innebär reciprocitet i detta
              sammanhang.
            </seg>
          </u>
          <note type="speaker" n="8a873e74">
            Anf. 102 Statsrådet MATS ODELL (kd):
          </note>
          <u who="mats_odell_b796ef" xml:id="i-a43f34e993b971a1-7" n="cb4e3e9a">
            <seg n="7ad19cae">
              Herr talman! Vi för lite olika debatter här. Om vi börjar med
              stabilitetsavgiften är det en avgift som banker ska betala för
              att skattebetalarna efter en kris inte ska sitta med notan i knäet.
              Det hoppas jag att vi är helt överens om; det har vi varit tidigare.
              Min poäng är att sparbankerna kommer att få en lägre avgift än
              andra banker eftersom de har lägre risker när detta nu blir riskbaserat.
            </seg>
            <seg n="55325ce5">
              Även sparbanker måste ha tuffa regler. Som Gunnar Andrén sade
              har vi sett exempel på att det inte finns någonting som vaccinerar
              sådana banker mot att individer kan komma in och ta risker som
              kollektivet kanske inte har varit berett att ta.
            </seg>
            <seg n="c41794ee">
              Nu fick jag i min hand en sida ur Vänsterpartiets motion. Det
              är lite svårt att ha en uppfattning om förslaget eftersom det
              inte ens nämns. Därför är det svårt för mig att recensera det.
              Det kanske är ett jättebra förslag, vad vet jag.
            </seg>
            <seg n="3e89201e">
              Jag tittade lite grann på vad Vänsterpartiet föreslår här. Det
              är någonting som kallas egenkapitalbevis. Om detta är några Monopolpengar
              som man inte själv har satsat är det ingen bra lösning. Vad en
              bank behöver är eget kapital som bär risk och där någon är beredd
              att ta förluster. Om detta inte innebär det är det inte till någon
              hjälp för den banken. Det är ofta andra lösningar man tar in kapital
              på än att man får in kapital som inte någon har uppoffrat och
              satt in och är beredd att riskera. Då får man nämligen inte den
              kapitaltäckning som bland annat Finansinspektionen kräver, och
              då är det ett gigantiskt slag i luften. Jag kan utifrån det här
              papperet inte bedöma vad som skulle vara fallet med de så kallade
              egenkapitalbevisen.
            </seg>
            <seg n="18b11ef7">
              Som sagt är detta en debatt som får bölja fram och tillbaka fram
              till valet. Sedan får väljarna döma. Men jag vill väldigt gärna
              att det startas fler sparbanker. Det är en mycket bra metod för
              att sätta in pengar på ett säkert och bra sätt, ofta med god avkastning.
              De kommer också det lokala näringslivet till del. Det är också
              så att sparbankerna vilket jag också skriver i mitt interpellationssvar
              inte belastar den finansiella stabiliteten särskilt mycket, i
              och med att de ofta har mer i inlåning från sina kunder än vad
              de lånar ut.
            </seg>
            <seg n="ab90ce7c">
              Det finns väldigt mycket positivt. Jag ser också gärna att sparbankerna
              fortsätter att överta banker som andra vill lägga ned. Det visar
              sig nämligen att där andra banker inte klarar av att bedriva en
              väl fungerande bankverksamhet och sparbankerna tar över blomstrar
              ofta dessa banker. I grunden tror jag att vi har samma intresse,
              som vi hade häromdagen när Lena Olsson och jag diskuterade frågan
              om Lars Högdahls utredning. Jag tror att Vänsterpartiet har väldigt
              goda ambitioner på detta område. Det vi nu diskuterar är om de
              metoder ni vill använda för att uppnå dem och er politik sammantaget
              verkligen skulle verka i den riktningen.
            </seg>
          </u>
          <note type="speaker" n="55baac24">
            Anf. 103 ULLA ANDERSSON (v):
          </note>
          <u who="ulla_andersson_78e8c0" xml:id="i-2e465c0cf7548350-2" n="f6f106e2">
            <seg n="2598e379">
              Herr talman! Det börjar låta lite bättre! Jag börjar med stabilitetsavgiften,
              väldigt kort. Det är bra att bankerna ska betala en avgift till
              fonden, som i sin tur ska betala nästa bankkris. Problemet är
              bara att fonden är för liten. Skattebetalarna kommer återigen
              att få stå där med en del av notan förutom kostnaderna för arbetslöshet
              och så.
            </seg>
            <seg n="d8fcc2cb">
              En annan del i problematiken är att man också stoppar in skattebetalarnas
              pengar i fonden. Det är 15 miljarder som går in där. Det tycker
              inte jag är bra. De borde betalas tillbaka till skattebetalarna.
              Sparbankerna borde definitivt inte betala någon avgift alls, eftersom
              de inte är systempåverkande. Därför borde de inte heller betala
              för affärsbankernas stora risktagande.
            </seg>
            <seg n="3bd19849">
              Jag skulle föreslå statsrådet att åka till Norge eller bjuda
              in representanter från till exempel Terraalliansen och höra hur
              man arbetar och vilken betydelse egenkapitalbevisen har. Det är
              ett sätt för de enskilda ute i bygden eller föreningar att kunna
              köpa en del i sparbanken. Det är alltså en form av aktie med lägre
              värde som man får avkastning på. Det blir kapital till banken,
              och det blir ett sätt för bygden att stödja sin bank som är väldigt
              positivt och har haft stor betydelse i Norge för utvecklingen
              av fler lokala sparbanker.
            </seg>
            <seg n="0db07644">
              De andra delar vi har föreslagit med statliga kreditgarantier
              eller uppstartslån är sådant som staten gör på olika sätt i det
              privata näringslivet och som har förekommit i många herrans år
              i många länder. Men man får också ränta på pengarna. Det ska inte
              vara någon form av stort risktagande på ett sådant sätt som inte
              heller vi förordar. Men vi vill se jobb på landsbygden, en ökad
              bankkonkurrens och en landsbygdsutveckling där man även kan bygga
              bostäder och få krediter till sina företag. Då har det visat sig
              att sparbanker har den betydelsen. Där de finns, där sker den
              utvecklingen. Låt oss se fler! Det har tyvärr inte startats en
              ny sparbank sedan 1930, så det finns möjligheter att göra det
              bättre.
            </seg>
          </u>
          <note type="speaker" n="b3a75673">
            Anf. 104 Statsrådet MATS ODELL (kd):
          </note>
          <u who="mats_odell_b796ef" xml:id="i-a43f34e993b971a1-8" n="cb4e3e9a">
            <seg n="1f479d68">
              Herr talman! Vi har som sagt samma ambitioner på detta område.
              Dock har vi lite olika förslag till hur vi ska åstadkomma denna
              utveckling.
            </seg>
            <seg n="8451a9c0">
              Jag måste dock göra några korta anmärkningar när det gäller stabilitetsfonden.
              Den tillhör skattebetalarna. De 15 miljarder som är insatta har
              i runda slängar fördubblats sedan de sattes in. Det har varit
              en mycket god affär för skattebetalarna, inte enbart att vi har
              undvikit en härdsmälta i vår ekonomi, utan också att de pengar
              som har satts in har förräntat sig mycket bra så här långt. Låt
              oss inte gråta över det utan tvärtom se fram emot att det här
              nu blir en riskbaserad avgift. Om det nu är så att sparbankerna
              har väldigt liten risk kommer det att avspeglas i att de också
              får en väldigt liten avgift.
            </seg>
          </u>
          <note n="d65d020a">
            Överläggningen var härmed avslutad.
          </note>
          <note n="c63492a3">
            14 § Svar på interpellation 2009/10:126 om insatser för unga
            lagöverträdare
          </note>
          <note type="speaker" n="89fbaf08">
            Anf. 105 Justitieminister BEATRICE ASK (m):
          </note>
          <u who="beatrice_ask_709106" xml:id="i-a43f34e993b971a1-9" n="d8b7715f">
            <seg n="57adfecc">
              Herr talman! Lena Olsson har frågat mig om jag avser att vidta
              åtgärder med anledning av de rekommendationer som Riksrevisionen
              har ställt upp i skrivelsen om unga lagöverträdare. Vidare har
              hon frågat om jag avser att ta initiativ till en uppföljning av
              den påföljdsreform för unga lagöverträdare som beslutades 2006.
              Hon har slutligen frågat mig om jag avser att vidta åtgärder för
              att alla kommuner på ett bättre sätt än i dag ska ha platser för
              ungdomstjänst i beredskap.
            </seg>
            <seg n="907de15c">
              Arbetet med att bekämpa ungdomsbrottsligheten är utomordentligt
              viktigt, och de tidsfrister och andra krav som gäller ska självklart
              uppfyllas. En ung person som bryter mot lagen ska mötas av en
              snabb, tydlig och konsekvent reaktion på brottet.
            </seg>
            <seg n="a39c1a5c">
              Länspolismästare Mats Löfving har fått i uppdrag att kartlägga
              hur rättsväsendets myndigheter och andra aktörer arbetar brottsförebyggande
              med de ungdomar som riskerar att utveckla en kriminell livsstil.
              Utredaren tittar särskilt på hur tiderna mellan brottslig gärning
              och samhällets reaktioner kan kortas och hur samverkan mellan
              rättsväsendets myndigheter och andra aktörer kan förbättras.
            </seg>
            <seg n="3e5c7a19">
              Regeringen avser under våren att lämna en proposition till riksdagen
              med förslag på åtgärder när ett barn under 15 år misstänks för
              brott. Ambitionen är att bland annat lämna förslag på att fler
              brott begångna av barn under 15 år ska utredas och införa en möjlighet
              att tvångsvis drogtesta barn under 15 år som misstänks för att
              olovligen ha brukat narkotika.
            </seg>
            <seg n="a9120430">
              Kommunerna är skyldiga att ansvara för att unga lagöverträdare
              ska kunna verkställa utdömd ungdomstjänst. För detta ändamål tillförs
              kommunerna 30 miljoner kronor per år av statliga medel. Regeringen
              har tillsatt Påföljdsutredningen som tillsammans med Brottsförebyggande
              rådet bland annat ska utvärdera om syftet med reformen av ungdomspåföljderna
              har uppnåtts.
            </seg>
            <seg n="99b9fae8">
              När det gäller de frågor som Riksrevisionen har uppmärksammat
              pågår det alltså redan ett arbete som syftar till att bekämpa
              ungdomsbrottslighet.
            </seg>
          </u>
          <note type="speaker" n="071b1575">
            Anf. 106 LENA OLSSON (v):
          </note>
          <u who="lena_olsson_010079" xml:id="i-0407c48e13685aaa-1" n="8ed57a54">
            <seg n="1b87ff5a">
              Herr talman! Jag tackar minister Beatrice Ask för svaret. Jag
              skrev interpellationen för att jag har ansett att det har funnits
              en stor ambition och en stor bredd här i riksdagen med alla partier
              när det gäller att agera väldigt snabbt för ungdomar som är på
              glid. Det är oerhört viktigt. Det var inte med glädje man läste
              revisorernas rapport. Alla mål går i stort sett åt fel håll. Man
              ska utreda snabbt. Samhället ska agera snabbt när det gäller straff.
              Man ska också se till att få den unga på rätt köl.
            </seg>
            <seg n="c7871864">
              Jag känner stor frustration. Jag skulle vilja se ännu snabbare
              åtgärder när det gäller detta. Det är väldigt illa när ungdomar
              hamnar i kriminalitet. Vi vet också vad sådant här kan bero på.
              Vid Institutet för framtidsstudier har Anders Nilsson och Felipe
              Estrada skrivit en rapport om kriminalitet och livschanser, där
              de tittar på bakgrundsfaktorer för kriminalitet och konstaterar
              att där det är strul hemma blir det oftast fortsatt strul. Man
              kommer in på fel bana.
            </seg>
            <seg n="ad3c062a">
              Man måste verkligen titta på det för att hjälpa de familjer som
              har problem. Har föräldrarna problem får den unge också problem.
              Man måste sätta in hjälpen väldigt tidigt. De flesta som lever
              runt omkring vet att någonting borde göras.
            </seg>
            <seg n="465e606e">
              Jag tror inte bara på repressiva åtgärder. Vi måste ha förslag.
              Vänsterpartiet har förslag med skattefinansiering i stället för
              att sänka skatterna väldigt mycket. Jag drar den parallellen till
              att vi måste ha ett tryggt samhälle.
            </seg>
            <seg n="f2eba69a">
              Vi kan inte gräva djupare diken när det gäller ekonomiska klyftor.
              Det leder också till en ökad kriminalitet och ett ökat utanförskap.
              Att ta tag i detta och förebygga med för mycket repressivitet
              tror inte vi i Vänsterpartiet på.
            </seg>
            <seg n="f381cd50">
              Vi tror inte heller på att tvinga barn att lämna urinprov. Snacket
              ska gå när man ser att det börjar spåra ur. Det ser man ofta i
              skolan. Jag tror att det är helt andra åtgärder man ska ägna sig
              åt för att komma till rätta med de unga.
            </seg>
            <seg n="0064b8a4">
              Vi har en jättehög ungdomsarbetslöshet. Det är ett stort problem.
              Unga människor känner i dag att deras framtid rycks ifrån dem.
              Vi från Vänsterpartiet vill måla upp en bild: Det finns en framtid
              för dig. Det kommer att finnas jobb. Du kommer att få utbildningen.
              Det är sådant ungdomarna behöver i dag mer än repressiva åtgärder.
            </seg>
          </u>
          <note type="speaker" n="eeb40786">
            Anf. 107 Justitieminister BEATRICE ASK (m):
          </note>
          <u who="beatrice_ask_709106" xml:id="i-a43f34e993b971a1-10" n="d8b7715f">
            <seg n="c2613f3f">
              Herr talman! Det är ett viktigt ämne som Lena Olsson tar upp.
              Det var ingen glädje man kände när man läste Riksrevisionens rapport.
              Men det är väldigt bra att tänka på att rapporten huvudsakligen
              handlade om förhållandena under 2007.
            </seg>
            <seg n="bef90343">
              Jag skrev en motion under förra mandatperioden i riksdagen där
              jag pekade på svårigheterna med att kommunerna inte klarar bland
              annat ungdomstjänst. Detta är inget nytt. Det är därför desto
              värre att inte så mycket har hänt.
            </seg>
            <seg n="e4989226">
              Jag ville i svaret peka på att vi har satt i gång ett arbete
              för att få svar på en del frågor men framför allt för att få fram
              åtgärder. En sak som jag tycker är bra är en övergripande översyn
              om hur man arbetar med unga lagöverträdare. Det är den utredning
              som Mats Löfving arbetar med. Den är viktig.
            </seg>
            <seg n="8bf13db9">
              Rikspolisstyrelsen har också ansett att det är väldigt allvarligt.
              Vi har just nu stora ungdomskullar. Om man inte tar tag i dem
              tidigt riskerar vi att få väldigt många grövre kriminella. Risken
              är att de fortsätter.
            </seg>
            <seg n="baf5b0ee">
              Rikspolisstyrelsen har därför fattat beslut om ett nationellt
              inriktningsprogram när det gäller ungdomsbrottsutredningar. Man
              är inte nöjd med det arbete man själv utför. Tillsammans med länspolismästarna
              håller man på att genomföra en nationell satsning just för att
              förebygga ungdomsbrott. Man kommer under våren att presentera
              den satsningens resultat. Det är ett bra exempel.
            </seg>
            <seg n="e41ea9f1">
              Ett annat bra exempel är det vi gör för att korta tiderna och
              snabbt få resultat. Det gäller det mängdbrottsuppdrag som jag
              har gett till polisen, åklagarna och domstolarna tillsammans.
              Det blev de väldigt nervösa över. Det är jobbigt när man inte
              får tänka i stuprör, för så har vi byggt Sverige.
            </seg>
            <seg n="46032017">
              Man måste samarbeta med varandra för att snabba på hanteringen
              av ärenden. Just när det gäller unga är det väldigt viktigt. I
              Helsingfors har vi i dag en tidsskillnad från brott till åtgärd
              för dem som döms till ungdomstjänst på ett och ett halvt år. Det
              är uppochnedvända världen. Så kan vi inte ha det.
            </seg>
            <seg n="adabd18a">
              Det händer en del saker som jag tycker är väldigt positivt. Ungdomsarbetslöshet
              är ett jättestort problem. Men jag tror mig kunna säga att det
              inte i första hand är där problemen sitter när det gäller alla
              de ungdomar som begår brott. De strular ut innan och ofta redan
              i skolåldern. Vi måste fånga upp dem mycket tidigare.
            </seg>
            <seg n="dc8d06c0">
              Det finns naturligtvis en del som saknar jobb och ledsnar, och
              det förvärrar saken. Men jag tror att många av dessa ungdomar
              har problem betydligt tidigare. Jag ser det samarbete som vi har
              coachat när det gäller polis, kommun och olika aktörer lokalt.
              Det handlar om att samverka mycket mer så att vi får ordentliga
              nätverk.
            </seg>
            <seg n="5ab0c38c">
              Problemet för många ungdomar i dag är att de sociala nätverken
              inte finns. Många av dessa ungdomar har inga vuxna som orkar ställa
              upp, eller i varje fall inte tillräckligt många. Jag skulle vilja
              att de myndigheter vi har gjorde vad de kunde för att se till
              att det finns vuxna ögon och där någon tar tag, reagerar och som
              gör något.
            </seg>
            <seg n="ee4e5e19">
              Därför är samarbetet viktigt som vi kan åstadkomma tack vare
              polissatsningen. På en del håll tycker jag mig se förbättringar
              som är väldigt hoppfulla. Det måste vi jobba vidare på. Men det
              finns mycket kvar att göra.
            </seg>
            <seg n="80de8869">
              När det gäller Riksrevisionens rapport var det inte så mycket
              nytt som vi inte redan visste. Men det är bra att man uppmärksammar
              detta. Vi måste följa upp resultaten inte minst när det gäller
              unga lagöverträdare mycket bättre och mycket snabbare. Annars
              har vi inte svar på vad vi ska göra.
            </seg>
          </u>
          <note type="speaker" n="97d31fc4">
            Anf. 108 LENA OLSSON (v):
          </note>
          <u who="lena_olsson_010079" xml:id="i-0407c48e13685aaa-2" n="8ed57a54">
            <seg n="0dbf30a6">
              Herr talman! Tack ministern, som jag anser idkade en viss självkritik.
              Det är gott så att man kan göra det. Nu kan man inte göra så mycket
              åt historien. Det vet vi alla. Men det som har varit bekymret
              är att uppföljningen inte har varit tillräckligt god.
            </seg>
            <seg n="842cef7e">
              Man har inte följt upp detta med unga lagöverträdare. Det kritiserade
              också revisorerna. Det görs mycket hos Rikspolisstyrelsen och
              så vidare. Det handlar också om myndigheter och det nätverk som
              inte finns för ungdomar. Det är bra att det är andra som träder
              in.
            </seg>
            <seg n="2541f90b">
              Jag kommer ändå till att man förändrar skadeståndsskyldigheten.
              Det kan vara föräldrar som är arbetslösa, är sjukskrivna och mår
              psykiskt dåligt. Har en förälder problem blir det också så att
              barnen får problem. Det är där regeringspartierna och vi som sitter
              i oppositionen skiljer oss åt.
            </seg>
            <seg n="a7fa60e6">
              Vi vill ha trygghetssystem som garanterar att vi har långt fler
              och mycket tryggare människor i stället för att hela tiden komma
              med repressiva åtgärder. Man måste kunna förebygga på ett mycket
              bättre sätt.
            </seg>
            <seg n="9f8af901">
              Jag vill ändå fråga: Finns det något ytterligare som ministern
              under debattens gång eller tidigare funderat på att man skulle
              kunna göra för att förbättra det relativt snabbt? Det handlar
              om att brott utreds snabbt, att samhället reagerar snabbt och
              att ungdomar snabbt får hjälp för att komma tillbaka.
            </seg>
            <seg n="e290184e">
              Det är så lätt att få en ungdom på rätt spår igen. Jag inbillar
              mig att ingen vill hålla på på det viset. Ung och dum har vi väl
              alla varit. Men det finns så att säga grader i helvetet.
            </seg>
            <seg n="61b4ed48">
              När det gäller ungdomsvård gjordes det undersökningar på det.
              Man kom fram till att det ser väldigt olika ut i landet. Det har
              inte varit i gång så väldigt länge. Man kan förbättra det. I mitt
              hemlän gjorde man en undersökning, och där fungerade det bra i
              alla kommuner.
            </seg>
            <seg n="99a087fc">
              När man tar upp frågan om böter kontra ungdomstjänst handlade
              det om att ungdomar gallras ur registren om de har fått böter
              i stället, för att det är jämställt. Jag har fått svaret på den
              frågan. Jag kommer inte exakt ihåg det nu. Men jag tror att ministern
              här avser att jämställa det.
            </seg>
            <seg n="32a2aeeb">
              Jag vill återigen ställa en lite kort fråga. Finns det något
              mer akut som man ska göra från regeringens sida?
            </seg>
          </u>
          <note type="speaker" n="faef0be9">
            Anf. 109 Justitieminister BEATRICE ASK (m):
          </note>
          <u who="beatrice_ask_709106" xml:id="i-a43f34e993b971a1-11" n="d8b7715f">
            <seg n="a2d8a16a">
              Herr talman! Finns det något regeringen kan göra snabbt? Det
              vi har lovat och det vi kommer att göra redan i januari februari
              och skicka till Lagrådet är ett förslag som rätar ut det här med
              böter och ungdomstjänst. Ungdomar är logiska. De väljer ett sämre
              alternativ än ungdomstjänst eftersom de inte vill vara kvar i
              registret för länge. Vi har lovat att vi ska rätta till detta,
              och förslaget ska alltså vara klart och kunna gå till Lagrådet
              någon gång i januari februari.
            </seg>
            <seg n="5f0f2bc1">
              Det finns många andra saker man kan göra. De goda exempel som
              finns i några kommuner måste på något sätt bli mer välkända. Det
              gäller till exempel Skärholmen. Inom 24 timmar kallar socialtjänsten
              där tillsammans med en polis föräldrar och barn under 15 år till
              ett samtal. Det görs vid sidan av hela det rättsliga. Det visar
              sig att alla kommer. Då rätar man upp mycket. Man har fått goda
              resultat av den aktiviteten. Värmdö har en annan modell som också
              är bra.
            </seg>
            <seg n="cba416c7">
              Vi har gett socialtjänst och kommuner ett stort ansvar för att
              ta sig an dels dem som är under 15 år, dels en del andra som har
              begått brott. Jag tror att vi är överens om att det har varit
              alldeles för dåligt; man har inte tagit detta till sig. Vår idé
              är att man ska göra en sakligt bra utredning där man vet vad som
              har hänt och vem som är skyldig. Ungdomar vill ju gärna smita
              ifrån. Med en sådan utredning får man ett bättre underlag för
              socialtjänsten att arbeta efter.
            </seg>
            <seg n="8a80c2be">
              Jag tror att vi alla ska ha viss självkritik. Det finns mycket
              när det gäller barns och ungdomars uppväxtvillkor som vi kan förändra.
              Dock är jag inte överens om att skadeståndsansvaret för föräldrar
              skulle vara ett problem. Jag tror nämligen att det är viktigt
              att markera föräldrars ansvar. Det gäller även en ensamstående
              mamma och även den som har dålig ekonomi eller något annat. Avsikten
              är att man ska ta hänsyn till sådana saker. Men alla har ett föräldraansvar
              och måste få det upprättat. Om vi tar från föräldrar allt ansvar
              har de inte ens det att sätta emot sina ungdomar. Jag vet många
              föräldrar som när ungdomarna har gjort ofog betalar och sedan
              tvingar barnen att jobba igen det hemma. Det är på en ganska enkel
              nivå, men det är ett sätt.
            </seg>
            <seg n="b23208c4">
              Jag tycker inte att det är fel att markera att alla föräldrar
              har ett ansvar. Även dåliga föräldrar är de enda föräldrar barn
              har. Även en dålig förälder är viktigare än socialtjänsten och
              andra för ett barn. Barn är lojala, och ungdomar är lojala. De
              som arbetar med unga lagöverträdare säger att det inte finns någonting
              som är viktigare än att få även en aldrig så strulig förälder
              att vara med på vagnen om vad man ska göra. Det är därför den
              här typen av bekymringssamtal och andra olika aktiviteter som
              man har på olika håll i världen faktiskt fungerar. När man sitter
              där med mamma och pappa om man har båda föräldrarna och kanske
              en faster, en moster och en granne och alla får veta vad man har
              gjort och diskuterar igenom vad som ska hända blir man inte så
              kaxig. Då har man en möjlighet att räta upp sin tillvaro. Jag
              tror mycket på det här.
            </seg>
            <seg n="16875b39">
              Jag är helt med på uppfattningen att vi måste fundera över åtgärder
              för att ge föräldrar mer stöd. Det är också sant att många föräldrar
              som har barn med problem sliter livet ur sig. De kör runt nätterna
              igenom för att leta upp missbrukande ungdomar. De bönar och ber
              om hjälp från olika håll och får väldigt lite. Det bekymrar mig,
              för jag tror att vi skulle kunna ge dem mer stöd. Men om det får
              vi återkomma.
            </seg>
          </u>
          <note type="speaker" n="8935c563">
            Anf. 110 LENA OLSSON (v):
          </note>
          <u who="lena_olsson_010079" xml:id="i-0407c48e13685aaa-3" n="8ed57a54">
            <seg n="3bb4add7">
              Herr talman! Jag tycker att det är bra att vi är överens om ungdomsvården
              och att det inte blir någon förändring, utan att vi spinner vidare
              på det. Det är som med allting annat; de goda exemplen behöver
              komma fram och spridas ut. Så är det i mångt och mycket, och det
              är synd att det inte förekommer mer.
            </seg>
            <seg n="beb4a262">
              Vi kan säkert föra en jättelång debatt om skadeståndet, och där
              kommer vi nog inte heller att bli överens. Jag hoppas för ungdomarnas
              skull att vi ska ha långtgående förslag där vi kan vara överens.
              Som det ser ut nu är det absolut inte bra. Det måste tas krafttag
              när det gäller detta. Precis som ministern säger har vi stora
              ungdomskullar nu, så det är oerhört viktigt att det här blir rätt
              från början och att man hjälps åt med det.
            </seg>
            <seg n="d6ac5a28">
              I politiken har vi olika åsikter om detta. Jag står fortfarande
              för att vi ska ha ett solidariskt samhälle där vi är med och betalar
              till olika system, fler fritidsgårdar, fler vuxna i skolan och
              så vidare. Jag vet att det har betydelse. Jag har sett beviset
              i min egen hemkommun där man satsar på detta. Man har fått utmärkelser
              när det gäller skolan, man är bäst i Sverige på äldreomsorg och
              man har inte något enda som är privat.
            </seg>
            <seg n="b5d12268">
              Jag vet inte om Beatrice Ask kommer att medverka i budgetdebatten
              i nästa vecka. Om du inte gör det vill jag för säkerhets skull
              avsluta med att önska dig god jul nu.
            </seg>
          </u>
          <note type="speaker" n="41a85663">
            Anf. 111 Justitieminister BEATRICE ASK (m):
          </note>
          <u who="beatrice_ask_709106" xml:id="i-a43f34e993b971a1-12" n="d8b7715f">
            <seg n="7e5ecd97">
              Herr talman! Tyvärr kommer jag nog inte att delta i budgetdebatten.
              Men jag har fullt förtroende för mina kamrater i riksdagsgruppen.
              Debatten om hur vi satsar resurser på rättsväsendet är en viktig
              debatt.
            </seg>
            <seg n="9871674b">
              För att gå tillbaka till interpellationen vill jag säga en sak
              som inte var uppe och som bekymrar mig. Det handlar om den tredjedel
              kommuner som hittills inte har lyckats så bra med att erbjuda
              bra ungdomstjänstplatser. Jag tror nämligen att det är en viktig
              reform att man får som en påföljd att arbeta på ett vettigt sätt.
              Det är också ett sätt att uppmuntra en del ungdomar att söka jobb.
            </seg>
            <seg n="52ac7e57">
              En del ungdomar som går utan jobb länge har strulat till det.
              De är inte särskilt motiverade och de har dåligt självförtroende.
              Ungdomstjänsten kan i bästa fall vara ett sätt att komma över
              en tröskel och ge dem en motivation att komma in i den världen.
              Det bekymrar mig ganska mycket att vi inte har nått fullt ut där.
              Siffrorna är något bättre än för några år sedan, men det är verkligen
              inte tillräckligt. Här får vi lägga ned lite mer kraft. Vi måste
              få de här ungdomarna att välja behandling, aktiviteter och något
              slags introduktion till fortsatta studier eller arbete. Annars
              är det svårt att nå resultat.
            </seg>
            <seg n="f3d66c71">
              Jag delar den uppfattning som jag tror att alla drivs av; vi
              måste ha en ordning som gör att vi förebygger så många ungdomsbrott
              som möjligt och att vi tar tag i de unga människor som begår brott.
              Ungdomar är brottsaktiva. De allra flesta klarar sig med att bara
              begå ett brott, men sedan har vi en liten grupp som är bekymmersam.
              För dem gör vi inte tillräckligt eftersom vi har organiserat det
              hela på ett sätt som gör att man inte når de här ungdomarna på
              ett mer handlingskraftigt sätt.
            </seg>
            <seg n="62cadf86">
              Jag är tacksam för alla goda idéer och alla bra diskussioner
              som man kan ha om hur vi får mer kraft i det arbetet.
            </seg>
            <seg n="f421955a">
              Jag vill också passa på att önska Lena Olsson en riktigt god
              jul.
            </seg>
          </u>
          <note n="d65d020a">
            Överläggningen var härmed avslutad.
          </note>
          <note n="fca7b7b1">
            15 § Ändringar i sjukförsäkringen
          </note>
          <note n="cd2385c6">
            Föredrogs
          </note>
          <note n="d99994b5">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="69bf294f">
            Anf. 112 VERONICA PALM (s):
          </note>
          <u who="veronica_palm_9d5ce6" xml:id="i-6f488407a5c81685-0" n="6d0440bc">
            <seg n="c3614e4c">
              Herr talman! I förmiddags fick jag ett telefonsamtal från en
              man på drygt 40 år. Han är frisk och har ett bra jobb som är välbetalt.
              Han bor i en av Helsingforss södra villaförorter. Han var orolig,
              och han var arg. Han var egentligen inte orolig för sin egen skull.
              Han var orolig över hur grunden för en av de viktiga välfärdsförsäkringarna
              håller på att rämna.
            </seg>
            <seg n="1f507ea1">
              Han sade till mig: Jag har jobbat i hela mitt liv. Jag tjänar
              rätt bra. Jag har betalat till en försäkring under hela mitt yrkesliv.
              Jag har betalat genom avstått löneutrymme till en sjukförsäkring,
              för om olyckan skulle vara framme ska jag veta att jag har en
              trygg försäkring om jag skulle behöva bli sjukskriven. Och nu
              ändrar man försäkringsvillkoren! Efter all den inbetalade tiden
              ändrar regeringen villkoren i min försäkring.
            </seg>
            <seg n="54e2e928">
              Han tänkte ett varv till och sedan sade han: Det kanske är så
              att regeringen vill att jag ska teckna en privat försäkring och
              att det bara är så jag ska kunna känna mig trygg.
            </seg>
            <seg n="bb9cd8fa">
              Det där tycker jag var ganska viktigt. Det visar på själva poängen
              med att ha gemensamma försäkringar den där upplevelsen av att
              det faktiskt inte räcker, att försäkringen inte är till för mig
              och att vi har en välfärd som bara är till för dem som har det
              allra tuffast. Då måste jag själv betala min välfärd.
            </seg>
            <seg n="3730d39e">
              Jag är hundraprocentigt övertygad om att detta är det största
              hotet mot en generell och allomfattande välfärd, mot ett Sverige
              där vi faktiskt bryr oss om varandra även om man råkar vara sjuk.
              Om man har ett bra jobb ska man ändå kunna känna trygghet.
            </seg>
            <seg n="a8f4cb53">
              Sjukförsäkringen är till för oss alla, för att också du och jag
              som är friska ska kunna känna en trygghet i att vi har en försäkring
              som vi har betalat och har ett försäkringsvillkor till om olyckan
              skulle vara framme, om vi skulle bli sjuka, råka ut för en olycka,
              förlora arbetsförmågan eller om vi skulle få ett barn som har
              ett funktionshinder.
            </seg>
            <seg n="7955bc74">
              I höstas kom en rapport från LO-ekonomerna. De hade mätt samtliga
              löntagare, inte bara LO-medlemmar utan medlemmar i LO, TCO och
              Saco. Man konstaterade att varannan löntagare saknar förtroende
              för att sjukförsäkringsärendena behandlas rättssäkert. Man saknar
              förtroende för rättssäkerheten i försäkringen.
            </seg>
            <seg n="6f32d45f">
              Det är en generell, allomfattande och solidariskt finansierad
              försäkring med bred riskspridning, som vi vet att vi alla betalar
              till via avstått löneutrymme. Vi vet också att vissa grupper löper
              större risk att utsättas för en arbetsmiljö där man riskerar att
              förlora arbetsförmågan. Det är det bästa sättet att bryta en fattigdomsfälla
              och att öka jämlikheten. Det är grunden för det som vi lite slarvigt
              brukar kalla den svenska modellen eller den skandinaviska modellen
              en generell, allomfattande välfärd och en väl fungerande arbetsmarknad
              är de två grundpelarna som den svenska eller nordiska modellen
              vilar på. Båda dessa pelare rämnar nu, och jag vill koncentrera
              mig på det som handlar om välfärdsförsäkringarna.
            </seg>
            <seg n="13b263c4">
              Det som är viktigast är tilliten, för det är bara när vi i de
              breda befolkningslagren du och jag och alla andra känner att försäkringen
              är till för oss och att vi själva är beredda att betala för att
              andra som kanske löper större risker än vi själva också ska ha
              ett gott skydd.
            </seg>
            <seg n="7a291aaa">
              Regeringen Reinfeldt har nu förändrat villkoren i försäkringen.
              Det leder till två saker, först och främst det uppenbara som vi
              har sett de senaste veckorna och som beslutet för ett och ett
              halvt år sedan har resulterat i, nämligen att enskilda sjuka människor
              drabbas hårt. Försörjningen rycks undan, sjuka människor kastas
              ut ur försäkringen och ställs längst bak i kön på Arbetsförmedlingen.
              Men det har också och det är minst lika allvarligt lett till att
              tilliten till försäkringen brister. Tilliten till den generella
              välfärden brister, tilliten till att man har ett skydd om olyckan
              är framme. Denna tillit brister i alla löntagargrupper, men bristen
              på tillit är störst hos akademikergrupper.
            </seg>
            <seg n="0d429e7d">
              I dag debatterar vi ett ärende som heter Ändringar i sjukförsäkringen
              . Jag har längtat efter att debattera ett ärende med den rubriken.
              Jag vill göra ändringar i sjukförsäkringen. Jag vill ha en sjukförsäkring
              som ger trygghet för den som är sjuk och som är trygg också för
              mig som arbetar.
            </seg>
            <seg n="b4476c93">
              Jag vill ha en sjukförsäkring där den som är sjuk och inte kan
              arbeta har rätt till ekonomisk ersättning och rätt till aktivt
              stöd tillbaka på arbetsmarknaden. Bara med de två ingredienserna
              kan vi ha en väl fungerande och generell välfärd. Annars brister
              tilliten.
            </seg>
            <seg n="ab76804e">
              Det som vi ska debattera handlar inte om detta. Det som högermajoriteten
              ger sken av är att det handlar om förbättringar i försäkringen.
              Efter två veckor av mediestorm kryper man till korset. För ganska
              exakt en vecka sedan, en fredagskväll, kallade man till presskonferens
              och sade: Vi ska försöka fixa det här. Man ger sken av att man
              ska förbättra försäkringen.
            </seg>
            <seg n="f9572587">
              Sanningen är att stupstocken i försäkringen är kvar. De dogmatiska
              tidsgränserna som bara handlar om att rycka undan pengar för folk,
              inte om att ge stöd, möjligheter eller rehabilitering, är kvar.
              Bristen på rehabilitering är kvar. Rehabilitering får man möjligen
              efter att man kastas ut ur försäkringen, har gått den långa passiva
              sjukskrivningstiden och fått pengarna undanryckta. Då hamnar man
              i en introduktionsaktivitet. Det är den ena sanningen. Det förändrar
              inte sjukskrivningsreglerna.
            </seg>
            <seg n="846e3a65">
              Den andra sanningen är att det inte finns några pengar. Det finns
              ingen budget för det här förslaget. Om sjuka människor verkligen
              skulle slippa kastas ut ur försäkringen borde det rimligen betyda
              att de får ersättning, och då borde det finnas ett budgetkonto
              för det. När jag frågar om det blir svaret nej.
            </seg>
            <seg n="4af7f3e9">
              Dessutom har det här förslaget blivit hårt kritiserat, framför
              allt av Försäkringskassan, som säger att tolkningen av nya begrepp
              som oskäligt är väldigt oklar. Det är oklart vad skillnaden mellan
              allvarlig och mycket allvarlig sjukdom är rent juridiskt. Och
              man säger att detta försätter Försäkringskassans handläggare i
              ännu en svår situation när de ska göra bedömningar. Det är alldeles
              för dåligt förarbete, vilket ju inte är så konstigt när det är
              en vecka sedan man kom på idén om att ändra lagen.
            </seg>
            <seg n="bb7c8dee">
              Dessutom är ärendet ytterst dåligt berett. Det är inget ovanligt
              för regeringen Reinfeldt att ärenden är dåligt beredda. A-kasseförsämringarna
              hade man ute på två veckors remisstid. Förändringarna i sjukförsäkringen
              genomfördes med remisser, men man tog uppenbart inte hänsyn till
              och kanske inte ens del av remissvaren. Den dåliga beredningen
              är alltså inget unikt, men i det här fallet är ärendet osedvanligt
              dåligt berett.
            </seg>
            <seg n="5c31ca7b">
              I tisdags fick vi ett papper. Då krävde en samlad rödgrön opposition
              att vi skulle snabbremittera detta och att vi skulle få möjlighet
              att titta på detta tillsammans med de tunga remissinstanserna.
              Jag är övertygad om att de stod på tå utanför för att få möjlighet
              att kanske den här gången få majoriteten att lyssna på kritiken.
              Det röstades ned.
            </seg>
            <seg n="0e04a82f">
              Då krävde vi att åtminstone få ha ett extra sammanträde med statliga
              myndigheter. Det kunde majoriteten inte rösta ned eftersom vi
              har ett minoritetsskydd där. Därför hade vi möjlighet att höra
              åtminstone Försäkringskassans kritik mot både ärendet och beredningen.
            </seg>
            <seg n="ffb6b511">
              Med anledning av detta väljer Socialdemokraterna, Vänsterpartiet
              och Miljöpartiet de gröna att avstyrka det förslag som nu ligger
              på kammarens bord. Vi vill upphäva utförsäkringsreglerna. Vi vill
              att regeringen återkommer med ett förslag som faktiskt stärker
              den enskildes rätt till individuell prövning, tar bort de dogmatiska
              tidsgränserna och slutar kasta ut människor ur försäkringen.
            </seg>
            <seg n="6219411f">
              Det förslag som ligger på kammarens bord i dag duger inte. Min
              uppmaning är i dag samma som den var i går hela veckan: Backa
              tillbaka! Tänk om! Gör om, och gör rätt!
            </seg>
          </u>
          <note n="6670b8de">
            Med detta, herr talman, vill jag yrka avslag på utskottets förslag
            i betänkandet och bifall till reservationen från Socialdemokraterna,
            Vänsterpartiet och Miljöpartiet de gröna.
          </note>
          <note n="e2f8e03b">
            I detta anförande instämde Christina Axelsson, Matilda Ernkrans,
            Kurt Kvarnström, Björn Lind, Göte Wahlström och Meeri Wasberg
            (alla s).
          </note>
          <note type="speaker" n="3fec7b8e">
            Anf. 113 LISELOTTE OLSSON (v):
          </note>
          <u who="liselotte_olsson_2a1f72" xml:id="i-498cc31ffd1f499a-0" n="fdfc0279">
            <seg n="cb2b2f93">
              Herr talman! Äntligen har debatten om sjukförsäkringen tagit
              fart. När vi debatterar här i kammaren brukar högeralliansen gilla
              att göra historiska återblickar. Det tänkte jag göra i dag.
            </seg>
            <seg n="8f3ab064">
              Under våren 2008 skapades det flera nätverk för sjuka människor
              som redan då kunde se följderna av vad som var på gång. I maj
              2008 hade utskottet en öppen utfrågning om den ändrade sjukförsäkringen.
              Flera av de inbjudna gästerna var oroliga för följderna.
            </seg>
            <seg n="c825e426">
              Vad skulle hända? Hur ska tolkningarna göras? Vilken beredskap
              finns för dem som kommer att hamna i försäkringslöst land? Forskaren
              Töres Theorell sade till och med att han befarade att vi skulle
              få försäkringssjälvmord.
            </seg>
            <seg n="8271b111">
              Dagen innan vi skulle besluta om försämringarna i sjukförsäkringen
              som borgerligheten har döpt till rehabkedjan var det en stor manifestation
              här utanför riksdagen, där flera talare varnade för vad som skulle
              hända när väl rehabkedjan var på plats. Till detta kommer alla
              de remissinstanser som var oroliga för vad de nya, hårda, skarpa
              reglerna med fasta tidsgränser skulle innebära.
            </seg>
            <seg n="80296bdf">
              Under året har ett flertal manifestationer med torgmöten, ljuständning,
              med mera ägt rum över hela Sverige. Den 5 november vid utskottets
              hearing talade Reumatikerförbundets ordförande om det orimliga
              i att deltidssjukskrivna skulle tvingas söka annat jobb på heltid.
            </seg>
            <seg n="1cf6e484">
              Givetvis har vi i den rödgröna oppositionen hela tiden kritiserat
              och varnat för utförsäkringskedjan. Men förra torsdagen kom en
              artikel från onkologer som berättade om vad som väntade deras
              cancersjuka patienter. Då vaknade alliansen och lyssnade. Äntligen
              har verkligheten kommit i kapp er.
            </seg>
            <seg n="2e8b1467">
              Det blev bråttom. Nu en vecka senare diskuterar vi ändringar
              i sjukförsäkringen. Det är ändringar som för de berörda förstås
              är bra men som absolut inte ändrar på de vansinniga regler som
              numera gäller för de sjuka.
            </seg>
            <seg n="1dee776f">
              I betänkandet gör majoriteten, det vill säga högern, bedömningen
              att de föreslagna reglerna berör förhållandevis få personer. Siffror
              mellan 1 000 och 2 000 har nämnts. De säger också att de som omfattas
              av de ändrade reglerna är så få att kostnaden ryms inom budgeten.
            </seg>
            <seg n="9ca1809a">
              Herr talman! Jag tycker att det är olyckligt att regeringen återigen
              stressar fram ett hafsigt förslag. Det är ett förslag som jag
              är fullt övertygad om inte räcker. Jag tror att vi kommer att
              behöva ändringar i ändringarna under våren.
            </seg>
            <seg n="2059fe33">
              När oppositionen som minoritet i utskottet såg till att åtminstone
              få höra några av de berörda myndigheternas åsikter om det vi debatterar
              i dag framkom att de föreslagna ändringarna är för otydligt beskrivna
              för att Försäkringskassan ska kunna säkerställa en lika tillämpning.
            </seg>
            <seg n="b70384f7">
              När det handlar om det nya begreppet skäligt som införs hörde
              vi som Veronica berättade om att det öppnar för att det kommer
              att bli upp till varje enskild handläggare att tolka vad som är
              oskäligt.
            </seg>
            <seg n="427fddb6">
              Ett annat märkligt krav i de nya reglerna är att den försäkrade
              förväntas försämras. I de exempel som vi har sett i debatten och
              det som har varit ute i medierna handlar det inte om personer
              vars prognos förväntas försämras. Det handlar om sjuka som är
              på väg mot ett tillfrisknande. För att kunna nå dit behöver de
              få vara kvar på sitt arbete trots att de inte orkar jobba 100
              procent. Man jobbar en viss tid som en del i rehabiliteringen,
              men det vill ni sätta stopp för. Ni vill tvinga dem att jobba
              heltid.
            </seg>
            <seg n="c613707d">
              Jag tror att många kommer att bli besvikna när de upptäcker att
              de ändringar som vi pratar om i dag inte gäller dem och att alliansens
              nya mänskligare framtoning bara är ett spel för galleriet. Det
              betyder nästan ingenting.
            </seg>
            <seg n="2d7515ed">
              Herr talman! Låt mig ta några fler exempel på grupper som inte
              kommer att ha någon glädje av de ändringar som vi pratar om i
              dag. Det kan gälla personer som har råkat ut för trafikskador
              eller olycksfall och behöver långa rehabiliteringsperioder. Lika
              lite som cancersjuka passar de in i alliansens fyrkantiga människosyn.
            </seg>
            <seg n="c36a7c53">
              Det handlar om personer som är psykiskt sjuka i perioder. För
              att få permanent sjukersättning krävs det att man ska vara sjuk
              och arbetsoförmögen resten av livet. Det går inte att sia om det
              för många med psykiska diagnoser.
            </seg>
            <seg n="cd377242">
              Bland dem som kommer att utförsäkras nästa år har en majoritet
              någon psykisk diagnos. De kommer inte att ha någon glädje av det
              som vi pratar om i dag.
            </seg>
            <seg n="1b7c1143">
              Inte heller personer med fibromyalgi eller utmattningssyndrom
              kommer att ha glädje av de pytteändringar som regeringen har hittat
              på. Sjukdomarna räknas inte som allvarliga trots att de sätter
              ned arbetsförmågan.
            </seg>
            <seg n="eda1d52d">
              En person med reumatism som orkar jobba halvtid kommer fortfarande
              att tvingas söka jobb på heltid.
            </seg>
            <seg n="44085a73">
              Det var bara några exempel som visar på att högerregeringen återigen
              genomför något ogenomtänkt under stor tidspress.
            </seg>
            <seg n="97db224a">
              Herr talman! Om det hade funnits någon som helst lyhördhet hos
              er i majoriteten skulle ni ha lyssnat på kritikerna och förstås
              på oss i den rödgröna oppositionen. Jag säger som föregående talare:
              Backa! Gör om! Tänk nytt! Och gör rätt denna gång!
            </seg>
            <seg n="ac32c9ad">
              Jag yrkar bifall till den rödgröna reservationen.
            </seg>
            <seg n="b767059f">
              (Applåder)
            </seg>
          </u>
          <note type="speaker" n="52258e04">
            Anf. 114 GUNVOR G ERICSON (mp):
          </note>
          <u who="unknown" xml:id="i-074f842c4f311d7e-0" n="18ddd06e">
            <seg n="21c07f2a">
              Herr talman! I onsdags fattade denna kammare beslut om kompletterande
              regler i sjukförsäkringen. Nu två dagar senare, på fredag eftermiddag
              drygt en vecka före jul, ska vi fatta ytterligare beslut som ska
              praktiseras från årsskiftet.
            </seg>
            <seg n="77a80c3a">
              Lyssna nu noga! Från och med dag 181 i sjukperioden ska det dessutom
              om det inte finns särskilda skäl mot det bedömas om den försäkrade
              kan försörja sig själv genom förvärvsarbete på den reguljära arbetsmarknaden.
              Så har det stått i lagen.
            </seg>
            <seg n="692bc6c4">
              Nu ska det ändras till att en försäkrads förmåga att efter dag
              180 i en sjukperiod försörja sig genom annat förvärvsarbete hos
              den försäkrades arbetsgivare inte ska beaktas om det finns särskilda
              skäl mot det eller om det i annat fall kan anses oskäligt. När
              den försäkrade haft sin arbetsförmåga nedsatt i 365 dagar ska
              prövningen ske mot hela arbetsmarknaden om det inte kan anses
              oskäligt.
            </seg>
            <seg n="970f81dc">
              Vad betyder det i praktiken för 59-åriga Marita Häggström boende
              utanför Öregrund som har fyra proteser och ständig värk i kroppen?
              Flera läkare intygar att hon helt saknar arbetsförmåga.
            </seg>
            <seg n="905f9236">
              Sedan många år har hon halv sjukpension. I det längsta kämpade
              hon med att jobba de övriga 50 procenten på äldreboendet Tallparksgården
              i Öregrund. Men för åtta nio år sedan sade kroppen ifrån. Sedan
              dess har hon varit sjukskriven på de 50 procent som hon inte har
              sjukpension. Hon har sökt hel sjukpension men fått avslag av Försäkringskassan
              enligt regeringens nya hårdare regler som kräver att hon skaffar
              ett halvtidsjobb från årsskiftet.
            </seg>
            <seg n="8b03693c">
              Vad betyder det för herr Borg? Det är en annan Borg än den ni
              tror. Han föll på arbetet och har fått allvarliga kognitiva skador
              och värkproblematik. Han är en av alla dem vars anhöriga har hört
              av sig till mig.
            </seg>
            <seg n="303f9d66">
              Vad betyder det för alla de andra tusentals som vid årsskiftet
              kastas ut ur sjukförsäkringen? En företagsledare skrev till statsministern
              och oss ledamöter i utskottet. Han skrev så här:
            </seg>
            <seg n="e1508526">
              Jag är vd för ett mindre företag utanför Helsingfors. Jag, och
              som jag förstår många med mig, känner stark oro för det som pågår
              med utförsäkring av sjuka och svaga ur vårt trygghetssystem. Det
              gagnar inte mig som företagsledare eller som privatperson.
            </seg>
            <seg n="baaccaa7">
              Jag tror att det är många som upplever det så. Man kan fundera
              på om de nya regler som vi debatterar i dag kommer att hjälpa.
            </seg>
            <seg n="6a01935e">
              De borgerliga ledamöterna i utskottet har knåpat ihop det här
              förslaget till lag för att mildra effekterna av de regler man
              själv har infört och som man kallar rehabkedjan. Men många är
              de som har hört av sig och berättat att de inte har fått någon
              rehab. Hjälp åter man kan undra.
            </seg>
            <seg n="f8b018f5">
              Lagen styr, och ni borgerliga har länge jobbat för att sänka
              ersättningarna i sjukförsäkringen. I onsdags när vi diskuterade
              budget och när vi diskuterade de här kompletterande reglerna citerade
              jag ur det moderata budgetförslaget från 2003 där det var alldeles
              tydligt att ni ville sänka ersättningarna till 75 procent och
              att ni också funderade på om man inte skulle införa diagnosbaserade
              kriterier.
            </seg>
            <seg n="3e75ccb1">
              Men vare sig lagändringarna för ett och ett halvt år sedan eller
              det som föreslås nu har remitterats till Lagrådet. Den här gången
              har det inte ens skickats på remiss som vi hörde Veronica Palm
              och LiseLotte Olsson tala om. Tidsbrist ja, så kan man tycka,
              men så kan det bli när man reagerar för sent.
            </seg>
            <seg n="6694b192">
              Vi rödgröna försökte få till en remissomgång, men ni från de
              borgerliga partierna sade nej. Att vi via det minoritetsskydd
              som finns i riksdagens regler kunde träffa tre myndigheter var
              ändå bra. Försäkringskassan, Diskrimineringsombudsmannen och Socialstyrelsen
              hade vi möjlighet att träffa. Vid det mötet framfördes att det
              bör klargöras vad de föreslagna begreppen oskäligt och allvarlig
              sjukdom innebär för att det ska bli möjligt att tillämpa reglerna.
            </seg>
            <seg n="9db3e86b">
              Socialstyrelsen framhöll att det är möjligt att precisera vad
              som bör ingå i begreppet allvarlig sjukdom, men man behöver ha
              lite tid på sig. Man till och med erbjöd sig att hjälpa till att
              göra det.
            </seg>
            <seg n="54cea703">
              Också den mycket korta tiden till förslagets ikraftträdande påtalades,
              men ändå står vi nu här, fredag eftermiddag, och ska fatta beslut
              om detta på måndag.
            </seg>
            <seg n="0484368e">
              När man frågar hur många det är som kommer att omfattas fick
              vi svaret på utskottsmötet att det kanske handlar om 1 0002 000
              personer. Det är inte många jämfört med de 15 000 som nu slår
              i taket och inte längre har rätt till några ytterligare sjukpenningdagar.
              Visst är det bra att regeringen försöker mildra effekten av sin
              politik, men risken är stor att det behövs fler panikåtgärder,
              och tolkningssvårigheterna blir stora vilket också Försäkringskassan
              och Socialstyrelsen påtalade i utskottet häromdagen.
            </seg>
            <seg n="7b753532">
              DO påpekade även att det i lagen skulle kunna lyftas in en hänvisning
              till diskrimineringslagarna, för de som står allra längst från
              arbetsmarknaden är ofta de som har funktionsnedsättning. Att skicka
              ut dem att söka jobb i en lågkonjunktur när arbetslösheten är
              oerhört hög och tyvärr väntas bli ännu högre är inte bara cyniskt
              utan också dumt.
            </seg>
            <seg n="2585527c">
              De borgerliga skriver också att när det gäller vad som anses
              oskäligt vill utskottet först framhålla att den restriktivitet
              som ligger i nuvarande begreppet särskilda skäl inte är avsedd
              att förändras. Inte är avsedd att förändras. Även med den nya
              lagändringen ska det behandlas restriktivt. Det borde rimligen
              betyda att det inte kommer att gälla så många.
            </seg>
            <seg n="3f503b33">
              Nästa år kommer som sagt tiotusentals personer att utförsäkras
              ur sjukförsäkringen. Alltför sent har regeringen förstått att
              åtgärder behöver vidtas. Två tredjedelar av dem som nu utförsäkras
              är kvinnor, och säg nu inte att det här är den förra regeringens
              fel! Så fort man belyser detta brukar ni ta upp det. Flera av
              dem åker ut för att de inte har fått någon rehab och inte har
              tillräcklig arbetsförmåga för att kunna komma tillbaka.
            </seg>
            <seg n="8e465280">
              Till och med Försäkringskassan räknar med att ungefär en tredjedel
              kommer tillbaka till dem. De kommer inte att hjälpas av de regeländringar
              som finns i dagens panikåtgärdsbeslut.
            </seg>
            <seg n="bbbd966d">
              Vi i Miljöpartiet tillsammans med Socialdemokraterna och Vänsterpartiet
              yrkar avslag på det här utskottsinitiativet, och jag bifaller
              den reservation som vi har i utskottet. Vi kan konstatera att
              också de regler som majoriteten nu föreslår innehåller så många
              oklarheter att nya situationer med snabba och ogenomtänkta förändringar
              riskerar att tvingas fram.
            </seg>
            <seg n="b463d52a">
              Den enda rimliga slutsatsen är att backa, tänka om, tänka nytt,
              göra om och göra rätt!
            </seg>
            <seg n="b767059f">
              (Applåder)
            </seg>
          </u>
          <note n="4528b7a5" type="speaker">
            Anf. 115 GUNNAR AXÉN (m):
          </note>
          <u who="gunnar_axen_cbd501" xml:id="i-0af830fe3b8eb533-0" n="361180df">
            <seg n="63f71c43"/>
            <seg n="ba56a12a">
              Herr talman! Vi diskuterar nu hur mötet mellan den allmänna sjukförsäkringen
              och svårt sjuka ska fungera. Det är en diskussion som jag hade
              hoppats skulle kunna föras med en viss eftertanke och värdighet,
              men oppositionen väljer att i ett högt tonläge fortsätta med torgmötesretoriken
              i stället för att koncentrera sig på den sakfråga vi har att behandla
              i dag.
            </seg>
            <seg n="27b81abb">
              Vi talar om människor som kanske lider svårt, människor som insett
              att de inte har så lång tid kvar i livet, som förstår att de kommer
              att tyna bort och oroas över den smärta som deras nära och kära
              kommer att uppleva.
            </seg>
            <seg n="0a1691ba">
              Vi talar om människor som har drabbats av svåra olyckor, som
              har förlorat en arm eller ett ben, som har brännskadats och fått
              sitt utseende vanställt.
            </seg>
            <seg n="f9a57faf">
              Ett av de många möten med svårt sjuka jag har haft var när jag
              träffade strokedrabbade på Forsa folkhögskola. Samtalen med dem
              kommer jag aldrig att glömma. Jag träffade människor som hade
              levt aktiva liv med olika bakgrund, egenskaper och intressen.
              De var unika individer men med en sak gemensam: De hade i en stroke
              förlorat förmågan att kommunicera. När jag träffade dem kämpade
              de för att återvinna förmågor som att tala och röra sig.
            </seg>
            <seg n="df10d845">
              Utifrån sina förutsättningar berättade de om sina tidigare liv
              och hur stroken förändrat dem. Det gick inte att undgå att se
              frustrationen i deras ögon då talet inte räckte till för att uttrycka
              och beskriva det de tänkte och så gärna ville ge uttryck för,
              men som de inte kunde säga.
            </seg>
            <seg n="808060cd">
              För min del handlar dagens debatt om dem.
            </seg>
            <seg n="0f6b31a5">
              När vi blev uppmärksammade på att svårt sjuka och skadade riskerade
              att hamna i en situation då deras arbetsförmåga skulle prövas
              mot hela arbetsmarknaden bestämde vi i alliansen oss för att ta
              ansvar och agera snabbt, men inte utan eftertänksamhet.
            </seg>
            <seg n="53cda7b2">
              De mest aktuella fallen som har lyfts fram var i en debattartikel
              häromdagen och rörde svårt cancersjuka. Vår tanke med lagstiftningen
              var aldrig att svårt cancersjuka skulle omfattas av en arbetsförmågebedömning
              mot hela arbetsmarknaden.
            </seg>
            <seg n="30b59d22">
              Häromdagen meddelade också Försäkringskassan att inget i deras
              statistik tyder på en hårdare bedömning av cancersjukas rätt till
              sjukpeng i dag jämfört med de gamla reglerna, något som helt säger
              emot de påståenden som har framförts i debatten de senaste dagarna.
              Det är en debatt som har varit upptrissad till en nivå som har
              varit olycklig och som sannolikt oroat många sköra människor i
              utsatta situationer helt i onödan.
            </seg>
            <seg n="d39af706">
              Trots Försäkringskassans besked om att cancersjuka inte prövas
              hårdare med de nya reglerna jämfört med tidigare regler tycker
              vi att det är viktigt att kunna garantera att allvarligt sjuka
              och skadade inte ska behöva lämna ett arbete de har för att söka
              efter ett nytt lämpligt arbete på arbetsmarknaden. Därför har
              vi i alliansen bestämt oss för att förtydliga regelverket så att
              vi är säkra på att tillämpningen blir sådan vi har tänkt från
              första början.
            </seg>
            <seg n="cc288922">
              Vi tar ansvar för att regelverket fungerar och tillämpas på det
              sätt som har varit avsikten. När vi nu ser att det finns tveksamheter
              kring hur allvarligt sjuka ska bedömas utifrån regelverket tar
              vi ansvar och förtydligar.
            </seg>
            <seg n="06bfbf81">
              Vi har också agerat med beslutsamhet och snabbhet för att inte
              låta det dra ut på tiden mer än nödvändigt. Oroade människor ska
              inte behöva vänta längre än nödvändigt för att få besked om vad
              som gäller.
            </seg>
            <seg n="1575b1ab">
              Innan jag går in på vilka förtydliganden som vi föreslår vill
              jag bara, utan att söka konfrontation med oppositionen, notera
              att det ibland låter som att justeringar av lagen efter en större
              reform aldrig har skett tidigare. Varje större reform skulle ha
              varit perfekt och aldrig ha behövt justeras eller förtydligas,
              åtminstone inte under den tidigare regeringen. Men så är inte
              fallet. Låt mig som exempel ta bara en mindre reform som den förra
              regeringen genomförde.
            </seg>
            <seg n="f75b910d">
              Den 1 januari införde man till exempel en ersättning till svårt
              sjuka barn. Under hösten samma år visade det sig att cancersjuka
              barn inte kom att omfattas av det här regelverket. Det blev för
              restriktivt. Den 1 juli 2006 rättade man till detta och gjorde
              regelverket vidare, så att det blev som man hade tänkt sig från
              första början, ett och ett halvt år efter att reformen trädde
              i kraft.
            </seg>
            <seg n="ec4f8ae6">
              Jag tror att vi som lagstiftare ska ha en viss ödmjukhet. Det
              är inte lätt att stifta lag så att det alltid blir precis som
              det var tänkt från första början. Vi tar ansvar och agerar snabbt
              för att förtydliga för att försäkra oss om att det blir som vi
              har tänkt.
            </seg>
            <seg n="abc5f1b5">
              För att enkelt och tydligt uttrycka vad det är som tydliggörs
              med de förtydliganden och regelförändringar som vi föreslår i
              dag vill jag räkna upp följande.
            </seg>
            <seg n="6d3e43eb">
              Arbetsförmågan hos personer med en allvarlig sjukdom som kan
              förväntas leda till en successivt minskande arbetsförmåga ska
              inte behöva prövas mot hela arbetsmarknaden.
            </seg>
            <seg n="48679fe1">
              Arbetsförmågan hos personer med allvarliga sjukdomar som går
              i skov, där arbetsförmågan varierar över tiden, ska inte prövas
              mot hela arbetsmarknaden.
            </seg>
            <seg n="fb96dfd3">
              Arbetsförmågan hos personer som har haft allvarliga sjukdomar
              och som deltar i rehabilitering eller förebyggande behandling
              för att undvika allvarliga sjukdomar ska inte prövas mot hela
              arbetsmarknaden.
            </seg>
            <seg n="75e06458">
              Vad gäller personer som drabbats av allvarliga sjukdomar eller
              olyckor som kräver en mycket lång rehabiliteringstid ska deras
              arbetsförmåga inte heller prövas mot hela arbetsmarknaden så länge
              rehabiliteringen följer en godkänd plan.
            </seg>
            <seg n="81b89394">
              Slutligen har vi föreslagit ett tydliggörande av rätten till
              fortsatt sjukpenning på 80 procents ersättningsnivå under obegränsad
              tid som ska gälla för dem med allvarliga sjukdomar.
            </seg>
            <seg n="785999fa">
              Till detta kan jag tillägga att majoriteten också klargjort i
              betänkandet att vi förutsätter att regeringen noga följer tillämpningen
              av lagen och återkommer till riksdagen vid behov.
            </seg>
            <seg n="8e5f6247">
              Jag hade hoppats att vi skulle kunna föra en sansad diskussion
              om hur de här utsatta människorna, de här skyddsvärda grupperna
              av människor skulle kunna behandlas på ett värdigt sätt inom ramen
              för sjukförsäkringen. Tyvärr har oppositionspartierna yrkat på
              att förslagen till förtydligande av lagen ska avslås och i stället
              valt att utnyttja tillfället och den här debatten till att upprepa
              de yviga argument som vi har hört i många tidigare debatter om
              sjukförsäkringen. Jag beklagar det. Jag beklagar att vänsterpartierna
              inte ser de här människorna och vill diskutera hur vi bemöter
              dem på ett värdigt sätt. I stället har man valt torgmötesretorik
              och argumenterar mot sjukförsäkringsreformen som helhet.
            </seg>
            <seg n="b7669dfd">
              Låt mig därför avslutningsvis bemöta oppositionen i allmänhet
              och Socialdemokraterna i synnerhet på det sätt som de har valt
              att föra den här debatten.
            </seg>
            <seg n="c8ba3721">
              Sjukförsäkringsreformen syftar till att bryta de långa passiva
              sjukskrivningar som tidigare bara ledde fram till förtidspension
              och utanförskap, ett utanförskap som i sig ledde till förlorat
              självförtroende, depressioner och andra följdsjukdomar, missbruk,
              ökad ohälsa och ett förkortat liv. Vi vill hjälpa sjuka tillbaka
              till arbetsliv och gemenskap.
            </seg>
            <seg n="0531a053">
              Oppositionen saknar ett gemensamt alternativ, och Socialdemokraterna
              säger sig vilja riva upp hela sjukförsäkringsreformen. Man säger
              att man vill avskaffa rehabiliteringskedjan. Man säger sig vilja
              stoppa det som de kallar för utförsäkring. Ibland tar de till
              uttryck som är grövre än så och som inte kan vara ämnade till
              annat än att oroa och skrämma människor. De låter påskina att
              de vill riva upp hela sjukförsäkringsreformen.
            </seg>
            <seg n="dad69139">
              Låt mig då tydligt påpeka att det inte finns en enda krona i
              Socialdemokraternas budgetförslag som finansierar något sådant,
              inte för 2010, inte för 2011 och inte för 2012. Noll och intet
              finns det i Socialdemokraternas budget för att finansiera det
              man påstår sig vilja göra.
            </seg>
            <seg n="a27cfb67">
              Jag utgår från att Thomas Östros står bakom det budgetalternativ
              han har presenterat. Jag har hört vad Veronica Palm säger sig
              vilja göra. Det går inte ihop. Det finns två alternativa förklaringar
              till denna diskrepans. Antingen har Veronica Palm inte läst den
              socialdemokratiska budgeten eller också vet Thomas Östros inte
              hur man skriver en budget.
            </seg>
            <seg n="dbb9967e">
              Jag är beredd att sätta mig ned med Thomas Östros för att visa
              vilka siffror som ska stå på vilken plats i Socialdemokraternas
              budgetalternativ för att Veronica Palms utfästelser ska kunna
              infrias och finansieras. Och jag är beredd att sätta mig ned med
              Veronica Palm för att tolka Thomas Östros budget. Välj själva!
              Väl bekomme! Jag står till ert förfogande. Om någon journalist
              vill vara närvarande är han eller hon också välkommen.
            </seg>
            <seg n="cda17beb">
              Slutligen, för att återgå till vad den här debatten borde handla
              om: Vi förtydligar nu i lagstiftningen att allvarligt sjuka med
              en avtagande arbetsförmåga, en arbetsförmåga som varierar, personer
              som deltar i rehabilitering eller förebyggande behandling mot
              en allvarlig sjukdom eller personer med allvarliga sjukdomar och
              funktionsnedsättningar i behov av en lång rehabilitering inte
              ska pröva sin arbetsförmåga mot hela arbetsmarknaden. Och vi förtydligar
              att allvarligt sjuka ska ha rätt till fortsatt sjukpenning under
              obegränsad tid.
            </seg>
            <seg n="1074e336">
              Jag yrkar därmed bifall till förslagen i betänkandet och vill
              slutligen framföra ett varmt tack till utskottskansliet för ett
              väl utfört arbete, inte bara med det här betänkandet utan givetvis
              under hela hösten. En god jul till er!
            </seg>
          </u>
          <note n="71501b58">
            I detta anförande instämde Mikael Cederbratt, Lars-Arne Staxäng,
            Marianne Watz (alla m), Solveig Zander (c) samt Ulf Nilsson (fp).
          </note>
          <note type="speaker" n="d87c789a">
            Anf. 116 LISELOTTE OLSSON (v) replik:
          </note>
          <u who="liselotte_olsson_2a1f72" xml:id="i-3ae0e458a63ba97f-0" n="fdfc0279" next="i-99dbde216e6dc871-0">
            <seg n="7f194781">
              Herr talman! Jag vill börja med att säga att jag inte tycker
              att det är något fel med torgmötesretorik. Det är på torg och
              gator som det finns vanligt folk. Dem träffar vi och pratar med.
              Men det kanske inte är där som Axén och kompani brukar befinna
              sig och därför har ni ingen kontakt med vanligt folk. Jag tänker
              fortsätta att prata med folk på torg och säga vad jag tycker.
              Sedan får du kalla det för vad du vill.
            </seg>
            <seg n="2a65c565">
              Det är inte debatten och det vi säger som oroar och vi oroar
              inte i onödan. Vi talar om vad som kommer att hända, och vi sade
              det för ett och ett halvt år sedan. Sedan har vi fått höra att
              vi oroar folk i onödan. Det är egentligen vårt fel att folk mår
              illa.
            </seg>
            <seg n="9cffb81e">
              Det är ju inte det som det handlar om. Det handlar om att det
              är Axéns och hans vänners politik som gör att folk far illa. Folk
              oroas av den politik ni för, därför att de ser vad det betyder.
              Det betyder att jag kan bli utan ersättning. Jag hamnar utanför
              försäkringen. Jag kan få leva på socialbidrag, om jag nu kan få
              det, eller också får jag leva på noll kronor. Ni har infört en
              karens på 87 dagar. Jag har ännu inte fått svar från någon av
              dina vänner: Vad ska den personen leva på? Säg inte att det är
              vi som oroar! Det är ni och er politik som oroar sjuka människor.
            </seg>
            <seg n="cb845456">
              Sedan hade jag egentligen en fråga, min ursprungliga. Jag är
              lite nyfiken på vad det var som fick Gunnar Axén att ändra sig
              när cancerläkarna slog larm i förra veckan. Då tänkte jag att
              vi som lyssnar, vi här och kanske andra som lyssnar, kanske kan
              få något tips om hur man ska bära sig åt för att få till stånd
              en förbättrad sjukförsäkring. Vad ska man göra för att få Axén
              att lyssna?
            </seg>
          </u>
          <note n="b73f9157">
            Anf. 117 GUNNAR AXÉN (m) replik:
          </note>
          <u who="liselotte_olsson_2a1f72" xml:id="i-99dbde216e6dc871-0" n="fdfc0279" prev="i-3ae0e458a63ba97f-0">
            <seg n="6728caae">
              Herr talman! Vad ska man göra för att få till stånd en bättre
              sjukförsäkring? Det kan knappast vara att gå tillbaka till det
              som gällde förut. Åtminstone LiseLotte Olssons koalitionsvän Veronica
              Palm tycker inte att det var en så väl fungerande sjukförsäkring
              som vi hade förut. Det har vi ju hört tidigare. Vi måste ha en
              sjukförsäkring som bidrar till att återupprätta arbetslinjen och
              få bort de långa, passiva sjukskrivningar som bara leder fram
              till ett utanförskap.
            </seg>
            <seg n="0b8c57be">
              LiseLotte Olsson säger att hon inte oroar någon med sin retorik,
              men det är just vad hon gör. Inte med ett enda ord nämnde LiseLotte
              Olsson i sin replik att de personer som vid årsskiftet eller längre
              fram har förbrukat sina sjukpenningdagar eller vars tidsbegränsade
              sjukersättning löper ut omförsäkras till aktivitetsstödet.
            </seg>
            <seg n="f7da8271">
              Tvärtom målar LiseLotte Olsson upp en bild av allt hemskt som
              kan hända. Låt mig påminna om den kvinna som jag nämnde som det
              skrevs om häromdagen i Svenska Dagbladet. Hon såg det här som
              en möjlighet till ett nytt liv för att komma tillbaka till arbetsgemenskap
              och arbetsliv. Det ska ske med hjälp av den arbetslivsinriktade
              rehabilitering hon nu kommer att bli erbjuden.
            </seg>
          </u>
          <note type="speaker" n="95a01bbe">
            Anf. 118 LISELOTTE OLSSON (v) replik:
          </note>
          <u who="liselotte_olsson_2a1f72" xml:id="i-3ae0e458a63ba97f-1" n="fdfc0279" next="i-99dbde216e6dc871-1">
            <seg n="5e8b464f">
              Herr talman! Jag ska säga det återigen, och jag säger det varje
              gång jag står här i talarstolen: Jag vill inte ha den sjukförsäkring
              vi hade tidigare. Den var inte bra. Det fanns brister i den. Vi
              kommer inte att gå tillbaka till att ha det på det sättet.
            </seg>
            <seg n="983e3aca">
              Gunnar Axén tar upp den här kvinnan. Det är en person som tycker
              att det här är bra. Jag tror säkert att hon finns. Det går absolut
              att hitta personer som tycker att det här är bra. Men om du har
              läst om en person kan jag säga att jag satt här i riksdagen i
              onsdags och pratade med ungefär 25 personer. De var förtvivlade,
              oroliga och rädda för vad som ska hända. Det är människor som
              har varit sjuka en längre tid. Det var de som är på gång att bli
              utförsäkrade, det var de som redan var utförsäkrade och det var
              människor som lever i det försäkringslösa tillstånd ni har skapat.
            </seg>
            <seg n="45e103e9">
              Vi kan nog hitta exempel på båda sidor.
            </seg>
            <seg n="79f17b98">
              Jag är hundraprocentigt övertygad om att jag kan hitta fler exempel
              som står på min sida, tycker som jag och min beskrivning av verkligheten,
              än Gunnar Axén kan hitta som står på hans sida.
            </seg>
            <seg n="35c9fece">
              Jag nämner inte ett ord om det som kan vara positivt. Det gör
              ni själva, och det behöver inte jag babbla om. Men jag har inte
              fått svar än om vad som händer med den person som tvingas leva
              utan ersättning 87 dagar på grund av den karens ni har infört.
              Vad ska den personen leva av? Tänk om jag och de som det här gäller
              kunde få svar. Har Gunnar Axén något svar?
            </seg>
          </u>
          <note n="15556326">
            Anf. 119 GUNNAR AXÉN (m) replik:
          </note>
          <u who="liselotte_olsson_2a1f72" xml:id="i-99dbde216e6dc871-1" n="fdfc0279" prev="i-3ae0e458a63ba97f-1">
            <seg n="65324979">
              Herr talman! LiseLotte Olsson säger att hon inte vill ha tillbaka
              den gamla sjukförsäkringen, och hon vill inte ha den nya sjukförsäkringen.
              Det vore intressant om oppositionen kunde presentera någon form
              av eget gemensamt alternativ. Det finns inte. Det har vi efterlyst
              tidigare, och det vore verkligen intressant att få ta del av.
              Det spretar mycket inom oppositionen vad gäller vad man vill göra.
            </seg>
            <seg n="666237d3">
              Socialdemokraterna säger att man ska riva upp hela reformen,
              trots att man inte har några pengar till det i budgeten, och Miljöpartiet
              och Vänsterpartiet har vissa idéer om vad man vill göra, men det
              finns inte något gemensamt alternativ.
            </seg>
            <seg n="0504d993">
              Jag är inte förvånad över att människor är oroade efter att ha
              talat med LiseLotte Olsson. Jag förstår att människor oroar sig,
              men jag har också träffat många människor som säger, precis som
              Pia Lundgren i Svenska Dagbladet i förrgår, att det här är en
              ny möjlighet att komma vidare i livet, att komma tillbaka till
              arbetsgemenskapen.
            </seg>
            <seg n="72a24197">
              Jag vill påminna om att tidigare för den som fick sin sjukpenning
              indragen fanns det inget stöd alls. Nu erbjuder vi arbetslivsinriktad
              rehabilitering så att man kan komma tillbaka till arbetsmarknaden.
              Tidigare fick man stå där själv och klara sig så gott man kunde
              på egen hand. Nu har vi infört en arbetslivsinriktad rehabilitering
              som aldrig har funnits tidigare för att ge ett stöd till dem som
              har varit långtidssjuka att komma tillbaka till arbetslivet.
            </seg>
          </u>
          <note type="speaker" n="c97d6e64">
            Anf. 120 VERONICA PALM (s) replik:
          </note>
          <u who="veronica_palm_9d5ce6" xml:id="i-8ed4a1fc08958192-0" n="6d0440bc" next="i-ff1edf41b8b46adb-0">
            <seg n="008a6279">
              Herr talman! Jag förstår att Gunnar Axén har svårt att se den
              gemensamma rödgröna politiken för en bättre sjukförsäkring med
              tanke på hur Gunnar Axén läser den socialdemokratiska budgeten.
              Jag tänker inte sänka mig till att diskutera huruvida Gunnar Axén
              har lässvårigheter eller har svårt att förstå. Det tycker jag
              att vi kan ta vid ett annat tillfälle. Men det här blir lite fånigt,
              och sanning är ett underskattat vapen i den politiska diskussionen.
            </seg>
            <seg n="62461c84">
              Nu är det inte därför jag är här. Jag är här för att jag tyckte
              att det började rätt bra. Gunnar Axén hade ett nedtonat inlägg
              innan han kom in på att prata om vad oppositionen tycker. Han
              tonade verkligen ned det som var majoritetens politik. Det kanske
              beror på att det är en nedtonad politik. Det är lite. Det förslag
              som finns här är i bästa fall en tummetott. Om han hade brytt
              sig om att läsa remissvaren för ett och ett halvt år sedan hade
              vi sluppit alla de problem som han nu slår sig för bröstet för.
            </seg>
            <seg n="70fb4cff">
              Jag har fyra konkreta frågor till Gunnar Axén som han har två
              minuter på sig att svara på.
            </seg>
            <seg n="f071b5ad">
              Det här var fyra konkreta frågor.
            </seg>
          </u>
          <note n="6de37da8">
            Anf. 121 GUNNAR AXÉN (m) replik:
          </note>
          <u who="veronica_palm_9d5ce6" xml:id="i-ff1edf41b8b46adb-0" n="6d0440bc" prev="i-8ed4a1fc08958192-0">
            <seg n="5095c00b">
              Herr talman! Veronica Palm slutade egentligen där jag skulle
              ha velat börja diskussionen. Ett bärande drag i hela Veronica
              Palms retorik är att hela sjukförsäkringsreformen ska rivas upp,
              när vi nu diskuterar några viktiga förtydliganden för allvarligt
              sjuka människor i lagstiftningen. Veronica Palm inledde med att
              förklara att sjukförsäkringsreformen ska rivas upp, göras om och
              så vidare. Veronica Palm har återigen påstått att människor kastas
              ut ur sjukförsäkringen.
            </seg>
            <seg n="3c1b7c4c">
              Om man påstår att man vill riva upp hela sjukförsäkringsreformen,
              om man påstår att man inte vill att några ska kastas ut ur sjukförsäkringen,
              som det sägs i den socialdemokratiska retoriken, skulle jag vilja
              veta var någonstans i den socialdemokratiska budgeten det finns
              en enda krona avsatt för att infria de löften som Veronica Palm
              utfäster. Det blir helt orimligt om vi ska föra en debatt där
              man kan påstå precis vad som helst, och sedan har man ingen täckning
              för det.
            </seg>
            <seg n="08231c71">
              Här har jag Socialdemokraternas budget. Det är den version som
              är inlämnad till riksdagen och inte den censurerade version som
              journalister har fått och som finns på Socialdemokraternas hemsida.
              Här kan man se på s. 97 under rubriken Utgiftsområde 10 Ekonomisk
              trygghet vid sjukdom och handikapp att det inte finns en krona.
              Det är inte en krona 2010, inte en krona 2011 och inte en krona
              2012 för att finansiera det som Veronica Palm påstår sig vilja
              göra.
            </seg>
            <seg n="d646ab2e">
              Jag lovar att jag ska svara på alla Veronica Palms frågor den
              dag som Veronica Palm har talat om för mig var man finansierar
              de löften om att riva upp sjukförsäkringsreformen som Veronica
              Palm utfärdar.
            </seg>
          </u>
          <note type="speaker" n="5ae449a5">
            Anf. 122 VERONICA PALM (s) replik:
          </note>
          <u who="veronica_palm_9d5ce6" xml:id="i-8ed4a1fc08958192-1" n="6d0440bc" next="i-ff1edf41b8b46adb-1">
            <seg n="975e925e">
              Herr talman! Jag blir lite mållös! Det är självklart att jag
              har läst budgeten. Jag förutsätter att du också har gjort det.
              Jag läser regeringens budget, och jag förutsätter att du också
              har gjort det. Det här blir rent patetiskt. Tror du att en företrädare
              för det socialdemokratiska partiet skulle vifta bort sanningar
              och siffror? Det är grunden i förutsättningarna för att driva
              politik, för att gå vidare i politik. Jag blir riktigt djupt upprörd.
              Det är tveksamt om man över huvud taget får göra så här. Det får
              vi titta på efteråt med talmannen.
            </seg>
            <seg n="f6f0804a">
              När det gäller den diskussion vi har i dag ställde jag fyra frågor.
              Vi lagstiftar här. Gunnar Axén har skrivit på en lag under en
              veckas tid. Jag förutsätter att Gunnar Axén kan lagen. Det är
              inte så ofta som Moderaterna här i kammaren får skriva lag. Det
              brukar vara regeringen som gör det. Nu när Gunnar Axén har haft
              möjlighet att själv skriva har jag ställt fyra konkreta frågor.
              Hur många människor berörs? Hur garanterar ni rättssäkerheten?
              Hur säkerställer ni att Försäkringskassan får de resurser som
              gör att de kan hantera detta? Vad är skillnaden mellan allvarlig
              och mycket allvarlig? Det är fyra konkreta frågor.
            </seg>
            <seg n="91c9d512">
              Om Gunnar Axén vill diskutera det ärende vi behandlar i kammaren
              i dag vore det smakfullt om han svarade på frågorna.
            </seg>
            <seg n="1cf18618">
              Om det är så att Gunnar Axén vill diskutera socialdemokratisk
              politik gör jag gärna det. Jag hoppas att om ett år stå här i
              kammaren och ha lagt en budgetproposition där vi inför en sjukförsäkring
              som inte kastar ut sjuka människor, där den som är sjuk och inte
              kan arbeta har rätt till sjukpenning och aktivt stöd tillbaka
              till arbete. Då hoppas jag att Gunnar Axén fortsätter att lägga
              tomma budgetar där man kastar ut människor.
            </seg>
            <seg n="6cb097b2">
              Sanningen är ju, Gunnar, att om man tittar på regeringens budget
              är skälet till att det inte finns några pengar till att göra de
              här förändringarna på riktigt, så att de skulle omfatta fler människor,
              att ni har använt 100 miljarder kronor av de gemensamma resurserna
              för att sänka skatter, mest för dem som tjänar mest. Och vi har
              en arbetslöshet som stiger, där 100 000 människor bara i år har
              förlorat jobbet. Det gör att ni inte har råd att värna sjuka.
            </seg>
          </u>
          <note n="b2e4c5d7">
            Anf. 123 GUNNAR AXÉN (m) replik:
          </note>
          <u who="veronica_palm_9d5ce6" xml:id="i-ff1edf41b8b46adb-1" n="6d0440bc" prev="i-8ed4a1fc08958192-1">
            <seg n="8a5d5f30">
              Herr talman! Hur var det nu: Om argumenten tryter, höj rösten.
            </seg>
            <seg n="ae0f14eb">
              Tänk vad lätt det hade varit för Veronica Palm i dag, Ronny Olander
              i förrgår eller Veronica Palm i förrgår att bara svara på min
              fråga: Var står det i Socialdemokraternas budget? Det finns inga
              pengar att peka på eller visa. På s. 97 vill jag se: Var finns
              pengarna för att infria de löften om att riva upp sjukförsäkringsreformen
              som Veronica Palm utfärdar? Dag efter dag efter dag säger Veronica
              Palm: Vi vill riva upp reformen. Vi vill stoppa utförsäkringen
              av de sjuka. Det sägs varenda dag från Veronica Palms och Socialdemokraternas
              håll. Och det finns inte en enda krona för att finansiera detta.
            </seg>
            <seg n="63f76bb6">
              Det är inte hållbart. Det är inte trovärdigt. Kom igen när ni
              har finansierat era förslag! Då kan ni också lansera dem.
            </seg>
          </u>
          <note type="speaker" n="5757eab9">
            Anf. 124 GUNVOR G ERICSON (mp) replik:
          </note>
          <u who="unknown" xml:id="i-074f842c4f311d7e-1" n="18ddd06e">
            <seg n="80f1637e">
              Herr talman! Jag kan börja med att konstatera att Gunnar Axén
              är lika färgblind i dag som i onsdags. Jag vet att det för en
              färgblind är svårt att skilja mellan grönt och rött. Men Miljöpartiet
              är fortfarande ett grönt parti, och vi kommer så att förbli.
            </seg>
            <seg n="d6bd7525">
              När vi i dag diskuterar de här förslagen är det ändå bra att
              det fanns en viss ödmjukhet i början. Men jag tycker att det är
              väldigt tråkigt att Gunnar Axén väljer att gå i polemik och diskutera
              Socialdemokraternas budgetförslag i stället för att svara på Veronica
              Palms frågor. Jag tycker att det är en tråkig debattstil.
            </seg>
            <seg n="2b533c42">
              Jag kan tycka att det är klädsamt att man erkänner att det blev
              fel, men tyvärr beklagar jag att ni inte har lyssnat tidigare.
              Jag tycker att det är väldigt tråkigt att man nu kommer med ett
              sådant här hafsigt och slafsigt genomtänkt förslag som snabbt
              ska drivas igenom. Det är möjligt att det hjälper några enstaka.
            </seg>
            <seg n="2fec2743">
              Jag skulle också vilja ställa några konkreta frågor. Det handlar
              om de svårt sjuka som har psykiatriska diagnoser. De nämns inte
              alls i de här texterna. Anser ni att det bara ska gälla kroppsligt
              sjuka att slippa prövas mot hela arbetsmarknaden efter 180 dagar?
            </seg>
            <seg n="824397e8">
              Inte heller nämns njursjuka. Visserligen står det andra sjukdomstillstånd,
              men vad betyder det?
            </seg>
          </u>
          <note n="1d2d7338" type="speaker">
            Anf. 125 GUNNAR AXÉN (m) replik:
          </note>
          <u who="gunnar_axen_cbd501" xml:id="i-0af830fe3b8eb533-1" n="361180df">
            <seg n="63f71c43"/>
            <seg n="28dfb295">
              Herr talman! Jag vet att Miljöpartiet är ett grönt parti. Men
              det är också ett vänsterparti numera, om än inte rött.
            </seg>
            <seg n="db79637a">
              Eftersom Gunvor G Ericson tog upp Socialdemokraternas budgetförslag:
              Anledningen till att jag vill diskutera det är att jag tycker
              att man innan man utfärdar omfattande löften ska ha täckning för
              dem. Jag kommer att återkomma till det till dess jag får svar
              på min enkla lilla fråga.
            </seg>
            <seg n="5a3dd623">
              Jag ska givetvis svara på Gunvor G Ericsons fråga om detta också
              gäller svårt psykiskt sjuka. Vi skriver inte en lång rad diagnoser,
              utan vi använder begreppet allvarlig sjukdom. Sjuk kan man givetvis
              vara både fysiskt och psykiskt. Vi försöker beskriva hur vi ser
              på begreppet allvarlig sjukdom, och det kommer att ankomma på
              Försäkringskassan att utifrån vad som står i lagen och i förarbetena
              tolka det hela med stöd av Socialstyrelsen.
            </seg>
          </u>
          <note type="speaker" n="9c407e2b">
            Anf. 126 GUNVOR G ERICSON (mp) replik:
          </note>
          <u who="unknown" xml:id="i-dcb767ccf4f2b3a9-0" n="18ddd06e">
            <seg n="bf78582c">
              Herr talman! Det är det som blir det komplicerade. Det är helt
              riktigt att man i lagtexten beskriver det som att ta bort mycket
              och skriva allvarlig sjukdom. Man inför också det nya begreppet
              oskäligt. När man går tillbaka till förarbetena tittar man ju
              på vad som står i betänkandet, eftersom det i detta fall inte
              finns några som helst andra förarbeten. Det är den text som vi
              har i betänkandet, och möjligtvis den text som vi lämnade på utskottsbordet,
              men som var er text, inför betänkandearbetet. I den texten finns
              det några sjukdomstillstånd som ni räknar upp som exempel. Jag
              tycker att det är väldigt tråkigt att ni då inte ens väljer några
              psykiatriska diagnoser för att visa att de också finns med i er
              tankevärld. Men det är bra att Gunnar Axén ändå erkänner att det
              kan finnas den sortens personer som också kan omfattas.
            </seg>
            <seg n="3f4ba375">
              Jag tycker ändå att det hade varit klädsamt om man hade satt
              sig ned och diskuterat igenom ordentligt: Hur ska vi utforma lagen
              så att människor inte drabbas onödigt hårt?
            </seg>
            <seg n="0fb608eb">
              Det är samma sak med de njursjuka. Eftersom det i lagen förut
              har stått som ett exempel de som väntar på transplantation har
              det inneburit att den njursjuke som är så sjuk att han inte kan
              transplanteras inte omfattas av lagen. Det är väldigt olyckligt.
              Det är bara ytterligare ett exempel på hur alla dessa uppräkningar
              kan slå fel.
            </seg>
            <seg n="1bc2121d">
              Jag skulle då vilja fråga: På vilket sätt kan ni garantera att
              de här ändringarna också ska kunna komma allvarligt njursjuka
              och allvarligt psykiatriskt sjuka till del?
            </seg>
          </u>
          <note n="09306eb6">
            Anf. 127 GUNNAR AXÉN (m) replik:
          </note>
          <u who="unknown" xml:id="i-07be51de80cc41dd-0" n="18ddd06e">
            <seg n="41d10f16">
              Herr talman! Jag tror att vi behöver en viss ödmjukhet när det
              gäller lagen och hur den utformas för att den i slutänden ska
              få det resultat som vi har tänkt oss. Därför har vi klargjort
              att vi förutsätter att regeringen fortsätter att nära följa hur
              lagen kommer att tillämpas.
            </seg>
            <seg n="ce2c72a7">
              Jag hoppas att vi med dessa förtydliganden har fångat upp de
              stora grupper som vi har pratat om, de allvarligt sjuka. Jag tror
              inte på att vi ska göra listor på diagnoser, att det ska vara
              en diagnosbaserad sjukförsäkring. Vi har valt att nämna några
              enkla exempel i detta sammanhang. Vad vi har baserat det hela
              på är att det aldrig ska vara oskäligt, precis som Gunvor G Ericson
              säger, att göra en arbetsförmågebedömning mot hela arbetsmarknaden
              för personer som är allvarligt sjuka. Jag vill upprepa vad jag
              sade i min förra replik: Sjuk kan man givetvis vara både fysiskt
              och psykiskt.
            </seg>
          </u>
          <note type="speaker" n="fe71c8f5">
            Anf. 128 SOLVEIG ZANDER (c):
          </note>
          <u who="solveig_zander_bb1f11" xml:id="i-8e2d482e96db64e6-0" n="0f60bea3">
            <seg n="68989998">
              Herr talman! De ändringar i socialförsäkringslagstiftningen som
              vi nu avser att göra tydligare ska visa på att riktigt sjuka personer
              inte längre ska behöva känna sig oroliga, utan de ska ges en möjlighet
              att må bättre och att komma tillbaka till arbetsmarknaden även
              om det kommer att ta tid. Exakt hur det står formulerat i betänkandet
              har Gunnar Axén med all önskvärd tydlighet alldeles nyss redogjort
              för.
            </seg>
            <seg n="9f2ed797">
              Jag måste vända mig till LiseLotte Olsson i Vänsterpartiet som
              säger att det inte kommer att gälla skadade i trafikolyckor. Då
              vill jag citera vad det står i betänkandet: I samband med olyckor
              Olyckor i detta sammanhang kan givetvis också inkludera trafikolyckor.
              Vidare står det, utifrån dessa olyckor: Rehabilitering kan ta
              lång tid i anspråk.
            </seg>
            <seg n="f58cea4a">
              Jag undrar givetvis varför LiseLotte Olsson inte på något sätt
              kan förknippa detta med trafikolyckor, som gör att man behöver
              en gradvis återhämtning för att återfå arbetsförmågan.
            </seg>
            <seg n="e96748b8">
              Riktigt sjuka personer, sade jag, skulle inte behöva känna sig
              oroliga. Det innebär, herr talman, att personer som har arbetsförmåga
              och som har möjligheter att återgå till ett arbete ska få den
              chansen. De ska ges den möjligheten. Därmed vet man vilka spelregler
              som gäller för att vi ska kunna känna trygghet i välfärdssystemet.
            </seg>
            <seg n="3b0e3be2">
              Det här var inte möjligt tidigare. Nuvarande oppositionen, Socialdemokraterna
              och vänsterkartellen, drog alla över en kam. Hade man väl fått
              ett sjukintyg ansågs det att den bästa behandlingen var att stanna
              hemma. Vi vet att det är fel. Det ger biverkningar i form av koncentrationssvårigheter,
              sömnbesvär, nedstämdhet med mera. Vi vill ändra på det, för vi
              anser att människor är värda att vi ändrar på det. Varje enskild
              människa i detta avlånga land ska ges en chans att komma tillbaka
              till arbetsmarknaden. Det är viktigt, och det är det den här reformen
              innebär.
            </seg>
            <seg n="a00c48cd">
              När den socialdemokratiska regeringen och vänsterkartellen i
              sitt fullskalighetsprojekt lyckades som bäst var det 300 000 personer
              som var sjukskrivna. I dag är det 100 000. Det är skillnad. Vi
              vill ta till vara det friska och möjliggöra för människor att
              komma tillbaka till ett arbete, att få gemenskap, social samvaro,
              en bättre ekonomi och känna sig delaktiga. Vi vet allihop att
              ju fler som jobbar desto mer pengar får vi till välfärden, till
              de trygghetssystem som hjälper oss när vi blir gamla, när vi är
              sjuka, när vi är små eller går i skolan. Då behöver man också
              jobba.
            </seg>
            <seg n="f8666aa3">
              Det vill inte ni från vänsterkartellen. Ni säger i er reservation
              att er politik innebär att de dogmatiska tidsgränserna och utförsäkringen
              ska upphöra. Det om något är väl att gå tillbaka till det som
              innebar att 300 000 personer var sjukskrivna. Veronica Palm säger:
              Backa tillbaka, gör om och gör rätt. Jag vet att människor inte
              vill backa tillbaka till det. Det är inte människovärdigt att
              140 personer per dag ska behöva gå i förtidspension. I dag är
              det hälften. Det gör skillnad. Det visar att människor kan få
              ett bättre liv.
            </seg>
            <seg n="b0407b7e">
              Socialdemokraterna och vänsterkartellen skrämmer människor, det
              hävdar jag fortfarande. För att inte alltid ta Uppsala län, mitt
              eget län, som exempel kan jag återge vad som stod i Laholms Tidning
              häromdagen. Där säger man att 16 personer kommer att bli omförsäkrade
              den 1 januari. Försäkringskassan har förberett sig på det här.
              Man trodde ett tag att det skulle vara betydligt fler. Försäkringskassan
              och Arbetsförmedlingen har jobbat tillsammans med personer som
              skulle kunna bli aktuella att få en omförsäkring och aktuella
              i introduktionsprogrammet hos Arbetsförmedlingen. Man har försökt
              hitta personliga lösningar.
            </seg>
            <seg n="6d2b7605">
              De lösningarna och det arbetssättet är, enligt vad som stod i
              tidningen och uttalades av en försäkringstjänsteman, i linje med
              riktlinjer från riksdagen. Jag tror inte att det är den enda försäkringskassan
              och arbetsförmedlingen i landet som har tagit del av de riktlinjer
              som vi har tagit fram.
            </seg>
            <seg n="a8254f98">
              Nu säger man att det är personer som oroligt hör av sig. Vad
              beror det på? Det är alltså fler än de 16 personer som nu är aktuella
              som hör av sig. Ja, inte är det utifrån de fakta som vi i alliansen
              förmedlar. Nej, det finns andra i den här kammaren som skrämmer
              människor. Berörda personer, säger man vidare, har fått information
              hela tiden. Det har ordnats möten där man har diskuterat och informerat.
              Försäkringskassan och Arbetsförmedlingen har träffat arbetsgivare
              och fackliga organisationer för att diskutera vilka möjligheter
              som finns.
            </seg>
            <seg n="71ddfac9">
              Gunvor G Ericson från Miljöpartiet säger att man inte kan skicka
              ut personer nu när det är så hög arbetslöshet. Vill Gunvor G Ericson
              med andra ord att vi ska använda sjukförsäkringslagstiftningen
              för att lösa arbetslösheten? Det vill inte vi från alliansen,
              det kan jag lugnt säga.
            </seg>
            <seg n="96993bf6">
              I andra sammanhang säger man från vänsterkartellen att vi ska
              satsa nu när det är lågkonjunktur så att människor när arbetena
              kommer tillbaka är beredda. Vi vet att långkonjunkturen kommer
              att avtrappa fortare än vad man har trott tidigare. Då kommer
              de människor som nu ska ingå i introduktionsprogrammet att vara
              klara att ta ett jobb.
            </seg>
            <seg n="7f8d9ed8">
              Med det, herr talman, vill jag förmedla att man inte ska tro
              på de negativa förskräckliga scenarier som vänsterkartellen målar
              upp. Jag anser inte att det är trovärdigt. Man kan inte se att
              rehabiliteringskedjan är mänsklig. Den hjälper människor, inte
              stjälper.
            </seg>
            <seg n="fd81d5dd">
              De förändringar som vi har gjort går ut på att se människan.
              Självklart sker det inte utan att vi under ärendets gång måste
              förtydliga det vi menar, vilket vi nu gör. Vi tydliggör det som
              har varit oklart. Det är min skyldighet som riksdagsledamot att
              göra det så fort det är möjligt för att undvika problem och att
              människor hamnar i kläm. Den enskilda människan, den sjuka, ska
              inte hamna i kläm.
            </seg>
            <seg n="7f4beeb2">
              Nej, mina vänner, det här handlar om en annan politik, en politik
              som ser till det friska. Med det, herr talman, vill jag tillstyrka
              förslaget i betänkandet och avstyrka reservationen.
            </seg>
          </u>
          <note n="398530a1">
            I detta anförande instämde Gunnar Axén, Mikael Cederbratt, Lars-Arne
            Staxäng och Marianne Watz (alla m), Ulf Nilsson (fp) samt Lars
            Gustafsson (kd).
          </note>
          <note type="speaker" n="3f0bba98">
            Anf. 129 VERONICA PALM (s) replik:
          </note>
          <u who="veronica_palm_9d5ce6" xml:id="i-6f488407a5c81685-1" n="6d0440bc">
            <seg n="a50bf5e7">
              Herr talman! Jag vill börja med att be kammaren, inte någon ledamot
              utan kammaren, den lagstiftande församlingen, om ursäkt för att
              jag blev upprörd förut.
            </seg>
            <seg n="b40d27e9">
              Jag tycker att sanningen är ett underskattat vapen. Därför har
              jag ägnat mig en liten stund åt att läsa det till riksdagen inlämnade
              socialdemokratiska förslaget till budgeten. Innan jag kommer till
              mina frågor till Solveig Zander ska jag läsa ur förslaget angående
              ersättningar inom utgiftsområde 10.1:1, om ersättning utan stupstock
              i sjukpenningen: År 2010 avsätter Socialdemokraterna i sin skuggbudget,
              som dess värre inte blir verklighet, 2,3 miljarder. Till detta
              kommer en rehabiliteringsmiljard, satsningar på arbetsmiljö och
              10 000 extra lönebidrag.
            </seg>
            <seg n="75dc0845">
              Jag letar efter de där kolumnerna där det står noll. Jag hittar
              dem inte, så vi behöver nog ta det samtalet, Gunnar, så att du
              får visa mig var de finns någonstans. Men det blir en annan gång.
              De 2,3 miljarderna och de övriga satsningarna finns.
            </seg>
            <seg n="06a5cce6">
              Jag vill ställa frågor till Solveig Zander, och jag vill då ställa
              samma frågor som jag ställde till Gunnar Axén och inte fick svar
              på. Jag förutsätter att om man tar på sig ansvaret att skriva
              lag i riksdagens kammare man håller presskonferens och skriver
              en vecka senare lag har man verkligen borrat i det här. Nu visar
              i och för sig Försäkringskassan att man inte har gjort det. Det
              hindras från att träffa remissinstanser. Då är det enda verktyg
              vi har kvar att förutsätta att högermajoriteten i den här kammaren
              har kontroll på vad de gör, och det är bara ett sätt för mig som
              lagstiftare att säkerställa kontrollmakten i riksdagen.
            </seg>
          </u>
          <note type="speaker" n="6eecdef5">
            Anf. 130 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-8e2d482e96db64e6-1" n="0f60bea3">
            <seg n="724b6ace">
              Herr talman! Innan jag svarar på frågorna måste jag säga att
              jag tycker att det var sjyst av Veronica Palm att be om ursäkt.
              Det hedrar dig, måste jag i ärlighetens namn säga. Det var bra
              gjort.
            </seg>
            <seg n="d83e5ce2">
              Självklart ska jag svara på frågorna. När Karin Laan läste upp
              vilka myndigheter vi var skyldiga att höra, vilket vi också gjorde,
              motsatte vi oss väl inte på något sätt att de skulle bjudas in.
              Däremot tyckte vi inte från allianspartiernas sida att det var
              angeläget och inte heller bra för reformen om vi hörde alla de
              instanser som ni tyckte att vi skulle höra. Det hade ju inneburit
              att vi hade fått dra ut på tiden för reformens lagakraftvinnande.
              Eftersom vi nu så tydligt och klart har sagt att det är vår skyldighet
              att så fort som möjligt rätta till det här har vi mycket noggrant
              hört de tre remissinstanserna.
            </seg>
            <seg n="73263d92">
              Om jag nu ska svara på Veronica Palms frågor börjar jag med den
              som jag skrev ned med största bokstäver, nämligen resurser till
              Försäkringskassan. Som Veronica Palm känner till, herr talman,
              har vi under de här tre åren skjutit till pengar under årens gång,
              inte bara en gång när det har varit budgettilldelning, för vi
              har sett att det har behövts. Vad jag förstått är inte vår avsikt
              att inte skjuta till pengar om det blir nödvändigt igen.
            </seg>
          </u>
          <note type="speaker" n="d99563bc">
            Anf. 131 VERONICA PALM (s) replik:
          </note>
          <u who="veronica_palm_9d5ce6" xml:id="i-6f488407a5c81685-2" n="6d0440bc">
            <seg n="5029df71">
              Herr talman! Det var ett lite konstigt svar.
            </seg>
            <seg n="7ec50b6b">
              Jag vill bara tydliggöra för kammaren, så att det inte råder
              några tveksamheter, att inget av oppositionspartierna någonsin
              har haft en tanke på att dra ut på processen. Det vi har sagt
              är att det inte räcker att höra tre remissinstanser och att vi
              därför är beredda att när som helst på dygnet träffa remissinstanser.
              Svaret från majoriteten var då: Det kan ni göra själva om ni vill.
              Vi tänker inte göra det.
            </seg>
            <seg n="d966f095">
              Skälet till att Försäkringskassans generaldirektör fick möjlighet
              att träffa utskottet var att vi begärde ett extra sammanträde
              och att ni inte hade möjlighet att rösta ned det. Det är ett minoritetsskydd
              som finns i den demokrati som vi lever i. Det är jag väldigt glad
              för. Och vi har aldrig haft ambitionen att låta det dra ut på
              tiden.
            </seg>
            <seg n="263aadd0">
              När det gäller frågorna om Försäkringskassans anslag svarade
              Solveig Zander att man med jämna mellanrum i tilläggsbudgetar
              har lagt på extra anslag, och det är helt sant. Det är så som
              den här regeringen har hanterat Försäkringskassans budget. Man
              har kraftigt skurit ned på förvaltningsanslagen och har sedan
              gjort tilläggsanslag. Tre tilläggsanslag per år har inte varit
              ovanligt. Men nivån har ändå inte kommit upp till den som var
              innan man skar ned i förvaltningsanslagen. Man har lekt jojo med
              Försäkringskassans budget, och det har inte på något sätt gjort
              det lättare för Försäkringskassan att planera sitt arbete.
            </seg>
            <seg n="d0eb02e9">
              Dessutom har man genomfört en massa extra reformer: en tandvårdsreform
              som inte ger bättre tandvård, en jämställdhetsreform som inte
              ger bättre jämställdhet, ett vårdnadsbidrag som låser in kvinnor
              i hemmen och en sjukförsäkringsreform som inte ger ersättning
              till den som är sjuk. Så det är klart att det är lite tufft på
              Försäkringskassan.
            </seg>
            <seg n="ed8d0408">
              När man nu stiftar och skriver en lag tre veckor innan den ska
              träda i kraft, panikartat än en gång, tycker jag inte att det
              är orimligt att fråga: Kommer man att säkerställa att Försäkringskassan
              klarar av det här och har tillräckligt med resurser? Vad är den
              juridiska skillnaden mellan allvarligt sjuk och mycket allvarligt
              sjuk? Hur hanterar man bristerna i rättssäkerhet? Och hur många
              människor berörs av förändringarna?
            </seg>
          </u>
          <note type="speaker" n="05415fb5">
            Anf. 132 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-8e2d482e96db64e6-2" n="0f60bea3">
            <seg n="85c55bf2">
              Herr talman! Alliansregeringen har lyssnat på vad myndigheten
              själv, Försäkringskassan, har äskat om att få i bidrag, och det
              har de fått. Och de har byggt sina antaganden på och jag misstror
              inte myndigheten i det sammanhanget att deras åtgärder, omorganisation
              etcetera, skulle innebära att de behövde mindre pengar. Det visade
              sig för dem och för oss alla att omorganisationen har tagit mycket
              längre tid och inneburit kostnader som de inte trodde skulle uppkomma.
              Det är när de har slagit larm om det som vi har tillskjutit pengar.
            </seg>
            <seg n="2bb8a02b">
              Det är inte så att vi har dragit in några pengar som de själva
              har sagt att de skulle vilja ha. Tvärtom var det så att när de
              begärde att få pengar fick de dessutom mer än de begärde. Enligt
              Försäkringskassans ordförande, som jag förmodar är en av Veronica
              Palms partikamrater, hade han aldrig tidigare varit med om att
              de fått mer pengar än de hade äskat om. Och han har ju haft hand
              om pengar på andra ställen än på Försäkringskassan.
            </seg>
            <seg n="0f0f3259">
              Dessutom vet vi att IT-verksamheten på Försäkringskassan har
              kostat oerhört mycket pengar och varit ett problem för Försäkringskassan.
              Och det är ingenting som kan tillskrivas alliansregeringen.
            </seg>
          </u>
          <note type="speaker" n="8f50f6d8">
            Anf. 133 GUNVOR G ERICSON (mp) replik:
          </note>
          <u who="unknown" xml:id="i-074f842c4f311d7e-2" n="18ddd06e">
            <seg n="1c917447">
              Herr talman! Solveig Zander glömde i sitt anförande orden tänk
              nytt när hon citerade oss i den rödgröna oppositionen. Vi sade
              faktiskt också tänk nytt. Det betyder inte att vi vill gå tillbaka
              till någonting, utan tänk nytt betyder faktiskt att göra om och
              göra rätt.
            </seg>
            <seg n="ee9ef070">
              Solveig Zander nämnde Laholm, och Laholm är en av de kommuner
              där finansiell samordning har funnits i många år. Det tror jag
              är ett av skälen till att det har fungerat väldigt väl i Laholm.
              Men det finns andra exempel, som Finspång som också har jobbat
              i många år på att öka samarbetet mellan Arbetsförmedlingen och
              Försäkringskassan.
            </seg>
            <seg n="26f2fa6c">
              Men det är faktiskt så, Solveig Zander, att det handlar om sjuka
              personer som inte har arbetsförmåga. Det var dem jag syftade på
              i mitt anförande när jag pratade om att man nu ska skicka ut sjuka
              personer ur sjukförsäkringen att konkurrera på arbetsmarknaden
              med personer som alldeles nyligen har blivit varslade.
            </seg>
            <seg n="6c4fb4e0">
              Jag vill ställa en fråga till Solveig Zander om den skrivning
              som finns i majoritetens text om antalet. Hur många är det som
              berörs? Veronica Palm ställde frågan gång på gång, men fick inget
              svar. Nu gör jag ett försök. I texten står det: Den restriktivitet
              som ligger i det nuvarande begreppet särskilda skäl är inte avsedd
              att förändras. Vad innebär det för antalet?
            </seg>
          </u>
          <note type="speaker" n="6ff213fc">
            Anf. 134 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-8e2d482e96db64e6-3" n="0f60bea3">
            <seg n="cd3a5ec4">
              Herr talman! Vi tolkar som sagt det som står skrivet svart på
              vitt olika, Gunvor G Ericson. Ni säger backa tillbaka. Ja, man
              kan ju tänka nytt fast man backar tillbaka, men att backa tillbaka
              för mig är att gå bakåt åt det håll man var tidigare. Man kanske
              kan backa åt sidan, men ni säger backa tillbaka. Jag vidhåller
              att det inte är det människor i vårt avlånga land vill. Det är
              inte heller det som vi i alliansen vill. Vi vill inte tillbaka
              till när människor var tvungna att vara sjukskrivna och inte fick
              hjälp.
            </seg>
            <seg n="e4626bb9">
              Gunvor G Ericson säger att vi ska kasta ut sjuka personer i arbetslöshet.
              Så är det inte. Människor som har arbetsförmåga ska personligen
              komma till introduktionsprogrammet på Arbetsförmedlingen. Man
              ska få en personlig coach som ska hjälpa till att fundera ut vad
              man själv kan tänka sig att jobba med. Man kommer att få möjligheter
              att se vad man kan jobba med. Det blir arbetsförmågebedömning
              på många olika sätt. Man får möjligheter att praktiskt pröva vilket
              jobb som skulle kunna vara tänkbart. All denna hjälp får man för
              att man efter tre månader ska komma in i det ordinarie programmet
              som Arbetsförmedlingen har. En stor arsenal möjligheter står till
              buds. Man får utbildning och liknande för att kunna göra det jobb
              man klarar av. Är det att kasta ut?
            </seg>
          </u>
          <note type="speaker" n="7de70682">
            Anf. 135 GUNVOR G ERICSON (mp) replik:
          </note>
          <u who="unknown" xml:id="i-074f842c4f311d7e-3" n="18ddd06e">
            <seg n="9e961874">
              Herr talman! Jag är inte säker på att 59-åriga Marita Häggström
              boende utanför Öregrund uppfattar det så som Solveig Zander säger.
              För åtta nio år sedan sade kroppen ifrån. Hon var redan då sjukpensionär
              på halvtid och har nu en sjukskrivning på den andra halvtiden
              sedan åtta nio år tillbaka på grund av förslitningar av det jobb
              hon haft. Hon har fått avslag från Försäkringskassan som kräver
              att hon skaffar ett annat halvtidsjobb på den andra halvtiden.
            </seg>
            <seg n="268db49f">
              Jag fick inte svar på min fråga: Hur många är det som berörs
              i ert förslag när ni i lagtexten och i det som kallas förarbetet,
              alltså där ni beskriver vad ni menar, skriver när det gäller vad
              som ska anses som oskäligt vill utskottet först framhålla att
              den restriktivitet som ligger i det nuvarande begreppet särskilda
              skäl inte är avsedd att förändras? När jag läser detta betyder
              det för mig att det inte kan handla om särskilt många människor,
              utan det ska fortfarande tolkas mycket restriktivt.
            </seg>
            <seg n="baf45f41">
              Om man är sjuk och har förslitningsskador, som Marita i mitt
              exempel, kommer man då inte att behöva prövas mot hela arbetsmarknaden?
            </seg>
          </u>
          <note type="speaker" n="d681c5de">
            Anf. 136 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-8e2d482e96db64e6-4" n="0f60bea3">
            <seg n="b91578da">
              Herr talman! Det är inte lätt att uttala sig om ett ärende man
              inte ser. Har man ett halvtidsjobb i dag och är sjukskriven på
              halvtid får man arbetsprövas, introduceras på den andra halvan
              för att se om man har en möjlighet att kunna arbeta heltid. Har
              Försäkringskassan inte på åtta nio år gett en hel förtidspension
              har man under alla dessa år förbisett denna kvinna, och hon är
              ändå bara 59 år. Varken Gunvor G Ericson eller jag tycker väl
              att man ska anses ha gjort sitt på arbetsmarknaden vid 59 års
              ålder. Man har många år kvar att jobba. Den chansen måste även
              en 59-årig kvinna få. Hon kommer nu att få individuell hjälp och
              möjlighet att jobba heltid om hon kan. Det är en av fördelarna
              med den nya reformen. Ingen slås ut utan att man prövar det på
              ett ärligt och riktigt sätt.
            </seg>
            <seg n="427d2856">
              Om jag skulle tolka lagstiftningen, vilket Gunvor G Ericson har
              försökt uppmuntra mig till, vore det lite förmätet att tolka de
              olika orden. För att gå tillbaka till det som vi talade om tidigare
              innebär restriktivitet i detta sammanhang inte att man ska bedömas
              utifrån arbetsmarknadsmässiga skäl, utan det ska vara utifrån
              om man har en arbetsförmåga eller inte. Det är viktigt.
            </seg>
          </u>
          <note type="speaker" n="371fef09">
            Anf. 137 LISELOTTE OLSSON (v) replik:
          </note>
          <u who="liselotte_olsson_2a1f72" xml:id="i-498cc31ffd1f499a-1" n="fdfc0279">
            <seg n="c4fe7cf4">
              Herr talman! Solveig Zander använde begreppet spelregler och
              påstod att man blir trygg av att veta vad som gäller. Det kan
              jag hålla med om om spelreglerna i sig innebär något bra och positivt.
              Då är det bra att få veta det.
            </seg>
            <seg n="7f348c4f">
              Som det är nu ser spelreglerna sådana ut att det handlar om att
              människor kastas ut, de blir utan ersättning och de tvingas söka
              sig till en arbetsmarknad som inte finns. Tycker Solveig Zander
              att det är att skapa trygghet?
            </seg>
            <seg n="88a9ae08">
              Nu ställer jag en fråga som jag ställt minst fyra gånger denna
              vecka och ser om Solveig Zander kan svara på den. Vad ska den
              person som blir utan ersättning i 87 dagar, nästan tre månader,
              leva av?
            </seg>
            <seg n="5ddc1c28">
              Solveig Zander nämnde de lägre ohälsotalen. Tror du på allvar
              att det enbart kommer sig av att människor har blivit friskare?
              Är det inte de hårdare reglerna för sjukskrivning som gör att
              människor inte längre får vara kvar i sjukförsäkringen? Man kastas
              ut och ställs utanför försäkringen. Det är väl verkligheten bakom
              de sjunkande talen.
            </seg>
            <seg n="3d08b6fd">
              Jag har en personlig fråga till Solveig Zander. Har du någonsin
              träffat en långtidssjukskriven person som har denna oro? När man
              pratar med företrädare för er sida verkar det som att ni tror
              att dessa människor inte finns. Vi har träffat flera av dem, och
              så påstår ni att vi oroar folk i onödan. Har ni någonsin träffat
              någon av dessa människor?
            </seg>
          </u>
          <note type="speaker" n="bbfda612">
            Anf. 138 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-8e2d482e96db64e6-5" n="0f60bea3">
            <seg n="23f0341b">
              Herr talman! Jag blir förvånad när LiseLotte Olsson undrar om
              jag har träffat någon långtidssjukskriven person. Jag har träffat
              massor med långtidssjukskrivna personer. Under mina tre och ett
              halvt år i riksdagen är de många fler än jag kan räkna på mina
              fingrar. Självklart har jag träffat långtidssjukskrivna människor!
              Bland annat var jag i Östersund i höstas och träffade några stycken.
              En kvinna var oerhört glad över att hon fått vara med i ett samordningsprojekt.
              Hon hade varit sjukskriven i fyra år utan att något hänt. Men
              efter ett halvår i ett samordningsprojekt hade hon fått möjlighet
              att komma tillbaka till arbetsmarknaden. Hon berättade för mig
              att hon efter dessa sex månader hade fått erbjudande om en anställning
              på halvtid.
            </seg>
            <seg n="77ce5145">
              Dessa positiva tongångar, som kommer från personer som jag träffar
              och som jag förmodar att även LiseLotte Olsson träffar, hör man
              er aldrig tala om. Man hör bara om de negativa.
            </seg>
            <seg n="77665710">
              Hur många långtidssjukskrivna personer jag träffade under mina
              30 år som kurator går inte att räkna upp om jag så skulle stå
              här en kvart.
            </seg>
            <seg n="1b85ae41">
              LiseLotte Olsson talar också om att kasta ut. Det kastas inte
              ut någon. Man omförsäkras till Arbetsförmedlingen. Man byter från
              en myndighet till en annan. Då kastas man inte ut. Varför använder
              ni det uttrycket?
            </seg>
          </u>
          <note type="speaker" n="b1daf014">
            Anf. 139 LISELOTTE OLSSON (v) replik:
          </note>
          <u who="liselotte_olsson_2a1f72" xml:id="i-498cc31ffd1f499a-2" n="fdfc0279">
            <seg n="578998d1">
              Herr talman! Frågan var om Solveig Zander hade träffat någon
              långtidssjukskriven som var orolig över det som kommer att hända
              eller har hänt. Det var min fråga. Att du har träffat en långtidssjukskriven
              tar jag för givet.
            </seg>
            <seg n="a43bb96f">
              Det låter på er som om de människor som vi pratar om inte finns.
              De existerar inte. Ni tar någon enstaka positiv här och någon
              där. Alla övriga låtsas ni som om de inte finns och att de är
              något som vi hittar på.
            </seg>
            <seg n="8ce48f4a">
              Har du någonsin träffat en långtidssjukskriven som varit orolig?
            </seg>
            <seg n="d271f2e3">
              Ett exempel på att kastas ut är att man kastas ut från sjukförsäkringen
              med en viss ersättning till ett försäkringslöst tillstånd. Man
              är utan ersättning i 87 dagar. Förnekar Solveig Zander att människor
              kan hamna där? Det finns de som får leva utan ersättning under
              karenstiden, i nästan tre månader. Det tycker jag är att kastas
              ut. Man kastas ut från trygghet. Man kastas ut från välfärdssystemet.
              Man kastas ut från sitt sammanhang.
            </seg>
            <seg n="282fce6b">
              Vad ska den personen leva av?
            </seg>
          </u>
          <note type="speaker" n="1819f147">
            Anf. 140 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-8e2d482e96db64e6-6" n="0f60bea3">
            <seg n="33c94cf8">
              Herr talman! Självklart träffar jag långtidssjukskrivna som är
              oroliga. Det vore ju konstigt annars. Jag försöker förmedla till
              dem vilka regler som gäller. Jag skrämmer inte upp dem. Jag talar
              om vilka regler som gäller, och då får man en annan uppfattning
              än den man hör från LiseLotte Olsson med flera. Självklart har
              jag gjort det.
            </seg>
            <seg n="ad4016fb">
              Det är inte möjligt att man kan bli utan ersättning i 87 dagar
              tre månader.
            </seg>
            <seg n="3746dded">
              Om man är inne i ett introduktionsprogram börjar det den 2 januari,
              vilket är första dagen. Även om man inte orkar gå dit har man
              rätt att vara borta en månad innan man får avdrag. Det är inte
              möjligt med 87 dagar. Enligt de nya reglerna kommer aktivitetsersättning
              att betalas ut tidigare om man går till introduktionsprogrammet
              den 2 januari. Man har möjlighet att få den efter 14 dagar, om
              man rapporterar det.
            </seg>
            <seg n="9d893fd5">
              Jag vill tydliggöra och inte försöka krypa undan att om man har
              blivit erbjuden möjligheten att få vara med i introduktionsprogrammet
              på Arbetsförmedlingen ska man också anmäla sig där. Det är naturligtvis
              självklart.
            </seg>
          </u>
          <note type="speaker" n="b9041447">
            Anf. 141 ULF NILSSON (fp):
          </note>
          <u who="ulf_nilsson_b08371" xml:id="i-0dd786871d1f362e-4" n="1845fadd">
            <seg n="a095edae">
              Herr talman! Veronica Palm inledde med att nämna ett individuellt
              exempel. Jag tycker att det är bra att nämna individuella exempel
              eftersom det får en att tänka efter, även om man inte ska generalisera
              för mycket.
            </seg>
            <seg n="8d5dc263">
              Jag nämnde några exempel i debatten häromdagen, och jag ska nu
              nämna ett som jag inte minns om jag nämnde då.
            </seg>
            <seg n="953f005c">
              Det är inte från i år utan från år 2005. Det handlar om en kvinna
              i Skåne som hade en lungsjukdom och arbetade deltid, 50 procent,
              på ett kontor och trivdes med det.
            </seg>
            <seg n="1114edff">
              Efter drygt tolv månader utan kontakt med Försäkringskassan fick
              hon meddelandet att hon skulle välja mellan förtidspension och
              att gå upp till heltid. Hon kände sig tvingad att välja förtidspension.
              Hon är fortfarande bitter över detta. Hon lever ännu, och jag
              känner henne. Hon hade velat försöka att successivt gå upp till
              heltid.
            </seg>
            <seg n="43be8a5c">
              Det är mot bakgrunden av den typen av slappa sjukförsäkringar
              och förtidspensioneringar som skickade människor i utanförskap
              som vi ska se den stora reform av sjukförsäkringen som alliansen
              har genomfört.
            </seg>
            <seg n="ce86067c">
              Under många år skickades människor i utanförskap. Många människor
              förtidspensionerades 75 000 per år omkring år 2005. Det drabbade
              både unga och medelålders.
            </seg>
            <seg n="0484fbff">
              När Socialdemokraterna satte upp målet att halvera sjukskrivningarna
              blev följden att många fler förtidspensionerades.
            </seg>
            <seg n="5fc12401">
              Vi har beslutat om ett system, reformen trädde i kraft 2008,
              med krav på tidiga insatser för den som blivit sjukskriven. Stora
              resurser 17 miljarder har avsatts för tidig och aktiv rehabilitering.
            </seg>
            <seg n="6265f203">
              Vi ser till att rehabiliteringen sätts in tidigt och att det
              görs tydliga avstämningar. Det första årets avstämningar efter
              tre, sex och tolv månader ska fungera. Det ska ske. I det gamla
              systemet fanns det också tidsgränser, men de följdes inte.
            </seg>
            <seg n="1ddfe746">
              Vi har tagit bort den tidigare regeln att obligatoriskt pröva
              förtidspension efter tolv månaders sjukpenning. Redan i år kan
              vi se att det är ungefär 50 000 färre som har sjukpenning.
            </seg>
            <seg n="e2303e37">
              Nu börjar vi närma oss det vi egentligen talar om i dag. Efter
              två och ett halvt år ska en ordentlig avstämning göras. Det var
              den reformen vi debatterade häromkvällen. En del, de som har arbetsförmåga,
              ska gå tillbaka till anställning. En del, de som helt saknar arbetsförmåga,
              måste gå till förtidspension. En stor grupp ska gå till introduktion
              hos Arbetsförmedlingen och i den takt och omfattning de orkar
              få hjälp och stöd med arbetsträning och kontakt med arbetsplatsen.
            </seg>
            <seg n="daeab7d9">
              Genomgående i alliansens reform är att arbetsförmågan prövas.
            </seg>
            <seg n="9cb0f2ec">
              Ibland verkar det som om oppositionen glömmer bort att sjukförsäkringens
              idé är att skydda mot inkomstbortfall på grund av att man är sjuk.
              Den ska inte skydda mot arbetslöshet. Det är viktigt att komma
              ihåg. Så har reglerna alltid varit, men under den gamla regeringen
              följdes de inte.
            </seg>
            <seg n="a3aa68b8">
              Herr talman! För en dryg vecka sedan kom det uppgifter om att
              svårt sjuka människor tvingades ut i arbete efter den första prövningen
              av arbetsförmågan; bland annat en omtalad debattartikel handlade
              om det.
            </seg>
            <seg n="d3288efb">
              Jag blev naturligtvis bekymrad. Jag tyckte att vi tydligt hade
              skrivit att sjuka människor inte ska tvingas till arbetsträning.
              Allt ska ske i den omfattning som är rimlig.
            </seg>
            <seg n="662e55e2">
              Eftersom det inte får råda något tvivel om våra avsikter kom
              vi överens om ett utskottsinitiativ. Vi bad regeringen att förtydliga
              reglerna. Det är det ärendet vi diskuterar i dag.
            </seg>
            <seg n="4583e154">
              Häromdagen presenterade Försäkringskassan en genomgång av hur
              svårt sjuka, bland annat cancerpatienter, hade behandlats sedan
              alliansens reform gick igenom. Det visade sig att bedömningen
              av svårt sjuka inte hade blivit hårdare efter alliansens regler.
            </seg>
            <seg n="a9369c61">
              Ingen från oppositionen har kommenterat det. Det finns ännu inga
              fakta som talar för att regeringens reform har medfört att till
              exempel svårt sjuka tvingas ut för att söka arbete. Det är naturligtvis
              bra eftersom det hade varit tvärtemot alliansens mening.
            </seg>
            <seg n="fa1b8e73">
              Vi har sagt att svårt sjuka inte ska prövas mot hela arbetsmarknaden
              och att sådan prövning inte ska ske om tillfrisknandet försvåras.
              Det ska naturligtvis inte råda någon tvekan om att allvarligt
              sjuka människor inte ska behöva gå ut och arbetsträna på olika
              jobb. Därför gör vi detta förtydligande med formuleringar som
              tydligt visar avsikten med reformen.
            </seg>
            <seg n="616abeef">
              Jag tycker att man ska vara ödmjuk. Ingen kan stå och säga det
              gällde naturligtvis inte minst den gamla regeringen, men det gäller
              alla att det aldrig kommer att hända någonting som är beklagligt
              i ett stort system som sjukförsäkringen. Man ska naturligtvis
              vara ödmjuk och följa den utveckling som sker och vara beredd
              att gripa in.
            </seg>
            <seg n="c62c966f">
              Men jag har en fråga till oppositionen. Har ni inte några kommentarer?
              Era argument har hela tiden utgått från att cancersjuka och andra
              svårt sjuka människor med alliansens politik tvingas ut för att
              pröva jobb och så vidare. Men ni har inte kommenterat att Försäkringskassan
              själv nu efter en genomgång klart och tydligt säger att bedömningen
              inte har blivit hårdare med de nya reglerna. Att denna sakuppgift
              har kommit gör naturligtvis inte att det arbete som vi har gjort
              med att förtydliga reglerna är onödigt. Även om det bara är någon
              enstaka människa som kunde ha drabbats av en feltolkning av vad
              riksdagen har menat är det så beklagligt att man måste hindra
              det.
            </seg>
            <seg n="8ae2e6e9">
              Herr talman! Socialförsäkringar är viktiga, och inte minst sjukförsäkringen
              är viktig. Man ska inte behöva fundera på hur man ska få vardagen
              att gå ihop och pengarna att räcka till så fort man blir sjuk.
              Men man ska inte heller behöva sitta hemma och bara vänta på att
              det ska komma någon hjälp som inte kommer.
            </seg>
            <seg n="02f84821">
              Socialdemokraterna och oppositionen har i den slagordspolitik
              som de har drivit här hela tiden i grundargumentationen utgått
              från att svårt sjuka nu tvingas pröva jobb. Men de har inte med
              ett ord kommenterat vilket alternativ som oppositionen har för
              att man inte ska återvända till den passivitet, långtidssjukskrivning
              och massförtidspensionering som rådde fram till 2006.
            </seg>
            <seg n="1dc5fab7">
              Ärendet i dag är inte så stort, men det är viktigt. Det är viktiga
              förtydliganden som har gjorts. Jag yrkar bifall till förslaget
              i betänkandet. Men den stora reformen har vi fattat beslut om
              tidigare, och allt tyder på att vi nu vänder utvecklingen så att
              vi får ett aktivt arbete med att hjälpa människor tillbaka till
              ett friskt och aktivt liv.
            </seg>
          </u>
          <note n="c9f91f9c">
            I detta anförande instämde i Gunnar Axén, Lars-Arne Staxäng och
            Marianne Watz (alla m), Solveig Zander (c), Gunnar Andrén (fp)
            samt Lars Gustafsson (kd).
          </note>
          <note type="speaker" n="63a820d0">
            Anf. 142 GUNVOR G ERICSON (mp) replik:
          </note>
          <u who="unknown" xml:id="i-074f842c4f311d7e-4" n="18ddd06e">
            <seg n="dbbf1692">
              Herr talman! Ibland undrar jag, och oftare och oftare under senare
              tid: Var är socialliberalerna i Folkpartiet?
            </seg>
            <seg n="ac0c1d33">
              Självklart ska alla som har möjlighet ges rätt att arbeta. Ersättning
              från sjukförsäkringen ska dock ges när man är sjuk och har mist
              eller fått nedsatt arbetsförmåga.
            </seg>
            <seg n="8616596e">
              När det gäller detta lagförslag som hastigt kom till har det
              funnits en hel del kritik om hur man ska hinna få lagstiftningen
              klar så att den kan användas från den 1 januari. Det är alltså
              kort tid.
            </seg>
            <seg n="4f28d089">
              Men det har också funnits kritik om hur man ska tolka denna lagtext.
            </seg>
            <seg n="4dc02212">
              Jag vill berätta om några ytterligare fall.
            </seg>
            <seg n="abfbe632">
              Angelika har i dag har 25 procents arbetsförmåga. Hon har blivit
              uppsagd från sitt arbete, har förbrukat sina dagar och måste från
              den 1 januari söka arbete på 100 procent trots flera utredningar,
              bland annat initierade från Försäkringskassan, där det sägs att
              hon inte kan arbeta mer än 25 procent. Genom att hon nu tvingas
              ta ett heltidsarbete riskerar hon att kraftigt försämras.
            </seg>
            <seg n="d3aa29e5">
              Gabriella som är 28 år är utbildad sjukgymnast och prövas mot
              alla jobb på arbetsmarknaden i hela Sverige och har blivit erbjuden
              en administrativ tjänst inom landstinget, ett jobb som inte handlar
              om sjukgymnastik som hon har utbildats för. Det är möjligt att
              hon skulle kunna komma tillbaka till att vara sjukgymnast, och
              samhället har gjort en investering i hennes utbildning.
            </seg>
            <seg n="cf6868d9">
              Pia har haft sjukpenning sedan våren 2004 på grund av en whiplashskada
              efter en olycka och lider av värk.
            </seg>
            <seg n="e701c07a">
              Alla dessa tre exempel kommer från Personskadeförbundet som har
              många medlemmar som faktiskt upplever sin situation som ganska
              hopplös. De önskar gå tillbaka till arbete.
            </seg>
            <seg n="9cd47db9">
              Vad säger socialliberala Folkpartiet till dem?
            </seg>
          </u>
          <note type="speaker" n="619c2289">
            Anf. 143 ULF NILSSON (fp) replik:
          </note>
          <u who="ulf_nilsson_b08371" xml:id="i-0dd786871d1f362e-5" n="1845fadd">
            <seg n="dce3f186">
              Herr talman! Alla åtgärder som vi vidtar är till för att hjälpa
              människor till ett aktivt liv. Samtidigt måste vi säga, vilket
              vi förtydligar med dagens betänkande, att om tillfrisknandet riskerar
              att allvarligt hejdas på grund av arbetspraktik ska man naturligtvis
              inte gå ut i arbetspraktik. Då tillhör man de grupper som har
              möjlighet att få undantag och få förlängd sjukpenning.
            </seg>
            <seg n="e9ee164f">
              När det gäller det andra exemplet är det naturligtvis alltid
              svårt att gå in i detalj i enskilda fall. De är viktiga, men det
              är naturligtvis svårt att veta exakt vad som ligger bakom när
              man inte känner till dem. Men den typen av diskussioner om tolkningar
              av rätten till sjukpenning har funnits både med de gamla och med
              de nya reglerna.
            </seg>
            <seg n="96cf9096">
              Enligt Försäkringskassans genomgång tyder, som sagt, ingenting
              på att bedömningen har blivit hårdare på grund av alliansens nya
              regler.
            </seg>
          </u>
          <note type="speaker" n="0812b36d">
            Anf. 144 GUNVOR G ERICSON (mp) replik:
          </note>
          <u who="unknown" xml:id="i-074f842c4f311d7e-5" n="18ddd06e">
            <seg n="12d827ee">
              Herr talman! Såvitt jag förstod av Försäkringskassans rapport
              gällde genomgången enbart cancerpatienter. Jag tror att det finns
              många ms-sjuka och andra med neurologiska sjukdomar som har en
              annan uppfattning än den som Ulf Nilsson för fram.
            </seg>
            <seg n="89518db8">
              Men med tanke på det som Ulf Nilsson säger skulle jag vilja fråga
              hur man ska tolka detta och hur många som kommer att beröras.
              Frågan har ställts tidigare till ett flertal företrädare i de
              borgerliga partierna, men vi har fortfarande inte fått något svar.
              Hur många kommer att beröras?
            </seg>
            <seg n="b9b5dcdf">
              I den text som majoriteten har antagit står det:
            </seg>
            <seg n="76f7ad58">
              När det gäller vad som ska anses som oskäligt vill utskottet
              först framhålla att den restriktivitet som ligger i det nuvarande
              begreppet särskilda skäl inte är avsedd att förändras.
            </seg>
            <seg n="6cb90227">
              Frågan är: Hur många kommer att beröras av dessa justeringar
              som nu görs i lagtexten?
            </seg>
          </u>
          <note type="speaker" n="031de1f8">
            Anf. 145 ULF NILSSON (fp) replik:
          </note>
          <u who="ulf_nilsson_b08371" xml:id="i-0dd786871d1f362e-6" n="1845fadd">
            <seg n="60646b33">
              Herr talman! Det är alldeles riktigt att justeringarna i lagtexten
              i första hand gäller allvarligt sjuka. Jag kan inte skatta det.
              Jag vet att vi tidigare har talat om att det kan röra sig om 1
              0002 000 människor som kan räknas till den gruppen, men det är
              inte så lätt att definiera.
            </seg>
            <seg n="2e2e50b5">
              Gunvor G Ericson har naturligtvis rätt i att initiativet till
              krav på arbetsträning har blivit mer aktivt än tidigare. Jag menar
              att det inte är någonting negativt. Sedan kanske det även där
              finns enskilda fall som Försäkringskassan tolkar på ett sätt som
              den försäkrade inte gillar, och då finns det möjlighet att överklaga,
              även om det är få som får nej på en begäran om förlängd sjukpenning.
              Jag tror att det för tillfället handlar om ungefär 2 procent.
            </seg>
            <seg n="cd3ca006">
              Men det är naturligtvis helt rätt att Försäkringskassan kommer
              att ta initiativ till att pröva människors förmåga att arbetsträna
              och pröva på arbete. Det tror jag att många människor är tacksamma
              för.
            </seg>
            <seg n="66684c2f">
              Men i de fall då det blir fel är det överklagande som gäller.
              Naturligtvis följer Socialstyrelsen, Inspektionen för socialförsäkringen
              och så vidare denna utveckling.
            </seg>
            <seg n="4288b8a3">
              Det sammanfattande svaret när det gäller detta är att man kommer
              att ta fler initiativ för att människor ska pröva ett arbete på
              hel- eller deltid. Det är bara positivt, om det görs på rätt sätt,
              och det utgår jag från att det görs även om det naturligtvis alltid
              kommer att finnas olika uppfattningar i enskilda fall. Så var
              det också på den gamla regeringens tid.
            </seg>
            <seg n="2342d29c">
              Vi har för övrigt också fått information från Försäkringskassan
              om att det finns mycket att göra när det gäller till exempel att
              tolka läkarintyg. Där utgår jag från att man med stöd av Socialstyrelsen
              kommer att sätta i gång ett seriöst arbete för att förbättra dessa
              rutiner.
            </seg>
          </u>
          <note type="speaker" n="6bf5fd94">
            Anf. 146 LARS GUSTAFSSON (kd):
          </note>
          <u who="lars_gustafsson_079038" xml:id="i-6df1b153a7a6b193-6" n="8fea66db">
            <seg n="1a46c46b">
              Herr talman! Jag vill inleda med att jag och jag inte vet om
              jag är speciellt receptiv uppfattade Gunnar Axéns mjuka anslag
              i inledningen som respekt för de människor som är drabbade. Det
              är viktigt att poängtera detta: Man ska visa respekt för dem vi
              pratar om innan man ger sig ut och talar om dogmatik, utkastning,
              stupstockar och snabba puckar. Man bör nog lära sig hur man uttrycker
              sig i denna kammare. Det är mitt goda råd.
            </seg>
            <seg n="4e6f5d35">
              Den nya rehabiliteringskedjan är god grund för att reformera
              ett tidigare system som bevisligen lämnade enskilda i ett utanförskap
              med långa, ofta obegränsade, ersättningsberoenden. Allteftersom
              tiden gick minskade möjligheterna till återgång till arbete. Som
              någon uttryckte det: Systemet blev en parkeringsplats. Det var
              och är ett inhumant system som lämnade och lämnar människor åt
              sitt öde. Det är inget system vi kristdemokrater vill stödja eller
              låta fortgå. Jag vill påminna om att det i slutet av 2006 fanns
              200 000 privata sjukförsäkringar. Jag är rädd att det skulle ha
              funnits många fler om vi hade låtit det vara på det viset.
            </seg>
            <seg n="40a6ada8">
              Varje människa har en självklar rätt till egenförsörjning. Därför
              ska även socialförsäkringssystemet syfta till att stödja och hjälpa
              människor tillbaka till arbete efter individens egen förmåga.
              Insatser måste sättas in i tid vad gäller både vård och rehabilitering.
            </seg>
            <seg n="a629e950">
              I mina anföranden om sjukförsäkringen kommer jag ständigt tillbaka
              till vikten av tidiga vårdinsatser, vilket ofta är en avgörande
              faktor för möjligheterna att återvända till ett arbete. Det måste
              inte alltid vara det arbete man har, utan tvärtom kan ett nytt
              arbete på en annan arbetsplats vara nödvändigt. Att så är fallet
              styrks av det faktum att det ofta är kvinnor i offentlig sektor
              som faller in i långa sjukskrivningar. Jag skulle tro att Solveig
              Zander kan stödja mig på den punkten.
            </seg>
            <seg n="40300d1d">
              Herr talman! När lagstiftaren skapar ett regelverk utgör detta
              en grund för myndigheters verksamhet. Det är alltid så att lagstiftningen
              kommer att prövas i enskilda fall och avgöranden. Det utvecklas
              vad som kallas en praxis. Efter en viss tid brukar en utvärdering
              göras för att se hur lagstiftningen fungerar och om det finns
              skäl till justeringar. Detta brukar göras efter några år.
            </seg>
            <seg n="b427cc46">
              Lagstiftaren kan dock inte förhålla sig passiv om det upptäcks
              att någon del i lagen får ett helt annat utfall och drabbar enskilda
              på ett orimligt sätt. Lagstiftaren har då en moralisk skyldighet
              att utan fördröjning ingripa för att åtgärda problemet. Detta
              betänkande är ett exempel på just det. Tolkningar av lagen följer
              inte det som lagstiftaren avsett. I ett sådant läge duger det
              inte att låta enskilda komma i kläm, utan man måste som lagstiftare
              prestigelöst gripa in oavsett antalet personer som drabbas.
            </seg>
            <seg n="c48a5443">
              Som vi har hört tidigare är det i Laholms kommun, som har 23
              000 invånare, 16 personer som drabbats. Det är 0,7 promille. Jag
              vet inte om Laholm är jättebra. Jag har varit med och instiftat
              Socsamförsöken, om det nu har någon betydelse. Men jag vet vikten
              av detta, och jag vill också berömma Försäkringskassan i Laholm
              som tillsammans med Arbetsförmedlingen har gjort ett gott arbete.
            </seg>
            <seg n="f5df37ab">
              Tvärtemot vad som hävdas visar det på styrka om en riksdagsmajoritet
              är beredd och utan fördröjning justerar en lag när det blir uppenbart
              att den inte fått avsedd verkan. Jag kan räkna upp ett antal exempel
              på hur tidigare regeringar med andra konstellationer envist har
              vägrat att ändra lagar och regler som drabbade enskilda på ett
              mycket allvarligt sätt. Inom socialförsäkringsområdet kan jag
              erinra kammaren om de oönskade förtidspensioneringarna, de apatiska
              flyktingbarnen och även om det råkar vara inom skatteutskottets
              område pensionärer som drabbas av orimliga fastighetsskatter.
              De kanske måste gå från den gård och grund de har ärvt av sina
              föräldrar.
            </seg>
            <seg n="f3c0adb6">
              Det är övermaga att kritisera en regering och en riksdagsmajoritet
              för att de griper in och omgående undanröjer en situation där
              enskilda personer i svåra situationer drabbas. Man kan bara tänka
              på motsatsen.
            </seg>
            <seg n="6eed76fd">
              Herr talman! Myndighetsutövning är oftast ett svårt uppdrag.
              Man hamnar i friktionen mellan lagstiftning och medborgare. I
              detta läge är det därför extra viktigt att man har korrekt underlag
              för beslut. I onsdags besöktes socialförsäkringsutskottet av några
              myndigheter för att dessa skulle ge sina synpunkter på det förslag
              vi nu debatterar. Det framkom återigen med önskvärd tydlighet
              att det fortfarande efter många år finns brister i underlagen
              för beslut hos Försäkringskassan.
            </seg>
            <seg n="03df70a0">
              I ett uttalande samma eftermiddag uttryckte Försäkringskassans
              generaldirektör att man inte gör några hårdare bedömningar av
              svårt sjuka. I de fall som gjorts mediala, där personer har avlidit
              en kort tid efter ett avslagsbeslut, beror bedömningen på brister
              i beslutsunderlaget i läkarintygen. Man häpnar! Detta klarläggande
              borde med tanke på de drabbade personerna ha gjorts när frågan
              blev medial. Det finns ingen anledning att älta ämnet, men jag
              förväntar mig att man nu sätter sig ned och för samtal mellan
              myndigheten och läkarna så att detta inte upprepas.
            </seg>
            <seg n="9f898934">
              Herr talman! Jag är glad och faktiskt tacksam att vi på måndag
              eftermiddag får en majoritet i kammaren som rättar till situationen
              för allvarligt sjuka människor och ser till att intentionerna
              i lagen uppnås. Det är också bra att vi utvidgar definitionerna
              så att fler personer vars hälsotillstånd befinner sig i nuvarande
              gränsland i lagstiftningen inkluderas i beslutet.
            </seg>
          </u>
          <note n="0bab71ec">
            Med detta yrkar jag bifall till förslaget i betänkandet och avslag
            på reservationen.
          </note>
          <note n="71ebaf20">
            I detta anförande instämde Gunnar Axén, Mikael Cederbratt, Lars-Arne
            Staxäng och Marianne Watz (alla m) samt Solveig Zander (c) och
            Ulf Nilsson (fp).
          </note>
          <note type="speaker" n="4cc3f984">
            Anf. 147 LISELOTTE OLSSON (v) replik:
          </note>
          <u who="liselotte_olsson_2a1f72" xml:id="i-498cc31ffd1f499a-3" n="fdfc0279">
            <seg n="88f34d8e">
              Herr talman! Jag vill knyta an till det du sade i ditt anförande,
              Lars Gustafsson. Det är just av respekt för de drabbade som jag
              vill använda de rätta orden. Det handlar om en stupstock. Det
              är en tidsgräns för hur länge du får vara sjuk. När dina dagar
              är slut skrivs du över från Försäkringskassan till Arbetsförmedlingen
              oavsett om du har blivit frisk eller inte. Jag tycker att det
              är respektlöst att ni på er sida inte vågar stå för vad det egentligen
              handlar om och att ni inte kan lyssna på de drabbade människorna.
              Det tycker jag är respektlöst.
            </seg>
            <seg n="e8e1dce7">
              Jag har en fråga. I onsdagens debatt refererade jag till tidningen
              Dagen, och jag tänkte upprepa detta. Det var nämligen väldigt
              bra. Man säger att sjukskrivningsreglerna slår hårdast mot de
              redan svaga, man pratar om att dra undan mattan för sjuka människor
              och man berättar om upprörda diakoner som menar att regeringen
              saknar empati för de svagaste. Eftersom jag har förstått att Dagen
              står Lars Gustafsson ganska nära måste jag fråga: Håller du med
              om detta?
            </seg>
          </u>
          <note type="speaker" n="b964ae92">
            Anf. 148 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-6df1b153a7a6b193-7" n="8fea66db">
            <seg n="c1cba4f7">
              Herr talman! Svaret på den sista frågan är ett absolut nej. Jag
              förstår att människor känner empati för utsatta personer, men
              det är en helt annan sak. Dessa diakoner i Helsingfors och på
              andra ställen jobbar inom Stadsmissionen och andra organisationer
              med människor som är uteliggare. Vi har 10 000 i Sverige, och
              dem kunde vi också göra något åt. Jag tycker att det är ganska
              magstarkt att blanda in dem. Det är dock en annan debatt, och
              den borde vi ha tagit i det fallet eftersom vi pratar om att rätta
              till en regel som har blivit tolkad på ett sätt som inte är rimligt.
            </seg>
            <seg n="e969438e">
              Ingen blir utförsäkrad. Detta tjat om stupstock är oförskämt
              i ett samhälle där vi till och med har försörjningsstöd och där
              människor som Solveig Zander sade får en ersättning och går in
              i ett program om de bara anmäler sig. Under tre månader får man
              en stor evaluering av vad man har för möjligheter. Skulle det
              visa sig att man är oförmögen att arbeta får man fortsatt sjukförsäkring
              antingen sjukersättning, partiell sjukersättning eller sjukpenning.
              Är man tillräckligt oförmögen att arbeta får man sin tidigare
              sjukpeng fortsatt förlängd. Det är ingen som kastas ut.
            </seg>
            <seg n="2f8cf84a">
              I Laholm är det 16 personer som av olika skäl inte kommer att
              omfattas. Dessa skäl är nästan ogörligt att reda ut. Vi kan inte
              ta upp dessa fall. Jag tycker alltså inte alls att det är på det
              vis du beskriver. Däremot har jag träffat många människor som
              har hört av sig till mig och som känner sig misshandlade av systemet.
              De har tidigare blivit utförsäkrade därför att man har ansett
              att de har en arbetsförmåga. LiseLotte Olsson talar aldrig om
              hur Försäkringskassan bedömer arbetsförmåga och att människor
              tidigare har blivit av med sin sjukpeng eftersom de har ansetts
              ha arbetsförmåga och därför ingen rätt till sjukpenning. De var
              helt strandsatta och fick inte ens hjälp att komma tillbaka.
            </seg>
            <seg n="baf7b3df">
              Jag tycker att debatten borde nyanseras något för att appellera
              till människor som redan befinner sig i en trång situation.
            </seg>
          </u>
          <note type="speaker" n="3a87d99a">
            Anf. 149 LISELOTTE OLSSON (v) replik:
          </note>
          <u who="liselotte_olsson_2a1f72" xml:id="i-498cc31ffd1f499a-4" n="fdfc0279">
            <seg n="30f8936b">
              Herr talman! Vi befinner oss i olika världar. Det är tydligt.
              Det var därför jag försökte knyta an lite grann och hoppades på
              Lars Gustafssons kristna hjärta och att han skulle känna empati
              för de här grupperna. Det är grupper som finns och som far illa.
              Jag tycker fortfarande att det är väldigt konstigt att ni i majoriteten
              inte verkar ha träffat dessa människor.
            </seg>
            <seg n="a7ee5e1e">
              Vi träffar dem. Det är inga som vi hittar på. De finns och de
              far illa. Vissa riskerar, trots det Solveig Zander sade i sitt
              inlägg, att bli utan ersättning i 87 dagar. Det är en karenstid
              inlagd i rehabiliteringskedjan. Det måste ni vara medvetna om.
            </seg>
            <seg n="64f97b1c">
              Sedan talar ni om socialbidrag. De finns, men hur lätt är det
              att få del av dem. Det vet vi. Det är väl det yttersta halmstrå
              som en människa kan gripa efter. Det vet du också. Man ska göra
              sig av med bilen och kanske inte får ha kvar sin bostadsrätt.
              Man bli beroende av den man lever med. Det är väldigt olyckligt.
            </seg>
            <seg n="eea05fa3">
              Jag tycker att ni med öppna ögon ska se att det finns en grupp
              människor som i och med er rehabiliteringskedja ställs utan försörjning
              på grund av att de har varit sjuka länge. Det är deras enda brott.
              De har varit sjuka länge, och därför har de inte rätt att få en
              dräglig inkomst.
            </seg>
          </u>
          <note type="speaker" n="08fcedc6">
            Anf. 150 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-275d9f841fd5e8c9-0" n="8fea66db" next="i-48779aa5a265dabd-0">
            <seg n="b2ad409c">
              Herr talman! Det är inte så enkelt att de har varit sjuka länge.
              De har inte någonsin fått någon hjälp. Kom inte här och prata
              om att vi inte hjälper folk!
            </seg>
            <seg n="87f68925">
              När man går igenom hur många det rör sig om visar det sig att
              det inte alls är på det vis som framställs. Om man anmäler sig
              kommer man att få bottennivån, den lägsta nivån i sjukpenningen
              som utbetalas. Jag tror att den är omkring 300 kronor om dagen.
              Det är väldigt få som kommer att falla ut. Det ser vi här. Det
              är 16 personer i Laholm.
            </seg>
            <seg n="e8893de3">
              Nu ser vi exempel efter exempel på hur man i det gamla systemet
              det system som ni vill återgå till kommer att drunkna i detta
              mentalt. Till slut är man oförmögen att gå tillbaka till arbetet,
              för man har tappat all tilltro på att man kan någonting själv.
              Vi kommer att göra allt för att dessa människor både ska få en
              inkomst och komma tillbaka till ett arbete.
            </seg>
            <seg n="79b9417c">
              Jag vill än en gång med emfas framhålla att om det visar sig
              att man inte har arbetsförmåga, helt eller partiellt, är det fortfarande
              sjukersättning som gäller. Då ska man ha sjukersättning. Om man
              inte kommer tillbaka efter viss tid efter till exempel en trafikolycka
              har man rätt till sjukersättning. Så har det varit i alla system,
              och så är det fortfarande i vårt system, men man ska inte hamna
              där som ung. Det är mängder av unga människor som har fått detta
              som sin livsinkomst, och då kan man tänka sig vilka skäl de har
              att klaga på LiseLotte Olssons gamla politik.
            </seg>
          </u>
          <note n="86ab8a57">
            Anf. 151 HELENA RIVIÈRE (m):
          </note>
          <u who="lars_gustafsson_079038" xml:id="i-48779aa5a265dabd-0" n="8fea66db" prev="i-275d9f841fd5e8c9-0">
            <seg n="c654bf2f">
              Herr talman! Jag ska prata om dem som har arbetsförmåga bland
              de 55 000 som kommer att omförsäkras nästa år. Det handlar om
              människor som har en lång sjukskrivning bakom sig. De har varit
              sjukskrivna i minst två och ett halvt år och i de flesta fall
              ännu längre: fyra, fem, sex eller sju år. Om de inte har blivit
              bättre på alla dessa år, varför skulle fortsatt sjukskrivning
              nu göra dem friskare?
            </seg>
            <seg n="32490c45">
              Jag har några frågor med anledning av Socialdemokraternas vallöfte
              om obegränsad tid i sjukförsäkringen som damp ned här i kammarfoajén
              i förrgår. Jag såg det på tv. De frågor som väcks av detta vallöfte
              det måste ändå anses vara ett bindande löfte är: Ska Försäkringskassan
              pröva människors arbetsförmåga? När ska Försäkringskassan i så
              fall pröva arbetsförmågan om tidsgränserna tas bort? Vad ska läkarna
              ge Försäkringskassan för slags underlag för bedömning? Ska läkarnas
              medicinska beslutsunderlag slopas? De ger ju rekommendationer
              om längden på sjukskrivningen.
            </seg>
            <seg n="d579c185">
              Om det inte är arbetsförmågan och inte heller medicinska beslutsunderlag,
              är det då människors känsla av sjukdom som ska avgöra längden
              på sjukskrivningen?
            </seg>
            <seg n="d577e653">
              Det enda anständiga är att de som har arbetsförmåga omförsäkras
              till Arbetsförmedlingen för att de ska få hjälp och ta ett första
              steg på vägen mot självförsörjande och oberoende. Den nya sjukförsäkringen
              fokuserar på arbetsförmågan och inte på arbetsoförmåga, men alla
              allvarligt sjuka får vara i fred i sjukförsäkringen. De prövas
              inte. De skyddas av undantagen som vi ska besluta om.
            </seg>
          </u>
          <note n="3e11c1cd">
            Jag yrkar bifall till utskottets förslag i betänkandet.
          </note>
          <note type="speaker" n="9ec88109">
            Anf. 152 VERONICA PALM (s) replik:
          </note>
          <u who="veronica_palm_9d5ce6" xml:id="i-6f488407a5c81685-3" n="6d0440bc">
            <seg n="db7979a8">
              Herr talman! Jag undrar, och jag har ställt frågan flera gånger:
              Hur många människor är det som berörs av de förändringar som nu
              föreslås?
            </seg>
          </u>
          <note n="83f9db60">
            Anf. 153 HELENA RIVIÈRE (m) replik:
          </note>
          <note n="13c6fda4">
            Herr talman! Som Ulf Nilsson sade för en liten stund sedan är
            det mellan 1 000 och 2 000 personer som antas beröras.
          </note>
          <note type="speaker" n="e216f309">
            Anf. 154 MEERI WASBERG (s):
          </note>
          <u who="unknown" xml:id="i-7e1946b6a59713ce-2" n="18ddd06e">
            <seg n="11db2009">
              Herr talman! Att allvarligt sjuka människor upplever sig drabbade
              av de försämringar som den borgerliga regeringen Reinfeldt har
              genomfört är det väl ingen som tvivlar på. Lagstiftande kräver
              ödmjukhet kanske inte inför lagen i sig utan snarare inför de
              människor som kommer att beröras.
            </seg>
            <seg n="77f008dc">
              Alltnog, jag tycker att det är beklagligt att den borgerliga
              majoriteten vill införa en helt ny nomenklatur med det otydliga
              och rent ut sagt luddiga begreppet oskäligt. Precis som Veronica
              Palm sade i sitt inlägg påpekade Försäkringskassan i sitt svar
              att detta begrepp måste bli tydligare för att det inte ska bli
              upp till varje handläggare att avgöra vad som är oskäligt. Det
              lägger en omöjlig och olycklig press på Försäkringskassans redan
              hårt ansträngda personal.
            </seg>
            <seg n="9c5b398a">
              Det är också en fråga om att individen ska få en rättssäker bedömning
              och inte bara en rätt säker bedömning. Jag undrar lite hur majoriteten
              och regeringen Reinfeldt har tänkt rent praktiskt.
            </seg>
            <seg n="e203c181">
              När jag träffar mina fackliga kamrater på Försäkringskassan uttrycker
              de stor frustration, inte bara utifrån de människor som de träffar
              och hur de far illa utan också utifrån hur de som enskilda handläggare
              försätts i olyckliga situationer. Det utmålas som att det är de
              som förföljer enskilda individer. Det är inte alls ovanligt att
              Försäkringskassans personal utsätts för hot och hot om våld på
              olika sätt. Jag fick ett färskt exempel så sent som i dag. Det
              är bara tragiskt, så jag tänker inte dra någon beskrivning av
              det i dag.
            </seg>
            <seg n="78cc7786">
              Det förslag som vi nu diskuterar kommer tyvärr inte att ändra
              på detta. Snarare finns det en risk för att det förvärrar situationen.
              Jag tror att de fackliga företrädarna kommer att ha fortsatt anledning
              att kräva upprättelse och respekt för deras yrkesroll. Våra statliga
              tjänstemän är professionella tjänsteutövare.
            </seg>
            <seg n="c319e530">
              Att regeringen Reinfeldt inte förutsåg de problem som skulle
              uppstå i den så kallade rehabiliteringskedjan trots remissinstansernas
              kritik är obegripligt, och den justering som nu föreslås gör det
              inte mindre obegripligt.
            </seg>
            <seg n="9ddc1509">
              Den kalla handens politik tycks ha förändrats till de kalla fötternas
              politik. Men de har inte blivit tillräckligt kalla ännu.
            </seg>
            <seg n="f44ffe8a">
              Avslutningsvis vill jag instämma i Veronica Palms yrkande.
            </seg>
          </u>
          <note n="e84cd564">
            I detta anförande instämde Björn von Sydow (s).
          </note>
          <note n="512ab116">
            Anf. 155 GUNNAR AXÉN (m):
          </note>
          <u who="unknown" xml:id="i-a462145f8e4146d6-2" n="18ddd06e">
            <seg n="c4cf8aa6">
              Herr talman! Jag ska verkligen undvika att säga något som skulle
              kunna föranleda ett replikskifte. Jag skulle vilja uppmana mina
              kolleger att vänta med att trycka på replikknappen tills jag är
              klar.
            </seg>
            <seg n="55df48e4">
              Jag vill tacka Veronica Palm för att hon accepterade mitt erbjudande
              om att vi skulle sätta oss ned och ta en närmare titt på Socialdemokraternas
              budgetmotion och hur de finansierar sitt förslag om att riva upp
              sjukförsäkringsreformen. Jag vill bara göra ett litet medskick
              till det samtalet om vad det är som jag efterlyser.
            </seg>
            <seg n="c2ed2d2b">
              Under utgiftsområde 10, anslaget 1:1, i budgeten redovisar Socialdemokraterna
              att de avsätter 2,3 miljarder kronor till höjt tak i sjukförsäkringen
              till åtta prisbasbelopp, till höjd ersättningsnivå till 80 procent
              och att man vill ta bort stupstocken för sjukpenningen. Eftersom
              det begreppet inte finns antar jag att man syftar på den sista
              dagen i sjukförsäkringen när man har varit sjukskriven i 914 dagar.
            </seg>
            <seg n="aae00e51">
              Det som är intressant att få reda på är hur de 2,3 miljarderna
              fördelar sig på höjt tak, höjd ersättningsnivå och stupstock,
              om vi kallar den bortre parentesen eller dag 915 i sjukförsäkringen
              för detta. Det är det ena.
            </seg>
            <seg n="7c75671c">
              Det andra är att jag efterlyser finansiering, om man nu vill
              ta bort de andra fasta tidsgränserna för arbetsförmågebedömningen.
              Jag vill veta var de pengarna finns.
            </seg>
            <seg n="91fe9bce">
              Slutligen, om man är mot utfasningen av den tidsbegränsade sjukersättningen
              är det en rad som saknas som skulle heta 1:1, sjuk- och aktivitetsersättning.
              Det finns ingen rad där det står 000. Hela raden är borta där
              det skulle stå i sådana fall.
            </seg>
            <seg n="4e85cced">
              Trevlig helg!
            </seg>
          </u>
          <note type="speaker" n="e4f535f7">
            Anf. 156 VERONICA PALM (s):
          </note>
          <u who="veronica_palm_9d5ce6" xml:id="i-6f488407a5c81685-4" n="6d0440bc">
            <seg n="b04ad05b">
              Herr talman! Det var klargörande. Det var skönt. Jag var lite
              upprörd och undrade vad Gunnar Axén hade hittat för version av
              den socialdemokratiska budgeten. För i den som jag hittar på riksdagens
              hemsida finns det ingen kolumn 000.
            </seg>
            <seg n="e3582a97">
              Det är precis som sades. Den socialdemokratiska politiken skiljer
              sig markant från den moderata politiken på samma sätt som den
              rödgröna politiken skiljer sig markant från högeralliansens politik,
              Fredrik Reinfeldts politik. Det är på det här området man ser
              det.
            </seg>
            <seg n="46e7904d">
              Vi vill ha en sjukförsäkring där den som är sjuk och inte kan
              arbeta ska ha rätt både till en trygg ersättning och till aktiviteter
              för att komma tillbaka i arbete. Därför finns det i den socialdemokratiska
              budgeten för nästa år 2,3 miljarder kronor för ersättningen. Men
              det finns också det är jätteviktigt en rehabiliteringsmiljard,
              satsningar på arbetsmiljö och lönebidrag för att få en aktiv sjukförsäkringspolitik.
            </seg>
            <seg n="261469ff">
              Det är den tydliga skillnaden. Det känns viktigt att avsluta
              med det. Det är därför som vi i dag väljer att säga att det förslag
              som vi debatterar i dag inte duger. Det räcker inte. Det gör inte
              att människor blir friskare, kommer tillbaka till arbete och att
              vi får en jobbpolitik värd namnet.
            </seg>
            <seg n="f837ec0c">
              Därför väljer vi att yrka avslag och säger: Upphäv utförsäkringsreglerna!
              Gör om och gör rätt!
            </seg>
            <seg n="d1478073">
              Jag vill avsluta med att önska utskottets ledamöter och kansliet
              god jul. Det är vår sista debatt. Tack för en trevlig fredagskväll!
            </seg>
          </u>
          <note n="e84cd564">
            I detta anförande instämde Björn von Sydow (s).
          </note>
          <note type="speaker" n="2d85649f">
            Anf. 157 GUNVOR G ERICSON (mp):
          </note>
          <u who="unknown" xml:id="i-074f842c4f311d7e-6" n="18ddd06e">
            <seg n="c01df57f">
              Herr talman! Vi har under debattens gång flera gånger frågat
              hur många ni beräknar omfattas av de nya reglerna. Högermannen
              Gunnar Axén svarade inte på frågan, men folkpartisten Ulf Nilsson
              försökte i alla fall svara.
            </seg>
            <seg n="2fbcf92e">
              Det är bra att regeringen försöker, men tyvärr alltför sent har
              regeringen förstått att åtgärder behöver vidtas. Så länge man
              är tydlig i den skrivning som jag har läst upp flera gånger med
              att den restriktivitet som ligger i det nuvarande begreppet särskilda
              skäl inte är avsedd att förändras kommer det förmodligen inte
              att innebära så mycket saker i praktiken.
            </seg>
            <seg n="03174312">
              Vi, de rödgröna, har från vår sida flera gånger sagt: Upphäv!
              Tänk om! Tänk nytt! Gör om och gör rätt!
            </seg>
            <seg n="fd0422ec">
              Jag hoppades att vi skulle kunna komma dit. Ni har helgen på
              er att tänka över det. På måndag ska vi fatta beslut.
            </seg>
            <seg n="c33aad15">
              Jag vill också tacka denna kammare. Det är fredag eftermiddag,
              snart kväll. Jag vill särskilt tacka talmannen och önska honom
              och kansliet god jul. Eftersom vi inte kommer att ha någon jullunch
              på tisdag som var tänkt i utskottet vill jag också säga god jul
              till mina kamrater där, både i oppositionen och i majoriteten.
            </seg>
            <seg n="b767059f">
              (Applåder)
            </seg>
          </u>
          <note n="d65d020a">
            Överläggningen var härmed avslutad.
          </note>
          <note n="f0572ab0">
            16 § Anmälan om interpellationer
          </note>
          <note n="00aa8f3b">
            Anmäldes att följande interpellationer framställts
          </note>
          <note n="8bfe982b">
            den 11 december
          </note>
          <note n="4d3acc99">
            Eva-Lena Jansson
          </note>
          <note n="4d3acc99">
            Eva-Lena Jansson
          </note>
          <note n="87b08c94">
            Interpellation 2009/10:170 redovisas i bilaga som fogats till
            riksdagens snabbprotokoll tisdagen den 15 december.
          </note>
          <note n="40988550">
            Interpellation 2009/10:171 redovisas i bilaga som fogats till
            riksdagens snabbprotokoll tisdagen den 22 december.
          </note>
          <note n="c6786457">
            17 § Anmälan om frågor för skriftliga svar
          </note>
          <note n="9e6fb20b">
            Anmäldes att följande frågor för skriftliga svar framställts
          </note>
          <note n="8bfe982b">
            den 11 december
          </note>
          <note n="992f060f">
            Lars Wegendal
          </note>
          <note n="20129c3b">
            Kurt Kvarnström
          </note>
          <note n="71efb4aa">
            Karin Svensson Smith
          </note>
          <note n="0bdf3f02">
            Peter Jeppsson
          </note>
          <note n="262efb5f">
            Désirée Liljevall
          </note>
          <note n="262efb5f">
            Désirée Liljevall
          </note>
          <note n="f2db8803">
            Lars Johansson
          </note>
          <note n="bb46f22c">
            Carin Runeson
          </note>
          <note n="43efdcd1">
            Otto von Arnold
          </note>
          <note n="b4fbbfc5">
            Frågorna redovisas i bilaga som fogats till riksdagens snabbprotokoll
            tisdagen den 15 december.
          </note>
          <note n="e801b135">
            18 § Anmälan om skriftliga svar på frågor
          </note>
          <note n="d4f03f3b">
            Anmäldes att skriftliga svar på följande frågor inkommit
          </note>
          <note n="8bfe982b">
            den 11 december
          </note>
          <note n="65d99fb0">
            Annika Qarlsson
          </note>
          <note n="f4a3791f">
            Svaren redovisas i bilaga som fogats till riksdagens snabbprotokoll
            tisdagen den 22 december.
          </note>
          <note n="0b01e833">
            19 § Kammaren åtskildes kl. 18.06.
          </note>
          <note n="089c73f3">
            Förhandlingarna leddes
          </note>
          <note n="0d6cb589">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
