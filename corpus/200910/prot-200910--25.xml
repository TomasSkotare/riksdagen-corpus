<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--25</head>
          <docDate when="2009-11-06">2009-11-06</docDate>
        </div>
      </front>
      <body>
        <div>
          <note n="f699127c">
            ﻿
          </note>
          <note n="698f6797">
            Riksdagens protokoll
          </note>
          <note n="d2111928">
            2009/10:25
          </note>
          <note type="date" n="0b434721">
            Fredagen den 6 november
          </note>
          <note n="434c4373">
            Kl. 09:00 - 13:08
          </note>
          <note n="43eec03b">
            1 § Anmälan om fördröjda svar på interpellationer
          </note>
          <note n="238b6f5b">
            Till riksdagen hade inkommit följande skrivelser:
          </note>
          <note n="520f3651">
            Interpellation 2009/10:36
          </note>
          <note n="f771862c">
            Interpellation 2009/10:36 Ekonomisk trygghet och antalet personer
            som har jobb
          </note>
          <note n="d00c146f">
            Interpellationen kommer att besvaras tisdagen den 17 november
            2009.
          </note>
          <note n="250790c1">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="9e6a58c3">
            Rikard Jermsten
          </note>
          <note n="f9449d51">
            Interpellation 2009/10:37
          </note>
          <note n="090e9197">
            Interpellation 2009/10:37 Förmögenhetsskatten och kapitalinflödet
          </note>
          <note n="d00c146f">
            Interpellationen kommer att besvaras tisdagen den 17 november
            2009.
          </note>
          <note n="250790c1">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="9e6a58c3">
            Rikard Jermsten
          </note>
          <note n="56613a97">
            2 § Svar på interpellation 2009/10:32 om ratifikation av konventionen
            mot trafficking
          </note>
          <note type="speaker" n="9437da98">
            Anf. 1 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-0" n="6a07db86">
            <seg n="75dd1d79">
              Herr talman! Carina Hägg har frågat mig när Sverige ska ratificera
              Europarådets konvention mot trafficking. Hon har vidare frågat
              mig om jag avser att ta initiativ för att säkerställa en såväl
              organisatorisk som finansiell förmåga samt redovisa prioriteringar
              för GRETA. Slutligen har hon frågat om jag avser att aktivt verka
              för att EU och enskilda länder ratificerar Europarådets konvention
              mot trafficking.
            </seg>
            <seg n="c606c9a7">
              Människohandel är ett brott av sådan karaktär att ett fungerande
              internationellt samarbete naturligtvis är av största vikt. Sverige
              arbetar också aktivt på många sätt, både nationellt och internationellt,
              för att bekämpa handel med människor.
            </seg>
            <seg n="c80cbadc">
              Till att börja med vill jag säga att bekämpandet av människohandel
              är en särskilt prioriterad fråga för Sverige under ordförandeskapet
              i EU. Nyligen arrangerades i Bryssel en konferens om människohandel
              vid vilken både medlemsstater och tredjeländer deltog liksom internationella
              organisationer och frivilligorganisationer. Konferensen var mycket
              uppskattad och välbesökt. Bland konferensdeltagarna fanns till
              exempel EU-kommissionens vice ordförande, en rad justitie-, inrikes-
              och migrationsministrar och både drottning Silvia och drottning
              Paola av Belgien.
            </seg>
            <seg n="2ea7b234">
              Syftet med konferensen var att förstärka EU:s politik och åtgärder
              mot människohandel som rör länder utanför EU med fokus på samarbetet
              med ursprungsländer och transitländer för människohandel. Vid
              konferensen framkom många förslag till konkreta och effektiva
              åtgärder. I den deklaration som antogs betonas inte minst betydelsen
              av en förbättrad samordning inom EU och hur vi kan gå vidare för
              att ytterligare stärka samarbetet med viktiga partner. I april
              2010 ska en uppföljningskonferens hållas då resultatet av den
              nu hållna konferensen ska följas upp.
            </seg>
            <seg n="27e1c268">
              Konferensen knöt nära an till det handlingsinriktade program
              för att stärka samarbetet med länder utanför EU och regioner och
              internationella organisationer som det svenska ordförandeskapet
              nu arbetar aktivt för att slutföra. Programmet innefattar åtgärder
              för att utveckla partnerskapen med länder utanför EU, åtgärder
              för att förstärka samordningen inom EU och åtgärder för att förebygga
              och bekämpa människohandeln.
            </seg>
            <seg n="9d77b9d9">
              Just nu förhandlas också inom EU ett nytt rambeslut om förebyggande
              och bekämpande av människohandel samt skyddande av offer. Målet
              med rambeslutet är att i ökad utsträckning förebygga och lagföra
              människohandelsbrott samt skydda dem som faller offer för människohandel.
              Rambeslutet går i vissa delar längre än vad som är fallet med
              Europarådskonventionen. Bland annat föreslås stränga lägsta maximistraff
              för människohandelsbrott.
            </seg>
            <seg n="a30b7d40">
              Människohandel är dessutom en viktig fråga i det program som
              ska lägga fast riktlinjerna för det rättsliga och brottsbekämpande
              samarbetet för de kommande fem åren, det så kallade Helsingforssprogrammet.
              Från det svenska ordförandeskapet driver vi i det sammanhanget
              på för att kampen mot människohandel ska ges en framträdande roll
              också i framtiden.
            </seg>
            <seg n="00e97fbe">
              På det nationella planet arbetar vi på bred front för att bekämpa
              människohandel. I juli 2008 presenterade regeringen en handlingsplan
              mot prostitution och människohandel för sexuella ändamål. Handlingsplanen
              omfattar en mängd åtgärder inom olika politikområden. Bland annat
              har Rikspolisstyrelsen och Åklagarmyndigheten fått i uppdrag att
              förstärka de operativa insatserna samt arbeta för en utökad metod-
              och kompetensutveckling som rör människohandel och prostitution.
              Totalt satsar regeringen 213 miljoner kronor på de åtgärderna
              i handlingsplanen under 20082010.
            </seg>
            <seg n="c7030f2f">
              Det framgår tydligt av direktiven till utvärderingen av förbudet
              mot köp av sexuell tjänst att en utgångspunkt är att köp av sexuell
              tjänst ska vara kriminaliserat även i framtiden. Regeringen har
              också i många sammanhang framhållit den koppling som finns mellan
              prostitution och människohandel för sexuella ändamål, men att
              fokusera enbart på en lagstiftning duger inte om resultat ska
              uppnås i kampen mot människohandel. Arbete måste bedrivas på flera
              olika plan.
            </seg>
            <seg n="dfbb16ce">
              Jag kan lägga till att under konferensen i Bryssel var utnyttjande
              utifrån efterfrågan inom prostitution en viktig diskussionspunkt
              hos många talare och något som också togs upp.
            </seg>
            <seg n="ec7c40cd">
              När det gäller Sveriges tillträde till Europarådets konvention
              om bekämpande av människohandel har den frågan tillsammans med
              flera andra frågor analyserats av Utredningen om människohandel
              m.m. Regeringen planerar att under våren 2010 presentera en proposition
              som bland annat behandlar frågan om tillträde till konventionen.
              Med undantag för en föreslagen lagändring avseende sekretess bedöms
              Sverige dock uppfylla de krav som ställs enligt konventionen.
              Svenska myndigheter har redan i dag möjlighet att samarbeta över
              Europas gränser på det sätt som konventionen antyder.
            </seg>
            <seg n="d49dff27">
              Expertgruppen GRETA har en viktig funktion att fylla genom sitt
              uppdrag att övervaka tillämpningen av konventionen. Riktlinjerna
              för GRETA:s organisation är redan fastställda i konventionen och
              har kompletterats genom en resolution som antogs förra året. Finansieringen
              styrs huvudsakligen av Europarådets budget.
            </seg>
            <seg n="66a17e2c">
              Utan att förringa betydelsen av Europarådets konvention om bekämpande
              av människohandel kan jag alltså lugnt påstå att regeringen aktivt
              verkar för att EU:s och enskilda länders arbete mot människohandel
              ska gå vidare med oförminskad styrka.
            </seg>
          </u>
          <note type="speaker" n="ac8616f1">
            Anf. 2 CARINA HÄGG (s):
          </note>
          <u who="carina_hagg_fe9c1b" xml:id="i-11f1ce7a06b1a8ad-0" n="d89bfd1a">
            <seg n="15bc9b30">
              Herr talman! Senare under förmiddagen kommer det att bli en interpellationsdebatt
              om artikel 6 i Europakonventionen. Det kommer även att bli en
              interpellationsdebatt om sexuella tjänster ett begrepp som jag
              inte gillar och därför helst inte använder. Jag ville dock peka
              på att det kommer ytterligare frågor senare som har anknytning
              till den fråga vi debatterar nu.
            </seg>
            <seg n="1c06c038">
              Herr talman! Jag tycker att vi socialdemokrater har anledning
              att vara stolta över det arbete som vi har utfört. Det har gjort
              att Sverige har kunnat vara stolt och vara en förebild i dessa
              frågor i Europa och världen. Därför är jag glad att som representant
              för s-gruppen i Sveriges delegation till Europarådet kunna ha
              denna interpellationsdebatt i dag. Vi möter allt fler frågor om
              vad som händer i Sverige. Varför driver inte Sverige dessa frågor,
              undrar man och påtalar att vi har haft en stark röst. Då får vi
              säga att vi i dag har en annan regering.
            </seg>
            <seg n="5a50fc59">
              Det handlar om politik, skilda synsätt på människor och på synen
              på trafficking och prostitution. Under åren har moderatföreträdare
              gjort sig löjliga och ondgjort sig över kampen mot dessa problem.
              Vi har velat synliggöra kopplingen mellan trafficking och sexuellt
              utnyttjande och mellan efterfrågan och antalet prostituerade och
              offer för trafficking.
            </seg>
            <seg n="eaea1657">
              Vi har trott att vi har uppnått en stor samstämmighet, och till
              viss del har det varit så, men nu ligger det en c-motion i riksdagen
              om att riva upp sexköpslagen. I delegationen till Europarådet
              har vi sett att Moderaterna röstat på ett annat sätt eller smitit
              hem vid viktiga omröstningar. Fp-ledamöter agiterar ifrågasättande,
              och vi vet att initiativ till att riva upp sexköpslagen lyfts
              in på den borgerliga sidan i den liberala tvärpolitiska gruppen
              här i riksdagen. Vi ser alltså gång på gång hur man försöker underminera
              det synsätt som fram till denna mandatperiod var det samlade.
              Därmed har också arbetet mot trafficking kommit att undermineras.
            </seg>
            <seg n="45dbd95f">
              I detta perspektiv säger inte statsråden någonting, vilket är
              värt att notera. Det är med deras tysta gillande som maktperspektivet
              försvinner ut ur texterna.
            </seg>
            <seg n="193e9576">
              Av svaret ser jag att justitieministern inte avser att ta några
              initiativ för att andra länder ska ratificera konventionen mot
              trafficking, inte heller EU självt. Statsrådet tänker inte ta
              några initiativ för att se hur GRETA ska kunna säkra sin verksamhet
              personellt och ekonomiskt för att kunna ta emot det vi hoppas,
              nämligen att fler länder ratificerar konventionen och därmed ansluter
              sig till arbetet.
            </seg>
            <seg n="049b2244">
              Man tänker heller inte från regeringens sida ta några initiativ
              för att påverka det kommande arbetet. Det sker en utveckling och
              det är viktigt att de frågor vi diskuterar i dag får en balanserad
              del av konventionens arbete.
            </seg>
            <seg n="bcf5ea63">
              Man lyfter fram trafficking för organhandel. Det är en oerhört
              viktig fråga, men det kan inte vara så att man inte kan ha mer
              än en fråga på dagordningen samtidigt.
            </seg>
            <seg n="201f3f11">
              Jag känner oro för att det viktar över och blir mindre fokus
              på trafficking för sexuella ändamål, utnyttjande av kvinnor och
              många gånger unga flickor och barn.
            </seg>
            <seg n="e1db2d89">
              Man har påtalat att Svenska institutet har tagit in personalkapacitet
              som har helt annan syn än den svenska för att arbeta med de här
              frågorna.
            </seg>
            <seg n="f250b81e">
              Det finns oroande tecken, och här vill inte statsrådet ta några
              initiativ.
            </seg>
          </u>
          <note type="speaker" n="52e57170">
            Anf. 3 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-1" n="6a07db86">
            <seg n="e2e3d86e">
              Herr talman! Sverige ska vara stolt över ett engagemang i de
              här frågorna under lång tid. Men jag blir upprörd över den konspirationsidé
              som interpellanten för till torgs och över att hon dessutom försöker
              misstänkliggöra och påstå sådant som inte finns i underlaget.
            </seg>
            <seg n="ff9d16e9">
              Vi hade en konferens om människohandel i Bryssel för några veckor
              sedan. Det var en mycket aktiv konferens med nästan 600 deltagare
              från olika länder i fyra seminarier för att åstadkomma mer mot
              människohandel. Socialdemokraterna hade två invändningar i den
              debatt jag hade. Den ena var att konferensen var på fel ställe.
            </seg>
            <seg n="e4b19854">
              Den var på fel ställe när den var förlagd till Bryssel dit de
              flesta kunde komma. Vi försökte få med folk från Afrika, Sydamerika,
              USA, Sovjet och Ukraina och ville att det skulle vara så billigt
              och bra som möjligt.
            </seg>
            <seg n="c6bdb136">
              Den andra invändningen från Socialdemokraterna handlade om att
              vi borde ha gjort mer reklam för en svensk lag, sexköpslagen,
              som vi själva håller på att utvärdera. Det är väl bra att ha ordentligt
              på fötterna.
            </seg>
            <seg n="823d27f2">
              Direktiven till översynen av sexköpslagen är mycket bra. Det
              finns säkert en massa konstiga motioner i Sveriges riksdag, men
              regeringen står bakom de direktiv som ligger för utvärderingen
              av sexköpslagen. Den är viktig.
            </seg>
            <seg n="ef4e4a59">
              Det finns två eller tre länder som har tagit liknande steg som
              de Sverige tog när sexköpslagen infördes. Det är naturligtvis
              glädjande. Det finns fler som är intresserade. Vi diskuterar prostitutionen
              som en del av det som är människohandel i dag. Det är bra.
            </seg>
            <seg n="0e68a424">
              Det vi åstadkom i Bryssel var till exempel att lyfta in barnsexturismen
              för första gången i en sådan deklaration. Jag tycker att det är
              bra eftersom en stor del av människohandeln handlar om att barn
              hanteras i en kriminell nätverkshandel bland annat för sexuella
              ändamål.
            </seg>
            <seg n="8d53012f">
              Sverige ska inte anse sig vara så väldigt duktigt. Vi tappar
              bort en väldig massa barn. Många barn kommer ensamresande till
              Sverige. Jag vill inte påstå att kommuner, vare sig socialdemokratiska
              eller andra, står på kö för att ta sig an det problemet.
            </seg>
            <seg n="d6f378c6">
              Vi har dessutom en lagstiftning som gör att det mellan varven
              är lite svårt för domstolarna att sätta dit dem som ägnar sig
              åt att organisera sådan här handel. Det är skälet till att den
              här regeringen arbetar för att modernisera den svenska lagstiftningen.
            </seg>
            <seg n="abfcd72a">
              Jag struntar egentligen i vad som är syftet med handeln, men
              jag accepterar inte modernt slaveri. Därför är de operativa insatserna,
              stödinsatserna och det konkreta gränsöverskridande polissamarbetet
              otroligt nödvändigt.
            </seg>
            <seg n="62053a98">
              Jag måste säga att jag skäms när man tror att det enda man behöver
              göra är att göra reklam för en svensk lagstiftning.
            </seg>
            <seg n="a2b9296a">
              Varje år utsätts miljontals människor i världen för denna grova
              kränkning. Då är det lite futtigt att säga att vi hade en lag
              för tio år sedan som vi tycker är bra. Det är sant, men det är
              verkligen inte det enda.
            </seg>
            <seg n="95953c42">
              Jag tror att om Sverige vill göra skillnad ska vi jobba som Europarådet
              har gjort med konventionen. Vi valde att inte lyfta ut det och
              ta det i särskild ordning.
            </seg>
            <seg n="1ece39dc">
              Den förra regeringen påbörjade ett arbete för att se över människohandelslagstiftningen.
              Man valde att göra ett tilläggsdirektiv, vilket har gjort att
              det har tagit lite längre tid. Det har tagit mer tid eftersom
              det har behövts i detta komplicerade arbete. Man ville arbeta
              med ratificeringsfrågorna i ett sammanhang.
            </seg>
            <seg n="e8b039ad">
              Jag har tyckt att det var okej av det enkla skälet att Sverige
              i praktiken i nästan alla avseenden åstadkommer minst det som
              krävs av konventionen.
            </seg>
            <seg n="eaffb6bb">
              Vi har inför konferensen arbetat nära Europarådet och tycker
              att det måste fortsätta.
            </seg>
            <seg n="ad4b277f">
              Jag avser inte att försena ratificeringen, men kom inte och påstå
              att reklam för en svensk lag och konferensens placering är det
              viktigaste när det gäller att bekämpa modernt slaveri.
            </seg>
          </u>
          <note type="speaker" n="30ed2c9a">
            Anf. 4 CARINA HÄGG (s):
          </note>
          <u who="carina_hagg_fe9c1b" xml:id="i-11f1ce7a06b1a8ad-1" n="d89bfd1a">
            <seg n="7fbf9976">
              Herr talman! Jag var på konferensen i Bryssel. Jag känner inte
              alls igen mig i beskrivningen. Jag tror inte alls att det är Socialdemokraternas
              representant som återges på det sättet.
            </seg>
            <seg n="1b1e3f04">
              Jag tycker att det är viktigt att man håller konferenser, men
              man kan inte ha för många konferenser.
            </seg>
            <seg n="683cc6bf">
              Att ha en konferens räcker inte. Det räcker inte att försöka
              skjuta ansvaret utanför Europa till de länder som ofta är ursprungsländer
              för dem som är offer för trafficking. Man ska ha lite högre ambitioner
              än så.
            </seg>
            <seg n="532536dc">
              Det är bra att vi har konferenser. Jag hoppas att det blir fler
              framöver.
            </seg>
            <seg n="b044475c">
              Faktum är att Sverige var ordförande i Europarådet utan att ratificera
              konventionen. Därför kunde man inte driva de frågorna. Sverige
              är nu ordförande i EU utan att ha ratificerat konventionen. Sverige
              kan därmed inte driva den frågan.
            </seg>
            <seg n="d2e4408b">
              Av justitieministerns inledning och text framgår det att Sverige
              inte har drivit de perspektiven. Man väljer att lyfta fram en
              konferens, och man ser fram emot att ha ytterligare en längre
              fram. Det är bra, men det är inte samma sak som att ratificera
              en konvention som lagtekniskt är ganska enkel.
            </seg>
            <seg n="704e483b">
              Det här är en annan prioritering för att kunna driva en annan
              politik och inte behöva ha konventionen som bas. Vi tog en gång
              från svensk och socialdemokratisk sida initiativ till den här
              konventionen. Det spelar kanske större roll för länder utanför
              Sverige om vi kan få en större anslutning och om vi också ansluter
              oss. Men det är också viktigt för vår del. Brottsoffret i vid
              bemärkelse får inte det skyddet. Det förblir sekundärt fram till
              ratificeringen.
            </seg>
            <seg n="cec5c505">
              Det här är en annan prioritering. Justitieminister Beatrice Ask
              talar om Helsingforssprogrammet. Det är en uppföljning av ett
              tidigare program. Som ordförande har Sverige ansvar för att arbeta
              fram det. Man lyfter fram en del. Man prioriterar möjligheten
              till tillgång till tolkning för brottsoffer och andra som är inblandade
              i en brottsprocess. Det är naturligtvis bra för att få en rättssäker
              process.
            </seg>
            <seg n="353f16b3">
              När vi tidigare i veckan diskuterade Europarådets betänkande
              sade jag att det inte är det enda som är viktigt. Organiserad
              brottslighet, efterfrågan och stöd till brottsoffer är andra frågor
              som är viktiga. Det är inte enbart detta perspektiv. Det är väldigt
              svagt uttryckt i Helsingforssprogrammet.
            </seg>
            <seg n="718d657e">
              Nästa del som vi nu har ansvar för att arbeta med är det nya
              rambeslutet. Det framgår tydligt av det som Beatrice Ask säger
              att det inte bygger på Europarådets konvention. Man gör det som
              något separat. Det leder till att man försvagar hela arbetet när
              man inte utgår från den starka grund som det vida Europa har arbetat
              fram. Konventionen är öppen också för länder utanför Europa att
              ansluta sig till.
            </seg>
            <seg n="f8117025">
              Det här blir en försvagning av arbetet.
            </seg>
            <seg n="4282be2a">
              När man talar om personella resurser handlar det ju inte om dem
              som ska arbeta utifrån konventionens grunder. Det är något annat
              man talar om.
            </seg>
            <seg n="13934f13">
              Vi har från Socialdemokraterna tidigare väckt en motion om hur
              vi skulle vilja se det här arbetet förstärkt. Jag har förstått
              att regeringen väljer att gå en annan väg där man mer har någon
              som allmänt kan företräda och diskutera frågan. Det kan också
              vara bra eftersom det krävs ett stort opinionsarbete i de här
              frågorna.
            </seg>
            <seg n="9db3aee0">
              Konventionen skulle bli den starka grund som vi skulle kunna
              utgå från och ha som bas och vägledande. I stället distanserar
              man sig från konventionen mycket medvetet och gör andra ingrepp.
            </seg>
            <seg n="47496a6b">
              Vi vet att den sittande regeringen mycket snabbt har gått fram
              med ganska komplicerade lagstiftningar. Här har vi haft en utredning
              som har legat klar länge. Det är ett mycket litet ingrepp lagtekniskt
              för att gå fram med en lagstiftning till Sveriges riksdag för
              att vi ska kunna ratificera detta. Det finns en uppslutning. Vi
              socialdemokrater är beredda att ratificera denna konvention. Ändå
              har regeringen prioriterat bort den. Det är, justitieministern,
              en politisk nedprioritering, en omskiftning, om man tar sig tillbaka
              till sina tidigare rötter i dessa frågor.
            </seg>
          </u>
          <note type="speaker" n="9d0bf51a">
            Anf. 5 BJÖRN VON SYDOW (s):
          </note>
          <u who="bjorn_von_sydow_e95d4c" xml:id="i-513b175a44e6a8ec-0" n="70a58fb7">
            <seg n="5eb75d39">
              Herr talman! Jag begärde ordet därför att hela delegationen i
              Europarådet, alltså även alliansens företrädare, sedan länge har
              ståndpunkten att denna konvention bör ratificeras.
            </seg>
            <seg n="5164f15c">
              Jag hade, till följd av borgerligt förfall, tillfälle att tillsammans
              med två andra socialdemokratiska ledamöter uppvakta statssekreteraren
              i Justitiedepartementet i detta ärende. Vi talade på uppdrag av
              hela delegationen.
            </seg>
            <seg n="6ca5ea87">
              Den argumentering som vi fick var uteslutande förvaltningsmässig.
              Justitiedepartementet kunde inte avsätta personal för att komma
              till riksdagen med en proposition.
            </seg>
            <seg n="7fff936e">
              Jag har respekt för beredningsprioriteringar i Regeringskansliet.
              Men när statsrådet själv säger att det handlar om en helt okomplicerad
              ändring i sekretesslagen det finns ingen invändning från remissinstanserna
              tillåter jag mig att säga att det hade varit möjligt för regeringen
              att komma till riksdagen med en mycket kort proposition, självklart
              lagrådsremitterad. Därmed hade den kunnat tillträdas åtminstone
              den gångna våren.
            </seg>
            <seg n="76eda10f">
              Herr talman! När jag sedan såg propositionsförteckningen som
              regeringen lämnade till kammaren i samband med riksmötets öppnande
              fanns där ingen proposition upptagen. Därför stöder jag de framstötar
              som har gjorts när det gäller ratifikationen i form av en proposition.
              Det ligger för kammarens beslut nästa vecka sex socialdemokratiska
              motioner om ratifikation.
            </seg>
            <seg n="24789b30">
              Herr talman! Det är också ett implementeringsarbete som pågår
              genom arbetsgruppen där Sverige inte kan delta. Jag kan understödja
              Carina Hägg på den punkten att det väcker frågor i den parlamentariska
              församlingen i Strasbourg och så vidare om varför Sverige inte
              finns med, särskilt som vi har klargjort från både utredning och
              remissinstanser att det över huvud taget inte finns någon motsatt
              uppfattning i det svenska rättsliga eller politiska systemet.
            </seg>
            <seg n="f4076537">
              Herr talman! Jag vädjar till statsrådet att klargöra att det
              har skett en missbedömning i Regeringskansliet och av regeringen
              att man inte har kunnat komma fram med denna proposition. Jag
              önskar också att propositionen så snart som det över huvud taget
              är möjligt kommer på riksdagens bord.
            </seg>
          </u>
          <note type="speaker" n="12f03ec9">
            Anf. 6 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-2" n="6a07db86">
            <seg n="103c160c">
              Herr talman! Nej, vi har inte gjort någon missbedömning. Det
              är riktigt att det är på en punkt som Sverige inte redan i dag
              uppfyller alla de önskemål som finns i konventionen. Det gäller
              en sekretessregel. Jag tror att den tidigare talmannen är väl
              medveten om att just sekretessregler är rätt besvärliga när de
              ska hanteras rent lagtekniskt.
            </seg>
            <seg n="b51c438c">
              Vi valde och vi har valt det medvetet att lägga detta arbete
              tillsammans med en modernisering av den svenska lagstiftningen
              om människohandel som vi genomför. Det kommer en proposition i
              vår därför att jag vill förstärka arbetet.
            </seg>
            <seg n="e17998b7">
              Även om man skulle ha ryckt ut denna enda fråga är det en omfattande
              fråga. Det är faktiskt så att en del av den förlängda tid som
              har beställts har berott på just hanteringen av sekretessregeln.
              Men det är en fråga. Det är därför ingen sak som man lätt vispar
              över, utan det är naturligtvis oerhört centralt.
            </seg>
            <seg n="6c796320">
              Men om vi funderar över de människor som är utsatta för människohandel
              varje dag och varje stund är det i sak så att en rad andra insatser
              är nödvändiga.
            </seg>
            <seg n="a3790886">
              Det retar mig att vi i Sverige har en lagstiftning som gör att
              vi måste släppa igenom en del personer utan fällande dom när vi
              tycker att vi borde kunna fälla dem för de brott som de har begått
              mot dessa människor. Det är skälet till att vi vill ha en modernisering
              av denna regel.
            </seg>
            <seg n="fac0c984">
              Sedan säger Carina Hägg att det inte räcker med en konferens.
              Nej, det var precis det som jag försökte säga.
            </seg>
            <seg n="15847ab8">
              Utöver denna konferens, där vi tar med alla olika aktörer som
              kan tänkas finnas till en stor brainstormingkonferens och olika
              seminarier, har vi sett till att det är en uppföljningskonferens.
              Vi har arbetat och förelagt ett utkast till ett action oriented
              paper som är en programskrivning, alltså en lista på åtgärder
              och annat som olika länder och andra kan behöva göra för att förstärka
              arbetet.
            </seg>
            <seg n="83420c54">
              Vi har antagit en deklaration där vi för första gången tar en
              del nya steg, exempelvis som jag nämnde när det gäller barnsexturism.
              Det är väldigt vanligt, kan jag berätta, att folk i Sverige och
              i andra europeiska länder åker utomlands på semester och utnyttjar
              barn.
            </seg>
            <seg n="d4e63391">
              Sedan kan man fråga sig om det människohandelsrambeslut som vi
              arbetar med i EU och som jag tycker är oerhört centralt har något
              mervärde. Vi hoppas få en politisk överenskommelse. Jag tror att
              vi har förhandlat färdigt och får det i november. Det innebär
              en utvidgad kriminalisering av människohandel. Det innefattar
              också utnyttjande av personer för att de ska tigga och begå straffbelagda
              gärningar.
            </seg>
            <seg n="5f028d22">
              Jag vet inte om Carina Hägg och Björn von Sydow har gått runt
              i Helsingfors och sett hur små barn, handikappade och andra får
              sitta och tigga på gatorna. En person fälldes faktiskt för några
              månader sedan. Det gällde en man som man hade tagit armproteserna
              från och som satt utanför ett varuhus i Uppsala för att tigga
              månad ut och månad in. Han kunde inte språket, han var handikappad
              och så vidare. Det är detta som är verkligheten. Det är otroligt
              viktigt att också den typen av syften när det gäller människohandel
              kan hanteras på ett vettigt sätt.
            </seg>
            <seg n="f4e925d2">
              Ramförslaget innehåller också stränga lägsta maximistraff, och
              straffsatserna är högre än de som gäller i dag. I Europakonventionen
              finns inga bestämda straffsatser. Men vi måste få upp detta för
              att alla länder med kraft ska arbeta och inse detta brotts allvar.
            </seg>
            <seg n="91ccdd60">
              Det är också mer långtgående bestämmelser i rambeslutet om assistans,
              stöd och skydd för brottsoffer. Man ska veta att dessa unga människor,
              för det är många ungdomar, om det hålls en rättegång hotas, skändas
              och är livrädda. Vi har även ett särskilt avsnitt som handlar
              om brottsoffer som är barn och som utnyttjas å det grövsta och
              får hela sina liv ödelagda.
            </seg>
            <seg n="f55d624e">
              Att då stå och säga att vi inte gör någonting annat än att ordna
              en konferens tycker jag är rent oförskämt. Jag tycker verkligen
              att Sverige driver på i dessa frågor, och jag tycker att det är
              otroligt viktigt oavsett vem som gör det.
            </seg>
          </u>
          <note type="speaker" n="59fce116">
            Anf. 7 CARINA HÄGG (s):
          </note>
          <u who="carina_hagg_fe9c1b" xml:id="i-11f1ce7a06b1a8ad-2" n="d89bfd1a">
            <seg n="a53e4a98">
              Herr talman! Jag noterar att justitieministern med emfas försvarar
              sin linje. Men det är ändå så att vi socialdemokrater under hand
              har försökt hitta samstämmighet och har försökt att skapa en bred
              uppslutning och också driva på och förklara att detta är en central
              fråga för oss som deltar i den europeiska politiken. Men vi har
              inte kunnat få denna samsyn, och då kommer man till en punkt då
              man tvingas se att det faktiskt är en politisk prioritering. Från
              regeringens sida går man då tillbaka och vilar på tidigare kända
              ståndpunkter som har upprepats av en del företrädare, både under
              tiden i opposition och under senare tid när man är i majoritetsställning.
              Jag beklagar det.
            </seg>
            <seg n="7dd0b01f">
              Jag beklagar också att justitieministern inte här tar tillfället
              i akt och förklarar hur hon ska se till att Helsingforssprogrammet
              hänger ihop med konventionen på ett väldigt konstruktivt sätt
              som gör att detta förstärks och att det inte skapar luckor mellan
              arbetena. Jag beklagar att justitieministern inte heller tar tillfället
              i akt att redovisa hur hon tänker att det kommande rambeslutet
              ska hänga ihop med konventionen, så att det inte heller där skapas
              luckor utan att detta blir en helhet så att dessa saker förstärker
              varandra och gör det möjligt att utifrån konventionen bedriva
              arbetet starkt och målmedvetet.
            </seg>
            <seg n="991f8291">
              Sedan är det upp till varje land att nationellt lägga fast straffsatser.
              Det vill nog varje parlament ha ett ord med i laget om även framdeles.
              Men det är bra att EU tar ett samlat initiativ för att visa på
              en inriktning.
            </seg>
            <seg n="c8a34f80">
              Men jag har fortfarande inte fått något svar i fråga om GRETA.
              Jag har inte heller fått något svar när det gäller enskilda länders
              tillträde till konventionen och våra ambitioner där. Det här,
              justitieminister Beatrice Ask, är ett växande bekymmer för oss
              som försöker driva dessa frågor ute i Europa. Jag hade hoppats
              att vi skulle kunna få en samsyn. Jag konstaterade också under
              en debatt tidigare i veckan att detta är en fråga som inte har
              den prioritering jag fram till nyligen ändå trodde att den i grunden
              hade.
            </seg>
          </u>
          <note type="speaker" n="6006ebe0">
            Anf. 8 BJÖRN VON SYDOW (s):
          </note>
          <u who="bjorn_von_sydow_e95d4c" xml:id="i-513b175a44e6a8ec-1" n="70a58fb7">
            <seg n="af13d90f">
              Herr talman! Det är just för att förhållandena är så avskyvärda
              som justitieministern säger som frågeställningen är Sveriges tillträde
              till konventionen.
            </seg>
            <seg n="b526fa83">
              Det är 20 länder i Europa som står utanför Europeiska unionen.
              Jag har respekt för det arbete som sker inom Europeiska unionen
              i denna fråga, och säkert kommer unionens lagstiftning att gå
              längre än konventionen. Men 20 länder står utanför, och vi vet
              justitieministern vet mer än jag om det att det i långa stycken
              är just från de länderna som människohandeln rekryteras.
            </seg>
            <seg n="648e921d">
              Det är också så att länder i hela världen kan tillträda konventionen.
              Nog är det underligt att Sverige fyra år efter att vi har påtecknat
              den inte har förmått ratificera, särskilt som varje diskussion
              visar att det handlar om en lagstiftning. Sekretesslagen är central
              för vårt samhälle, men regeringen hade haft tillfälle att även
              i tidigare propositioner lägga in detta ärende.
            </seg>
            <seg n="e7634c9e">
              Jag vill avsluta med att säga att det inte inte finns några företrädare
              från alliansens parlamentariker här i dag. Jag är varsam med att
              utnyttja det mandat mina kolleger på den borgerliga sidan har
              gett mig att vid tidigare tillfälle få företräda delegationen
              de får själva tala om det. Men jag vill säga att hela delegationen
              partipolitiskt intill varje debatt vi har haft i kammaren har
              varit överens om att det är ytterst angeläget att en ratifikation
              sker. Kammaren har också möjlighet att kommande vecka rösta för
              en socialdemokratisk motion som innebär att sekretesslagen ändras.
            </seg>
          </u>
          <note type="speaker" n="d8e9d197">
            Anf. 9 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-3" n="6a07db86">
            <seg n="6dee792c">
              Herr talman! Jag är väldigt glad att det finns ett engagemang
              mot människohandel. Samtidigt är jag dock djupt besviken över
              att Socialdemokraterna ställer sig vid sidan av Sveriges målmedvetna
              arbete för att nå resultat när det gäller att hjälpa och stötta
              de människor som utsätts för trafficking och när det gäller att
              sätta dit de kriminella som begår sådana handlingar.
            </seg>
            <seg n="66837f6c">
              Jag har stor respekt för Europarådets konvention, och precis
              som jag har redovisat hade Sverige inte åstadkommit mer i sak,
              i praktiken, för dessa människor genom att tidigarelägga arbetet
              och rycka loss just ratificeringsfrågan från den förstärkning
              och modernisering vi gör av den svenska lagstiftningen. Det är
              verkligen en rätt formalistisk synpunkt. För mig är det viktigt
              att nå resultat, eftersom jag varje dag ser exempel på hur människor
              utsätts för avskyvärda kränkningar i denna handel.
            </seg>
            <seg n="86bf8622">
              Jag delar helt Björn von Sydows uppfattning om hur viktigt det
              är att på olika sätt få med olika länder, och där är självklart
              Europarådet fantastiskt eftersom man kan knyta till sig länder
              som inte ingår i EU. Jag är dock inte säker på att det ens hade
              hjälpt om Sverige hade gjort det.
            </seg>
            <seg n="595f8e15">
              Däremot tror jag att de öga-mot-öga-diskussioner som vi har haft
              möjlighet att föra och de öppna diskussioner om bilaterala partnerskap
              som vi kunde åstadkomma vid vår konferens i Bryssel är betydelsefulla.
              Jag har också särskilt följt upp den konferensen vid besök i USA,
              både med USA:s attorney general Eric Holder och med deras särskilda
              ambassadör de har ju äntligen tillsatt en sådan. Luis C de Baca
              arbetar särskilt mot människohandel, och jag har suttit ned och
              diskuterat dessa frågor med honom för att se på vilket sätt också
              USA kan hjälpa till. Där har frågorna nämligen legat lite för
              fäfot de senaste åren.
            </seg>
            <seg n="200f9398">
              Jag menar alltså att den här regeringen gör väldigt mycket konkret
              för att åstadkomma resultat, och självklart kommer vi att ratificera
              konventionen. Det kommer att finnas med i den proposition vi lägger
              fram i vår. Jag förstår besvikelsen över att den inte kom redan
              i höst, men den ligger i ordnade former. Vi kommer att genomföra
              det beslutet, men innan dess kommer vi att se till att EU fattar
              tuffare beslut för att angripa denna grova kriminalitet.
            </seg>
          </u>
          <note n="d98daea2">
            Överläggningen var härmed avslutad.
          </note>
          <note n="ae14ec0a">
            3 § Svar på interpellation 2009/10:38 om polisens agerande vid
            oroligheter och hantering av anmälningar mot polisen
          </note>
          <note type="speaker" n="fefeff7c">
            Anf. 10 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-4" n="6a07db86">
            <seg n="2336ff38">
              Herr talman! Jacob Johnson har frågat mig vilka åtgärder jag
              avser att vidta för att polisen inte ska uppträda diskriminerande
              mot personer med utländsk bakgrund. Han har också frågat mig vilka
              åtgärder jag avser att vidta för att säkerställa högsta möjliga
              trovärdighet när det gäller hanteringen av anmälningar mot polisen.
              Avslutningsvis har han frågat mig vilka åtgärder jag tänker vidta
              för att polisen ska ha tillräcklig utbildning om hur polisen bör
              agera på ett sakligt och icke-diskriminerande sätt.
            </seg>
            <seg n="6934deb9">
              Poliser ska självklart alltid visa respekt för alla människors
              lika värde. Regeringens målsättning är att fler poliser ska arbeta
              i yttre tjänst och vara närvarande på tider och platser där de
              bäst behövs. Detta arbete handlar i allt större utsträckning om
              ömsesidig respekt och dialog med medborgare i samhället och inte
              minst med ungdomar. Kraven på att polisen ska kunna bemöta människor
              med olika erfarenheter och i alla sammanhang på ett professionellt
              sätt är därför höga. Jag är övertygad om att den stora majoriteten
              av alla poliser också lever upp till dessa krav.
            </seg>
            <seg n="752732f4">
              Inom polisen bedrivs ett aktivt arbete med mångfalds- och värdegrundsfrågor.
              Bland annat har polisen arbetat fram en gemensam värdegrund under
              2008. Den fastställdes av rikspolischefen i januari 2009. Av denna
              framgår att poliser ska genomföra sitt uppdrag professionellt
              och skapa förtroende hos allmänheten genom att vara engagerade,
              effektiva och tillgängliga. I polisens grundutbildning är det
              polisiära bemötandet och etikfrågor centrala delar under hela
              studietiden. Dessutom ingår utbildning i mänskliga rättigheter
              och diskrimineringslagstiftning.
            </seg>
            <seg n="0e349148">
              När personer anmäler att enskilda polisers agerande uppenbart
              strider mot polisens uppdrag eller beslutade regler och riktlinjer
              är det viktigt att det finns en stor trovärdighet i hur dessa
              anmälningar hanteras. I utredningen Summa summarum (SOU 2007:5)
              förordas en ordning där internutredningsverksamheten samlas i
              en särskild organisation inom Rikspolisstyrelsen. Utredningens
              slutsats är att det utöver en förtroendeskapande effekt inte finns
              några andra skäl som talar för inrättandet av en helt fristående
              internutredningsmyndighet. I likhet med utredningens bedömning
              anser regeringen att en väl fungerande och förtroendeingivande
              organisation kan skapas inom polisorganisationen om verksamheten
              organiseras på så sätt att den blir tydligt avskild från den övriga
              operativa verksamheten. Mot denna bakgrund har regeringen gett
              Rikspolisstyrelsen i uppdrag att lämna förslag på en sådan ordning.
            </seg>
            <seg n="4c95b4fa">
              Rikspolisstyrelsen har i maj 2009 redovisat sitt uppdrag. Förslagen
              bereds för närvarande i Regeringskansliet. Avsikten är att förordningsändringar
              som gör det möjligt för Rikspolisstyrelsen att inrätta den nya
              organisationen ska kunna beslutas i början av nästa år.
            </seg>
            <seg n="27461af2">
              I sammanhanget kan också nämnas att det numera finns en möjlighet
              att anmäla poliser för diskriminering till Diskrimineringsombudsmannen.
              Enligt diskrimineringslagen (2008:567) gäller diskrimineringsförbudet
              även de som omfattas av lagen (1994:260) om offentlig anställning.
              Diskrimineringsförbudet tar sikte på bland annat den anställdes
              uppträdande och språkbruk.
            </seg>
          </u>
          <note type="speaker" n="8741a787">
            Anf. 11 JACOB JOHNSON (v):
          </note>
          <u who="jacob_johnson_8077eb" xml:id="i-97927818ca236b18-0" n="54fa020a">
            <seg n="2006f5e9">
              Herr talman! Tack för svaret, justitieministern!
            </seg>
            <seg n="1e19ca0b">
              Denna interpellationsdebatt tar upp frågan om polisens agerande
              mot personer, och då särskilt ungdomar, av utländsk härkomst mot
              bakgrund av händelserna bland annat i Gottsunda i Uppsala tidigare
              i höstas. Det framgick också av rubriken på min interpellation
              när jag sände den till kammarkansliet, men jag noterar att rubriken
              nu är omformulerad.
            </seg>
            <seg n="95d72f83">
              Bakgrunden är, som jag kort beskrivit i interpellationen, de
              oroligheter som inträffade i Uppsala och andra större städer som
              Malmö och Göteborg tidigare i höstas. Det handlar om bränder,
              stenkastning med mera i utsatta och segregerade bostadsområden
              och polisens agerande inte minst gentemot ungdomar med utländsk
              bakgrund i dessa områden.
            </seg>
            <seg n="47490aec">
              Jag har själv deltagit i flera möten efter det inträffade. Jag
              har pratat med många människor och tyvärr fått bilden att många
              Uppsalabor med utländsk härkomst känner sig kränkta av polisens
              agerande polisen har använt för mycket våld i vissa situationer,
              de har behandlat personer med svensk respektive utländsk bakgrund
              på olika sätt, polisen har tilltalat ungdomar respektlöst, polisen
              har hämtat personer till förhör på ett olämpligt sätt, med mera.
            </seg>
            <seg n="5cbcac7e">
              Naturligtvis är det och det är en självklarhet, men låt mig ändå
              säga det polisens uppgift att ingripa vid olika typer av våldsamheter
              eller annat olagligt beteende och att lagföra de ansvariga. Vid
              sådana ingripanden måste polisen ibland använda det våldsmonopol
              som polisen har rätt att använda. Det är som sagt självklart.
              Men lika självklart måste det vara att polisens ingripanden uppfyller
              mycket högt ställda krav på att endast använda ett minimum av
              våld och endast om det är nödvändigt och att ingripandet mot misstänkta
              görs på ett helt korrekt sätt med respekt för de aktuella individerna.
            </seg>
            <seg n="6b49f8b1">
              Tyvärr är den sammanlagda bild jag har fått av polisen i samband
              med händelserna i Uppsala tidigare i höstas att de ej har lyckats
              leva upp till dessa högt ställda men berättigade krav. Denna min
              bedömning överensstämmer i hög grad med vad som framkommer i till
              exempel Brottsförebyggande rådets rapport Diskriminering i rättsprocessen
              , som visar att det förekommer att polisen bemöter personer med
              utländsk bakgrund med kränkande benämningar i samband med kontroller,
              att personer med utländsk bakgrund lättare blir misstänkta för
              brott, att poliser är mer benägna att avfärda kvinnor som anmält
              våldtäkt om de har utländsk bakgrund etcetera.
            </seg>
            <seg n="ed798f69">
              Justitieministern understryker i sitt svar vikten av polisens
              respekt för alla människors lika värde och att polisens arbete
              i allt större utsträckning ska handla om ömsesidig respekt och
              dialog med medborgare i samhället, inte minst med ungdomar. Kraven
              på professionellt sätt från polisen är därför höga. Beatrice Ask
              hänvisar till den gemensamma värdegrunden.
            </seg>
            <seg n="22e0e0d0">
              Jag tror att vi är ganska eniga om dessa målformuleringar och
              ambitioner, men det räcker inte med goda målsättningar och vackra
              ord, justitieministern. Det är verkligheten som gäller, inte kartan.
              Hur ser justitieministern på polisens agerande i dag? Hur ser
              verkligheten ut? Lever polisen upp till kraven? Vad avser ministern
              att vidta för ytterligare åtgärder för att kartan en gång ska
              bli verklighet?
            </seg>
          </u>
          <note type="speaker" n="2fb3401c">
            Anf. 12 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-ec45131754d31315-0" n="a95ebeb2" next="i-757874c3988d8b87-0">
            <seg n="5042c485">
              Herr talman! Frågan om polisen som eventuellt begår brott och
              hur man då ska agera är ingen ny fråga. Den har funnits under
              lång tid. Jag såg redan under 90talet när jag arbetade som advokat
              många exempel på hur den här frågan uppstod, och jag kan bara
              säga att det på många sätt har blivit bättre. Kårandan har blivit
              sådan att man mindre skyddar varandra. Polisen försvarar inte
              längre okvädningsord mot svarta människor och så vidare, så mycket
              har blivit bättre. Men en sak kvarstår: Så fort en polis misstänks
              för brott uppstår det problem, inte nödvändigtvis problem på det
              sättet att utredningarna inte sköts på rätt sätt jag skulle inte
              vilja säga att de håller lägre standard men det blir alltid diskussion
              om det.
            </seg>
            <seg n="f4172b71">
              Det är ett problem både för de poliser som misstänks för brott
              och för målsäganden. Vi tog under vår regeringstid initiativ där
              och lade fram ett förslag som nu finns färdigt i Justitiedepartementet
              och som samlar damm där därför att Beatrice Ask inte vill göra
              någonting åt detta. Men nu har Beatrice Ask världens chans att
              göra något som många skulle uppskatta, också poliser som är misstänkta
              för brott det kan jag säga som har försvarat dem. De säger att
              de, när de sedan blir friade eller om det inte väcks åtal, får
              höra: Ja, ja, det var bara för att poliser utredde det. De blir
              alltså aldrig på riktigt frikända.
            </seg>
            <seg n="31dd3f8d">
              Vi har även det problemet att målsäganden känner att det inte
              är någon mening med att anmäla eftersom det ändå är polisen som
              utreder polisen. Det skapar myter om att kolleger i rummet bredvid
              utreder. Så är det inte, det vet vi, utan det är poliser som naturligtvis
              inte känner varandra. Vi vet att det är särskilda enheter. Men
              faktum kvarstår: Det är poliser som utreder poliser.
            </seg>
            <seg n="1fc32b4e">
              Det färdiga förslaget finns. Det är bara för regeringen att trycka
              på startknappen. Det skulle innebära att vi får en särskild myndighet
              för detta. Det här är inget nytt som vi hittat på. Det finns i
              våra grannländer Norge och Danmark, så det är en väl beprövad
              myndighetsstruktur som visat sig vara väldigt lyckosam. Det får
              till effekt att förtroendet ökar. Målsäganden vågar anmäla i större
              utsträckning. De har större förståelse och större respekt för
              processen, och poliserna själva som misstänks för brott har större
              möjlighet att känna sig friade när de väl är friade.
            </seg>
            <seg n="8f8b968b">
              Som det är nu blir konsekvensen det vet jag som har nära kontakt
              med dem som arbetar med dessa frågor att man i vissa fall till
              och med är så rädd att lägga ned på utredningsstadiet att man
              i flera fall väcker åtal. Då får vi den situationen att personer
              som kanske inte skulle åtalas blir åtalade. Vi får vidare den
              konsekvensen, som man kanske inte har tänkt på, att i många av
              de här fallen är det inte tillräckliga bevis. Det kanske inte
              finns en bakgrund, men man tycker att man har fredat sig själv
              genom att väcka åtal. Vad får det för konsekvenser? Jo, domstolarna
              dömer inte annorlunda. Vi får ovanligt många friande domar. Och
              vad blir då konsekvensen? Jo, man säger: Titta, polisen har många
              fler frikännande domar än vad gäller vanliga människor.
            </seg>
            <seg n="fdb08552">
              Det handlar mycket om förtroende. Det handlar ytterst om psykologi.
            </seg>
            <seg n="82eb8b23">
              Vi har en stor chans att få en ändring. Vi hoppas, även om vi
              är i opposition, att förslaget ska genomföras så fort som möjligt.
              Annars får vi se till att svenska folket ska få avgöra om vi ska
              ha en sådan här myndighet eller om vi ska fortsätta att låta polisen
              utreda polisen. Att lägga det under Rikspolisstyrelsen var nog
              det allra sämsta förslaget, om man vill ha förtroende i de här
              frågorna, i stället för att lägga det under den högsta ledningen
              inom polisen.
            </seg>
            <seg n="740f0b74">
              Tänk om, Beatrice Ask, så kan vi nog komma överens i den här
              frågan.
            </seg>
          </u>
          <note n="97389e14">
            Anf. 13 ULRIKA KARLSSON i Uppsala (m):
          </note>
          <u who="thomas_bodstrom_8a617a" xml:id="i-757874c3988d8b87-0" n="a95ebeb2" prev="i-ec45131754d31315-0">
            <seg n="28c1e109">
              Herr talman! Självklart ska polisen ha ett bra bemötande och
              bemöta alla människor i vårt samhälle med värdighet, med respekt
              och inte agera diskriminerande. Det är en självklarhet.
            </seg>
            <seg n="0047a83e">
              Låt oss, herr talman, titta på fakta i målet vad gäller Stenhagen
              och Gottsunda. Jag är Uppsalabo precis som frågeställaren Jacob
              Johnson. I samband med händelserna i Stenhagen och Gottsunda har
              det varit stenkastning mot brandbilar vid flera tillfällen. Det
              har varit stenkastning mot polisbilar. Det har varit mordbränder.
              Skolor och badhus har satts i brand. Det har varit skadegörelse
              vid skolor. Tårgasgranater har kastats mot poliser, stenar har
              kastats mot poliser, bilar har eldhärjats och det har varit våldsamma
              upplopp. Det har varit mycket skadegörelse, misshandel och våld
              mot tjänstemän. Det finns 400 anmälningar i de här ärendena om
              skadegörelse och andra övergrepp.
            </seg>
            <seg n="281399ed">
              Bland anmälningarna finns det en mot polisen. Det finns alltså
              en anmälan mot polisen. Det är viktigt att behålla det perspektivet.
              Det är viktigt att man inte fråntar polisen verktygen för att
              agera när det krävs. Det är grovt kriminella som har varit drivande
              i de här kravallerna, och andra personer har hakat på.
            </seg>
            <seg n="82fdebdf">
              I ett internationellt perspektiv kan man se att det finns likheter
              mellan situationen i Gottsunda och Stenhagen i Uppsala och situationen
              utanför Paris. Det finns en gemensam identitet hos ungdomar i
              de här områdena. Man är utsatt för rasism, utanförskap och orättvisor.
            </seg>
            <seg n="ef1ce31b">
              Det här kan vi naturligtvis inte bekämpa med polisiära insatser
              på kort sikt, utan det är långsiktigt man ska arbeta med detta,
              öka dialogen och satsa på skolan. Alla ska ha rätt till en bra
              grundskola så att man får rätt kunskaper med sig i livet. Det
              är viktigt att satsa på arbete. Därför är det bra att regeringen
              har en tydlig arbetslinje för att skapa en trygghet för människor
              i de här områdena.
            </seg>
            <seg n="a2c49f41">
              Det är något som egentligen borde ha påbörjats för en lång tid
              sedan. Vi ser resultatet av någonting som har gått snett för mycket
              länge sedan. Men nu har man vänt detta och satsar faktiskt mycket
              på skolan. Bara den senaste tiden har jag fått rapporter från
              Gottsundaskolan om att det är betydligt lugnare där nu efter de
              insatser som polisen har gjort och den dialog som polisen för
              med elever, skolpersonal och ungdomar i skolan än vad det var
              i våras, alltså innan kravallerna började.
            </seg>
            <seg n="7faa4e3a">
              Polisen har gjort enormt stora satsningar på att föra en dialog
              och arbeta preventivt, förebyggande. Det är oerhört viktigt. Det
              finns fyra närpoliser på plats. Man har gjort en satsning med
              Gottsundagruppen som arbetar sedan september 2008. Just nu är
              det en förstärkning med 68 poliser utöver förstärkningen i Gottsundaområdet
              och Stenhagenområdet.
            </seg>
            <seg n="c6712513">
              Herr talman! Jag vill att man tittar på fakta i målet, att det
              i det här fallet finns en anmälan mot polis och 400 anmälningar
              om skadegörelse, misshandel, tårgasattacker med mera.
            </seg>
          </u>
          <note type="speaker" n="418dc09c">
            Anf. 14 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-5" n="6a07db86">
            <seg n="90170a79">
              Herr talman! Först, Jacob Johnson, en formalitet. Jag vet inte
              varför interpellationen har döpts om. Det har gjorts på kammarkansliet.
              Jag har fått den med den rubricering som finns i handlingarna
              och har absolut inte haft någon avsikt att ändra den.
            </seg>
            <seg n="6168a05c">
              När det gäller Gottsundahändelserna mer explicit skulle jag vilja
              säga att den typen av upplopp och händelser som vi har sett på
              flera håll vore värd en alldeles egen interpellationsdebatt. Det
              är en komplicerad problematik i största allmänhet. Men jag ska
              hålla mig till den fråga som interpellationen tar upp, nämligen
              polisens bemötande, brister i bemötande och brott som misstänks
              ha begåtts av poliser.
            </seg>
            <seg n="bd364271">
              Låt mig först säga att det är otroligt viktigt att konstatera
              att den fastställda värdegrund som vi nu har fått på plats naturligtvis
              inte räcker. Nästa steg i Rikspolisstyrelsens planering är att
              arbeta med att följa upp och förankra värdegrunden och att diskutera
              bemötandefrågor på olika sätt hela tiden. Det är alldeles nödvändigt,
              därför att poliser utsätts i olika situationer för många besvärliga
              prövningar och behöver hela tiden arbeta med sitt bemötande och
              sitt uppträdande.
            </seg>
            <seg n="0c85cfc6">
              Det är ett stöd för polisen att vi nu får fler poliser och att
              det är tydligt i anvisningarna till polisen att man ska jobba
              i yttre tjänst, nära medborgarna. Många polismyndigheter har också
              valt att organisera sig så att fler av poliserna är förankrade
              lokalt. Bara i Helsingforss län öppnar vi 27 nya poliskontor under
              den här mandatperioden. Det är oerhört viktigt att man intar stadsdelar
              och områden där det inte finns någon polis som kan sägas vara
              den egna polisen som känner ungdomar och andra. Jag tror att det
              är så man bygger ett långsiktigt förtroende.
            </seg>
            <seg n="a0375ba0">
              Den andra delen i frågeställningen är poliser som misstänks för
              brott och som agerar på ett sådant sätt att det leder till anmälningar.
              Det har förts en diskussion i riksdagen under väldigt lång tid
              om man ska ha en alldeles särskild organisation eller hur man
              ska göra.
            </seg>
            <seg n="04892745">
              Det är inte så att det bara är den senaste utredningen som har
              diskuterat detta, utan det har gjorts i omgångar. Den utredning
              som Thomas Bodström nämnde, Summa summarum , blev färdig 2007
              och var sedan ute på remiss. Den föreslog inte en egen organisation,
              därför att man såg inget stort mervärde utöver det mer pedagogiska
              i att den heter något annat.
            </seg>
            <seg n="20414ea9">
              Brottsutredningar görs bäst professionellt, och det är poliser
              som är professionella när det gäller polisutredningar. Det är
              lite besvärligt. Därför föreslår utredningen och det har visat
              sig ha starkt stöd hos remissinstanserna att man bör hitta en
              ordning där detta organiseras mycket självständigt inom Rikspolisstyrelsens
              hägn och att man har tydliga regler, så att man verkligen markerar
              skillnaden mellan polisverksamhet i allmänhet och de som utreder.
              I dag kan polisutredningar göras på olika håll i landet, men avsikten
              tycker man ska vara att de ska samlas på ett ställe.
            </seg>
            <seg n="48b8a35e">
              Jag har mot den bakgrunden arbetat och arbetar med de förändringar
              som behövs för att i början av nästa år göra justeringar. Jag
              har också bett Rikspolisstyrelsen att ta fram hur man konkret
              ska genomföra det som utredningen och remissinstanserna föreslår,
              hur det skulle se ut i praktiken. Jag avser faktiskt att göra
              den förändringen nästa år.
            </seg>
            <seg n="0658f900">
              Det är, så att säga, mer en synbarhetsfråga om det ska vara en
              alldeles egen organisation eller inte. Men jag tror att det är
              viktigt att människor kan ha förtroende för att anmälningar mot
              poliser hanteras på ett professionellt sätt, att det inte råder
              någon tvekan om att hanteringen är objektiv och utgår från fakta
              och att man inte har några kopplingar till poliser som är anmälda
              för brott.
            </seg>
          </u>
          <note type="speaker" n="c420c9a6">
            Anf. 15 JACOB JOHNSON (v):
          </note>
          <u who="jacob_johnson_8077eb" xml:id="i-97927818ca236b18-1" n="54fa020a">
            <seg n="395535fd">
              Herr talman! Jag börjar med frågan om en fristående myndighet,
              som också Thomas Bodström har kommenterat. Vi närmar oss kanske
              en rödgrön majoritetsuppfattning i den här frågan.
            </seg>
            <seg n="fd0d193a">
              Justitieministern har i sitt svar avvisat inrättandet av en särskild,
              fristående myndighet som ska behandla anmälningar mot poliser,
              bland annat med hänvisning till utredningen Summa summarum , vars
              slutsats sägs vara att det inte finns några skäl, utöver de förtroendeskapande,
              som talar för ett inrättande av en fristående internutredningsmyndighet.
              Men, justitieministern, det som är huvudskälet för att inrätta
              en sådan myndighet är förtroendet för att det inte är poliser
              som utreder sig själva. Det är jätteviktigt att allmänheten kan
              känna fullt förtroende för att anmälningar mot poliser behandlas
              på ett helt korrekt sätt.
            </seg>
            <seg n="21f7c047">
              Vi i Vänsterpartiet har därför i vår budgetmotion för 2010 föreslagit
              att en sådan myndighet inrättas och också anslagit medel i vår
              budget för start av en sådan kommande år. Jag hoppas naturligtvis
              att en ny rödgrön majoritet i riksdagen om ett år kan genomföra
              ett sådant beslut.
            </seg>
            <seg n="519d50ba">
              Ulrika Karlsson tog upp en lite bredare diskussion om vad som
              har hänt i Gottsunda, och jag håller med justitieministern om
              att det egentligen är värt en egen interpellationsdebatt. Det
              har skett mycket där. Ulrika Karlsson nämnde polisens olika åtgärder,
              och jag kan nämna frivilligorganisationernas och invandrarorganisationernas
              arbete som har skapat en dialog och medverkat till en positiv
              utveckling. Jag kan hålla med om att vi ser en positiv utveckling,
              och den ska naturligtvis fortsätta. Jag har också fått signaler
              från polisen om att man har tagit till sig en del av kritiken
              och arbetar med frågan. Nästa vecka kommer jag själv att ha en
              särskild träff med länspolismästaren för att ytterligare diskutera
              de här frågorna. De är ju viktiga eftersom polisen, som sagts
              här, har det lagliga monopolet på att använda våld. Det måste
              ske på bästa möjliga sätt, och därför denna debatt.
            </seg>
            <seg n="b077e64e">
              Det finns andra saker som nyligen har kommit till riksdagens
              bord som berör det här. Till exempel har vi fått ta del av Riksrevisionens
              styrelses redogörelse angående hantering av unga lagöverträdare.
              Av den framgår bland annat att polis och åklagare inte lever upp
              till den skyndsamhet som lagen kräver när det gäller lagöverträdare
              under 18 år, att det finns klara kvalitetsbrister i socialtjänstens
              arbete kopplat till detta, att förundersökningar när det gäller
              unga ska ledas av åklagare eller poliser med särskild kompetens
              i de här frågorna, att rutiner och arbetssätt har klara brister,
              att polisen har otydliga mål för det här arbetet, att det brister
              i kompetensen och att polisen inte har någon nationell ungdomsutbildning.
              Det är naturligtvis viktigt att poliserna har möjlighet att lära
              sig mer om de här sakerna. För att just höja polisens kompetens
              tycker vi från Vänsterpartiets sida att polisutbildningen borde
              förlängas och bli treårig och en riktig högskoleutbildning.
            </seg>
            <seg n="e7f57001">
              Detta är exempel på åtgärder för att långsiktigt ytterligare
              höja polisens kompetens och verkligen säkerställa att vi alla
              som bor här i Sverige, oberoende av om det är jag med svensk bakgrund
              eller flyktingar och invandrare som kommit hit, kan känna oss
              trygga och lita på att polisen gör ett professionellt, sakligt
              och korrekt arbete.
            </seg>
          </u>
          <note type="speaker" n="cca4d5cc">
            Anf. 16 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-ec45131754d31315-1" n="a95ebeb2" next="i-757874c3988d8b87-1">
            <seg n="4f0bba07">
              Herr talman! Frågan om polisutbildningen är närmast skrattretande.
              Den har vi haft många interpellationsdebatter om, och den kommer
              att få ytterligare ett kryss på listan över misslyckanden under
              Beatrice Asks fyra förlorade år. Vi har pratat om den här frågan
              många gånger. Det finns en utredning från den socialdemokratiska
              regeringen, och det finns en utredning från den borgerliga regeringen.
              Ingenting händer. Vi är inne på det fjärde och sista året av mandatperioden.
            </seg>
            <seg n="339a4913">
              Det skulle naturligtvis vara till stor glädje att ha det i Sverige.
              Det skulle vara många fördelar med det. Vi skulle få en bättre
              forskning. Vi skulle få poliser som arbetar med personer när de
              kommer ut i tjänst som de lärt känna redan under studietiden.
              Vi skulle ha en bättre fördelning av människor som ursprungligen
              kommer från andra länder. Vi skulle ha en bättre könsfördelning.
            </seg>
            <seg n="b9c05c51">
              Polisfacket arbetar hårt för den här frågan, och vi var klara
              att genomföra den under 20072008 om vi hade fått sitta kvar. Nu
              får vi hoppas att vi får chansen igen, och då kommer det att bli
              en polisutbildning också i Sverige som är akademisk på samma sätt
              som i många andra länder.
            </seg>
            <seg n="6175d634">
              När det gäller den här utredningen handlar det om att ha en politisk
              vilja. Det handlar om att själv vilja någonting och inte gömma
              sig bakom en mening i en utredning. Det finns ett färdigt förslag.
              Svårare än så är det inte. Precis som sägs här handlar det om
              förtroende. Förtroende är en av grundbultarna i rättssäkerheten.
              Utan förtroende finns ingen rättssäkerhet. Stort förtroende ger
              stor rättssäkerhet. Det är det som är poängen. Det är därför som
              det är så viktigt att ha den här särskilda, fristående myndigheten.
            </seg>
            <seg n="0edae028">
              Jag kan garantera att vi kommer att få se många fall på samma
              sätt som nu där poliser känner sig orättvist behandlade när det
              frias eller när det inte väcks åtal och målsägande inte litar
              på rättssystemet och därigenom inte vågar anmäla. Misshandlade
              kvinnor till poliser har det varit många diskussioner om här,
              och det finns många kvinnor i dag som inte vågar anmäla för att
              de tänker: Ja, det är väl bara de polisernas kolleger som hanterar
              ärendet.
            </seg>
            <seg n="dd99d6cf">
              Du har fortfarande chansen. Du har tio månader på dig. Ta chansen!
              Du kommer att tjäna på det, det försäkrar jag.
            </seg>
          </u>
          <note n="194bacad">
            Anf. 17 ULRIKA KARLSSON i Uppsala (m):
          </note>
          <u who="thomas_bodstrom_8a617a" xml:id="i-757874c3988d8b87-1" n="a95ebeb2" prev="i-ec45131754d31315-1">
            <seg n="bcf63794">
              Herr talman! Jag kan inte nog instämma i det som Jacob Johnson
              sade, nämligen att alla människor ska känna sig trygga oberoende
              av bakgrund. Det är jätteviktigt att alla människor känner sig
              trygga. Dels ska de känna sig trygga av hur polisen agerar i det
              område där de bor, dels ska de kunna parkera bilen på parkeringsplatsen
              utanför bostaden utan att den sätts i brand under natten, och
              bussarna ska trafikera området efter klockan åtta på kvällen.
              I Uppsala vill lokaltrafiken dra in bussarna efter klockan åtta
              på kvällen.
            </seg>
            <seg n="fa5ee7d0">
              Det handlar om trygghet att ens dotter faktiskt kan ta lokalbussen
              hem om hon går på bio inne i stan. Det handlar om att bygga trygghet,
              och där är polisen ett viktigt instrument. Polisen måste ha verktyg
              att agera mot de grova kriminella krafterna. För det är en grupp
              grovt kriminella, och sedan har de en svans runt omkring sig.
            </seg>
            <seg n="b197963a">
              Jag delar uppfattningen att det kanske finns anledning att diskutera
              den här frågan i en annan interpellationsdebatt om grogrunden
              eller bakgrunden till upploppen i Gottsunda och Stenhagen, men
              det är alldeles för komplicerat för att kunna bortförklaras med
              dagshändelser. Det finns en lång historik som har lett till problembilden
              som vi ser i dag. Ungdomar började inte kasta sten på grund av
              något misslyckande under den här mandatperioden, utan det här
              är en problembild som har funnits länge.
            </seg>
            <seg n="9941d56a">
              Thomas Bodström pratar om förtroende som grundbulten i rättsväsendet,
              och det är ju så förtroendet är grundbulten. Därför är det så
              viktigt att man har förtroende för polisen, att polisen är närvarande
              och att polisen finns på plats och har en dialog med invånarna
              i Gottsunda och i Stenhagen precis som man har nu. Glöm inte bort
              att skolan rapporterar om att det är tryggare och lugnare där
              nu än vad det var i våras.
            </seg>
          </u>
          <note type="speaker" n="9ca06659">
            Anf. 18 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-6" n="6a07db86">
            <seg n="86e43eb4">
              Herr talman! Frågan som rör en fristående myndighet kan man naturligtvis
              ha olika uppfattningar om, Jacob Johnson. Jag vill påpeka att
              det här har drivits från riksdagen från alla partier i olika avseenden
              och olika konstellationer, och det har utretts i flera omgångar.
              Den senaste utredningen lägger ett förslag som inte innebär att
              man förordar en särskild myndighet. Det har remissbehandlats på
              sedvanligt sätt, och en majoritet av remissinstanserna delar uppfattningen
              att man inte bör inrätta en särskild myndighet men däremot göra
              om organisationen och förändra hur man hanterar den här typen
              av misstankar om brott begångna av poliser.
            </seg>
            <seg n="fa84d6a6">
              Det där är den sedvanliga ordning som vi brukar ha, men den sakkunskap
              som finns i form av utredningar och remissarbete som vi brukar
              lägga stor vikt vid både i riksdag och i regeringar i Sverige
              talar emot den ståndpunkt som Jacob Johnson har just nu.
            </seg>
            <seg n="7c77d6c7">
              Jag har talat om att jag nog stöder den majoritetsuppfattning
              som finns från remissinstanser och andra att det även om det synbart
              skulle kunna vara en bra idé jag har också suttit i riksdagen,
              så jag vet precis hur man kan resonera åt det hållet är det ändå
              så att när man går ned i frågan för att se hur man ska göra den
              här typen av utredningar på bästa sätt och få dem så professionella
              och fristående som möjligt kommer man att behöva poliskompetens
              och på något sätt hitta det.
            </seg>
            <seg n="08eab5a1">
              Jag tycker att de här olika utredningarna är förtjänstfulla i
              den bemärkelsen att de faktiskt har brottats med den här problematiken
              på ett väldigt seriöst sätt, och jag har respekt för det sättet
              att arbeta på även om det inte alltid blir några löpsedlar om
              det, vilket en del tycker är det viktigaste.
            </seg>
            <seg n="14e8b6bc">
              Den andra delen i interpellationen rör bemötande, och jag tror
              att när det gäller ungdomar har vi ett problem, för många ungdomar
              har en bild av polisen som innebär att man känner ett behov av
              konfrontation eller ett avståndstagande. Då tror jag inte att
              det finns några enkla vägar, utan det handlar om att ha fler poliser,
              att arbeta nära och att jobba med sin kompetens när det gäller
              att möta ungdomar.
            </seg>
            <seg n="02501862">
              Utbildningen är självklart otroligt central när det gäller detta.
              Vi kommer också framöver att ändra svensk polisutbildning, men
              vi har en utbildning som innehåller mycket undervisning och träning
              i bemötande.
            </seg>
            <seg n="e1d5248a">
              Ett problem vill jag ändå lyfta fram. Det är antagningen. Vi
              skulle behöva många fler poliser med invandrarbakgrund och förortskompetens
              än vad vi har i dag. Vi har fått en liten förbättring rent statistiskt,
              men den är väldigt liten och antalet ligger på en låg nivå från
              början.
            </seg>
            <seg n="7e7a74e2">
              Jag tycker att det är ett problem. Ett av skälen till att det
              är så är att polisutbildningen är otroligt populär, och det gör
              att det bland annat krävs väldigt höga teoretiska betyg för att
              komma in på polisutbildningen. Många invandrarungdomar har tyvärr
              en del svårigheter i grundskola och gymnasium av olika skäl, och
              de söker inte i samma utsträckning till utbildningarna. Antagningen
              slår inte direkt ut dem, men vi har en lägre andel ungdomar med
              invandrarbakgrund som söker, och det är ett bekymmer. Därför är
              jag väldigt glad över det arbete som vissa polismyndigheter bedriver
              för att öka intresset för att söka polisutbildningen.
            </seg>
            <seg n="03e87805">
              Jag tror att vi behöver en akademisk polisutbildning framöver,
              men jag vill gärna säga att antagningen till akademisk utbildning
              inte med automatik löser den svårighet som vi har att få invandrarungdomar
              bättre representerade bland nya poliser.
            </seg>
          </u>
          <note type="speaker" n="94546170">
            Anf. 19 JACOB JOHNSON (v):
          </note>
          <u who="jacob_johnson_8077eb" xml:id="i-97927818ca236b18-2" n="54fa020a">
            <seg n="0b5f9d32">
              Herr talman! Jag tycker att vi har haft en intressant debatt
              om de här väldigt viktiga frågorna. Som det har sagts här tidigare
              borde vi egentligen ha haft en egen interpellationsdebatt om bakgrunden
              till de här problemen med segregering, diskriminering i arbetslivet
              och kriminalitet och om de åtgärder som måste sättas in mot problemen.
              Men det är en större debatt som det inte riktigt var min avsikt
              att ta upp i den här interpellationsdebatten.
            </seg>
            <seg n="fb7be550">
              Justitieministern och jag har olika åsikt vad gäller värdet av
              en fristående myndighet. Det är bara att konstatera att vi gör
              en annan avvägning. Jag tror att just för det här förtroendeskapande
              motivet skulle det ha en stor betydelse, och kanske också, om
              man hade en sådan myndighet, vara en signal ut i samhället så
              att det kanske kan bli lättare att rekrytera också poliser med
              utländsk bakgrund till de här viktiga utbildningarna.
            </seg>
            <seg n="3b9f7739">
              Att vi på sikt kan få en akademisk polisutbildning är väldigt
              viktigt. Jag noterar med tillfredställelse att justitieministern
              inser att det finns ett problem när det gäller bemötandet av ungdomar.
              Det är naturligtvis en ganska komplicerad fråga.
            </seg>
            <seg n="cf7f11ab">
              Vi har en annan utbildningsnivå rent allmänt i samhället, och
              vi har etnisk mångfald och många religioner. Detta gör att det
              ställs mycket större krav på polisen i dag, och därför är den
              värdegrund som det talas om mycket viktig. Det är också viktigt
              att polisen ges utbildning och möjligheter att utveckla kompetensen
              nära medborgarna så att vi får en tillit mellan medborgare och
              polis. På så sätt kan även pappan från Mellanöstern, som nämns
              i det aktuella exemplet från Gottsunda, känna sig trygg med att
              polisen behandlar hans barn på samma sätt som andra barn.
            </seg>
          </u>
          <note type="speaker" n="56c772fe">
            Anf. 20 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-7" n="6a07db86">
            <seg n="303eba0a">
              Herr talman! Jag är glad att Jacob Johnson tagit upp dessa frågor,
              för bemötandefrågor är oerhört centrala. Det handlar om förtroendet
              för den myndighet som ju kan ingripa i människors frihet. Polisen
              har alldeles särskilda möjligheter att göra det. Det är farligt
              om vi får en situation där stora grupper, och även enstaka människor,
              känner att polisen inte agerar på rätt sätt. Därför är bemötandefrågorna
              centrala, och därför är jag glad för det värdegrundsarbete som
              Rikspolisstyrelsen med stort allvar tagit sig an. Det gäller också
              den uppföljning av värdegrunden som de avser att arbeta med. Likaså
              är det viktigt att fundera över utbildningsfrågorna i perspektivet
              av att bemötandet är viktigt.
            </seg>
            <seg n="25cdd157">
              Jag tror att man ibland ska säga sådant som är självklart. Många
              av poliserna är utbildade för länge sedan och finns där ute, men
              man behöver inte ha utbildning för att uppträda som folk. Jag
              blir arg när professionella vuxna människor som är ute och arbetar
              med personer som hamnat i svåra situationer, eller i mötet med
              ungdomar, inte uppför sig som folk. Man ska bemöta sina medmänniskor
              med respekt och utföra sitt arbete på ett professionellt sätt.
              Det kräver ledarskap på alla nivåer i polisorganisationen. Det
              kräver också kurage av kolleger och andra medarbetare att våga
              säga ifrån när man inte orkar eller begriper att uppföra sig på
              ett anständigt sätt.
            </seg>
            <seg n="8c154722">
              Polisen finns där ute. De är förebilder för många ungdomar. De
              måste bete sig på samma sätt som de själva vill bli bemötta, annars
              vinner man ingenting. Det måste vi enträget och ständigt arbeta
              med.
            </seg>
            <seg n="08e1896b">
              Sedan har vi den särskilda problematik som vi varit inne på,
              nämligen när en polis blir anmäld för ett brott. Hur hanterar
              vi det? Det är riktigt att vi nog har olika åsikter om det. Jag
              lutar mig mot det gedigna utredningsarbete som gjorts och utgår
              från att remissinstanserna har viss erfarenhet av hur man ska
              göra detta på bästa sätt.
            </seg>
          </u>
          <note n="d98daea2">
            Överläggningen var härmed avslutad.
          </note>
          <note n="913f313a">
            4 § Svar på interpellationerna 2009/10:42 och 45 om fängelser
            i Haparanda och Östersund
          </note>
          <note type="speaker" n="f6b53457">
            Anf. 21 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-10894f2dfaff7aeb-0" n="6a07db86" next="i-70fbcfdf7cf46367-0">
            <seg n="37f65cc2">
              Herr talman! Marie Nordén har frågat mig varför jag inte är beredd
              att fullfölja planerna att bygga fängelset i Östersund trots regeringens
              upprepade löften om stora satsningar i rättsväsendet. Thomas Bodström
              har frågat mig om jag avser att ge klartecken till Kriminalvården
              för att anstalterna i Östersund och Haparanda ska byggas. Jag
              har valt att svara på frågorna i ett sammanhang.
            </seg>
            <seg n="f9d8202e">
              Regeringen fullföljer i budgetpropositionen för 2010 satsningen
              på rättsväsendet. Det är den mest omfattande satsning som någonsin
              gjorts på rättsväsendets område. För Kriminalvårdens del har detta
              medfört att regeringen tillfört myndighetens anslag nära 1,6 miljarder
              kronor under innevarande mandatperiod. Det anslag för Kriminalvården
              som regeringen föreslår i budgetpropositionen för 2010 är ca 2,5
              miljarder kronor högre än anslaget 2004, vilket innebär att anslaget
              under denna period har ökat med mer än 50 procent. Under samma
              period har en stabilisering av klienttillströmningen skett, och
              det genomsnittliga antalet inskrivna klienter vid häkten och anstalter
              är i dag ungefär detsamma som för fem år sedan.
            </seg>
            <seg n="a0cd9745">
              Regeringens krav är att de betydande belopp som tillförs ska
              användas till att upprätthålla kvalitet, effektivitet och säkerhet
              i Kriminalvårdens verksamhet. I vilka byggnader och på vilken
              plats det ska ske är en fråga för Kriminalvården.
            </seg>
            <seg n="c191baa6">
              Den tidigare regeringen ställde i samband med den försvarspolitiska
              propositionen 2004 ut ett löfte om att Kriminalvården skulle bedriva
              verksamhet i bland annat Östersund, som ett sätt att kompensera
              för nedläggning av försvarets verksamhet, vilket var ett löfte
              utan beslutsunderlag och finansiering. Faktum är att den förra
              regeringen aldrig ens gav något formellt uppdrag till Kriminalvården
              att upprätta en anstalt i Östersund. Jag tycker att det är häpnadsväckande
              att ange en sådan sak till riksdagen utan att sedan följa upp
              det med ett uppdrag till myndigheten.
            </seg>
            <seg n="04bc991c">
              Jag har hela tiden varit tydlig med att det är Kriminalvården
              som bäst avgör var anstalter och häkten bör placeras och att det
              därför är Kriminalvården som ska ansvara för detta, inom de ramar
              som riksdag och regering bestämmer.
            </seg>
            <seg n="168e2754">
              För hyreskontrakt som är längre än sex år krävs regeringens medgivande
              till hyrestiden. Det är alltså kontraktens längd som regeringen
              prövar i det sammanhanget. Kriminalvårdens ansvar är att bedöma
              om de utökade ekonomiska ramarna bör användas till verksamhet
              i Östersund och Haparanda. Om Kriminalvården vill teckna hyreskontrakt
              som är längre än sex år i Östersund och Haparanda utgår jag från
              att myndigheten gör en korrekt hemställan om ett medgivande till
              hyrestiden. En sådan hemställan har inte inkommit.
            </seg>
          </u>
          <note n="236e2acb">
            Anf. 22 MARIE NORDÉN (s):
          </note>
          <u who="beatrice_ask_7ca881" xml:id="i-70fbcfdf7cf46367-0" n="6a07db86" prev="i-10894f2dfaff7aeb-0">
            <seg n="79a536c3">
              Herr talman! Jag måste väl tacka för svaret. Trots att det var
              väntat var det inte det svar jag hade hoppats på. Jag hade hoppats
              på en vilja från ministern att ta ansvar för den aktuella situationen
              och vara del av en lösning. Jag tror att ministern är medveten
              om att hon är den som kan lösa problemet.
            </seg>
            <seg n="522013f7">
              Som jag säger i min interpellation, och ministern i sitt svar,
              fattades beslut om en anstalt i Östersund i samband med försvarsnedläggningen
              2004. Det var en del av ett större paket med statliga arbetstillfällen
              som skulle kompensera för den förlust av jobb som vi fick i Östersund
              och i Jämtlands län. Anstalten är en viktig del av det kompensationspaketet.
              Från början handlade det om cirka hundra arbetstillfällen, men
              det har växt under åren och Kriminalvårdens planerade behov har
              ökat, vilket innebär att det landar i ungefär 220 anställda på
              den planerade anstalten.
            </seg>
            <seg n="44679e13">
              Planeringen har nu som sagt pågått i fem år. Förhandlingarna
              mellan Östersunds kommun och Kriminalvården om marken är klara.
              Kostnaderna för verksamhetsbeskrivning, upphandling, projektering
              med mera uppgår till ca 155 miljoner kronor. Till detta kommer
              en i dag okänd kostnad för Specialfastigheter och övriga leverantörer
              som arbetat med projektet i form av olika garantiåtaganden.
            </seg>
            <seg n="50b5884a">
              Att detta skulle ha pågått utan någon kännedom om eller återkoppling
              till Regeringskansliet har jag mycket svårt att tro. När ministern
              hävdar att det är upp till Kriminalvården att avgöra var den ska
              bedriva sin verksamhet upplever jag det som ett sätt att skjuta
              ifrån sig ansvaret i den här situationen precis som ministern
              gör då hon inte är beredd att lösa situationen som den ser ut
              i dagsläget.
            </seg>
            <seg n="55c6fe57">
              Ministern säger i sitt svar att ingen hemställan om medgivande
              för att hyra längre än sex år har gjorts. Det stämmer dock inte.
              Under våren 2009 lämnade Kriminalvården in ett godkännande till
              regeringen för ett hyresavtal som skulle vara längre än sex år;
              det var på 25 år. Man fick vänta i fem månader, och när beskedet
              kom lämnades det tillbaka i form av ett återförvisande på formella
              grunder.
            </seg>
            <seg n="517f5704">
              Ministern vill hävda att anstalten inte skulle vara finansierad
              eller budgeterad för, men ministern vet mycket väl att det inte
              fungerar så. Det här var ingen budgetfråga 2005 då den förra regeringen
              lade sin sista budget för den mandatperioden.
            </seg>
            <seg n="7dbf7924">
              Justitieministern måste ta ansvar och agera utifrån den situation
              som nu råder. Jag tycker inte att det duger att försöka gömma
              sig bakom formaliteter eller en tidigare regering. Skattebetalarna
              vill inte se att 155 miljoner och mer slängs i sjön, till ingen
              nytta. Det tror jag inte att ministern heller vill, och det kan
              hon förhindra i dag genom att ta ansvar.
            </seg>
            <seg n="e5e76624">
              Det duger inte att häpna, för det löser inte problemet. Frågan
              är mycket viktigare än så.
            </seg>
          </u>
          <note type="speaker" n="1cf2b6ec">
            Anf. 23 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-3c3f91c8bc304de6-0" n="a95ebeb2">
            <seg n="f80b7ced">
              Herr talman! Regeringen styr riket. Ansvarig för rättsfrågor
              är justitieministern. Nu är det Beatrice Ask.
            </seg>
            <seg n="197719cd">
              Vi kan konstatera att under den här tiden, på tre år, har vi
              sett en kris i polisen 2007. Det slutade med att RPS-chefen avgick.
              Jag stod och sade det två dagar innan här. Beatrice Ask förnekade
              det. Två dagar senare avgick han.
            </seg>
            <seg n="6f6eb8c0">
              År 2008 var det kris i Åklagarmyndigheten. Rättegångar ställdes
              in. Vittnen fick gå hem. Misshandlade kvinnor fick gå hem. Misstänkta
              människor fick vänta på att få sin sak prövad. Det var en kris
              som orsakade stor skada för många människor.
            </seg>
            <seg n="3649a2d9">
              År 2009 är det Kriminalvårdens tur. Vi har en kris där vi har
              projekterat för hundratals miljoner för anstalter varom vi inte
              vet om de kommer att bli verklighet, i varje fall inte om Beatrice
              Ask fortsätter att vara ansvarig för rättsfrågorna. Det är du
              som är ansvarig för de här frågorna. Det går inte att gömma sig
              bakom myndigheterna. Det är du som måste stå upp för de här sakerna.
            </seg>
            <seg n="2791a084">
              Vi har sagt det här i en proposition. Det är mycket riktigt.
              Det här arbetet har pågått under socialdemokratisk regering och
              under borgerlig regering. Det är ständiga kontakter mellan myndigheter
              och departement under såväl socialdemokratisk som borgerlig regering.
              Det är inte så att myndigheterna arbetar på sitt håll och Justitiedepartementets
              tjänstemän på sitt håll. Man har kontinuerlig kontakt med varandra.
              Man vet precis vad som händer. Allt annat är felaktigt. Försök
              i varje fall inte lura mig, som fortfarande har många vänner i
              Justitiedepartementet som jag umgås med och får mycket information
              av. Det är inte så det går till, att det plötsligt kommer en fråga
              och man säger: Oj, ska det byggas en anstalt i Östersund? Det
              får ni nog se till att få finansiering för. Det är inte så det
              har gått till. Det här har man väl känt till på Justitiedepartementet
              under dessa tre år. Allt annat är att slarva med sanningen. Så
              ser det nämligen ut.
            </seg>
            <seg n="ca61787d">
              Det går alltså inte att skylla ifrån sig. Vi har en situation
              där man bara i Östersund har projekterat för 155 miljoner kronor.
              Beatrice Ask säger att man har satsat så mycket att det ska ordna
              sig. Men hur ser det ut enligt regeringens siffror? Jo, man övertog
              en budget i balans och med plus på varje rättsområde. När det
              gäller Kriminalvården kan vi se ett underskott redan nästa år,
              2010, på 138 miljoner. Det kan man väl leva med, men redan 2011
              är det 1 074 miljoner. År 2012 är det 2 182 miljoner.
            </seg>
            <seg n="7a368283">
              Beatrice Ask säger att det här ska göras inom ramen för den ekonomi
              som man har. Det är klart att det inte går! Det är klart att Östersund
              inte får något fängelse med det. När det sedan uteblir reformer
              som man skulle kunna spara mycket pengar på, hundratals miljoner,
              i form av att utveckla halvvägshus, fotboja och mycket annat,
              är det klart att det havererar. Det är klart att hela Kriminalvården
              nu lider i den kris som polisen och åklagarna haft tidigare.
            </seg>
            <seg n="6093fe3f">
              Det krävs att man tar tag i taktpinnen, inte gömmer sig bakom
              myndigheterna, inte agerar som om man fortfarande vore i opposition,
              utan faktiskt visar hur det ska bli: Antingen blir det en anstalt
              i Östersund, eller så blir det inte det. Att vara minister innebär
              att också ta obekväma beslut. Jag skulle ha respekt för det. Jag
              skulle inte gilla det, men jag skulle ha respekt för det. Jag
              vet också att man får propåer från alla möjliga olika håll. Det
              är diskussioner i Skåne och så vidare. Jag förstår att man kan
              ha uppfattningen att det ska ligga någon annanstans. Men säg då
              det! Säg att ni inte vill ha den där utan anser att det ska vara
              en annan prioritering! Att gömma sig bakom en kriminalvårdschef,
              dessutom på felaktiga grunder, inger inte respekt utan ökar bara
              den misstro som finns inom rättsväsendet mot den ledning som nu
              sköter de här frågorna. Man låter sig inte luras av detta ute
              i Kriminalvården. Man vet hur det ligger till: Beatrice Ask har
              inte förmått sköta ledningen av kriminalvårdsfrågorna.
            </seg>
          </u>
          <note type="speaker" n="75e7d688">
            Anf. 24 KRISTER HAMMARBERGH (m):
          </note>
          <u who="krister_hammarbergh_315a95" xml:id="i-2f9c74eceec3fd16-0" n="58a628ab">
            <seg n="88a7c930">
              Herr talman! Jag skulle vilja börja med att lämna ett gott råd
              till föregående talare: Byt informatörer! Skaffa dig bra informatörer,
              så får du rätt information!
            </seg>
            <seg n="b2312c2b">
              Det finns anledning att peka på det justitieministern började
              med, nämligen de resurser som Kriminalvården de facto har tillförts
              de senaste åren. Budgeten ligger nu på 7,3 miljarder. Men det
              var bara 5,7 miljarder för ett fåtal år sedan. Bara under den
              här mandatperioden under alliansregeringen har Kriminalvården
              tillförts ytterligare en tredjedel i ökad budget. Med de mindre
              satsningar som Thomas Bodström gjorde har Kriminalvården fått
              budgeten ökad med 52 procent på fem år. Det finns ingen närhet
              till någon annan myndighet som skulle få en så pass stor ökning
              av resurserna. Med tanke på den finansiella krisen är just Kriminalvården
              av alla myndigheter mer än väl tillgodosedd med ekonomiska resurser.
            </seg>
            <seg n="3a059043">
              Den viktiga frågan i dag gentemot skattebetalarna är hur vi hanterar
              dessa resurser. Det finns goda anledningar att påpeka att vi i
              Sverige har ett system som har tjänat oss väl under många hundra
              år, med fristående myndigheter som tar ansvar. Kriminalvården
              tillhör de myndigheter som inte har en verksstyrelse utan ett
              insynsråd, där jag själv ingår, och där generaldirektören är den
              som fattar besluten inom ramen för verksmyndigheten.
            </seg>
            <seg n="c0286988">
              Det är klart att vi som skattebetalare, riksdagsledamöter och
              andra, har rätt att kräva att en myndighet planerar, verkställer
              och utvecklar verksamheten, har god kontroll, tar ekonomiskt ansvar
              och planerar på ett klokt sätt.
            </seg>
            <seg n="8859dfd2">
              Herr talman! Trots pengaregnet får vi nu en diskussion där Kriminalvården
              ger sken av att man har utsatts för besparingsåtgärder, trots
              att bara årets tillskott är 700 miljoner kronor. Det blir stopp
              för två planerade anläggningar. Låt mig också säga, herr talman,
              att jag verkligen hoppas att Kriminalvården ser till att den nya
              anstalten i Haparanda byggs och verkställs så fort som möjligt.
            </seg>
            <seg n="edc994c6">
              Att Thomas Bodström som oppositionspolitiker ägnar all sin kraft
              åt att nästan maniskt jaga just Beatrice Ask i stället för att
              tala om samhällskritik må vara. Däremot är jag bekymrad när jag
              läser pressmeddelandet från Kriminalvården, där man pratar om
              neddragningar utan att i samma pressmeddelande som myndighet tala
              om att det faktiskt netto sker en ökning av antalet anstaltsplatser
              nästa år. Jag blir också bekymrad när jag ser att den generaldirektör
              i vars insynsråd jag ingår inte heller nämner i samma pressmeddelande
              att nedläggningen av anstalten i Härnösand beror på att en ny
              superanstalt byggts några kilometer därifrån, att nedläggningen
              av en del häkten beror på att nya häkten har byggts eller att
              det i listan också ingår anstalter som man redan tidigare har
              beslutat att lägga ned. Det ger inte en riktigt korrekt bild av
              vad som händer.
            </seg>
            <seg n="fa2f1393">
              Jag måste säga att jag tycker att regeringen har tagit ansvar,
              som redan 2008 gav uppdraget att se över hur Kriminalvården fungerar.
              Vi kan konstatera när det gäller det andra delbetänkandet, Effektiviteten
              i Kriminalvårdens lokalförsörjning , att både Ekonomistyrningsverket
              och utredningen i sig kraftigt kritiserat sättet som Kriminalvården
              använder för att sköta projekteringar och hur man hanterar skattemedel.
            </seg>
            <seg n="bebd60be">
              Än värre: I det ytterligare betänkande som nu kom, Kriminalvården
              ledning och styrning , finns kraftig kritik. Man säger att strategiska
              vägval måste föregås av analyser. Det är mycket kraftig kritik.
              Man säger att ledning och styrning måste blir mer strategisk och
              att tillsynen måste förstärkas.
            </seg>
            <seg n="4f4908d9">
              Herr talman! Det här är ett samhällsproblem. Det är en myndighet.
              Det finns ett politiskt ansvar. Men det finns anledning att också
              återkomma till vad den tidigare justitieministern egentligen inledde
              och har ställt till med.
            </seg>
          </u>
          <note type="speaker" n="db3a8349">
            Anf. 25 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-10894f2dfaff7aeb-1" n="6a07db86" next="i-70fbcfdf7cf46367-1">
            <seg n="98f69ea5">
              Herr talman! Det som Thomas Bodström ibland kallar för kris skulle
              jag lika gärna kunna vända på och säga att jag har fått städa
              upp inom polisen, åklagarväsendet och även Kriminalvården, som
              det ser ut, efter företrädarna. Jag är inte beredd att säga att
              det är något problem att göra det. Men det är så här när det gäller
              Östersund och Verksmon: Socialdemokratiska regeringen lovade saker.
              Men det finns inga beslut. Det finns inga pengar. Vi har varit
              väldigt tydliga redan från första dagen med den nya alliansregeringen:
              Det är myndigheten som ansvarar inom de ramar som ges. Ingen myndighet
              har procentuellt fått sådana förstärkningar som just Kriminalvården.
              Det är ramen för diskussionen.
            </seg>
            <seg n="07e14a84">
              Det är otroligt viktigt när det gäller de stora investeringar
              som man måste göra i kriminalvårdsanläggningar att ha ordning
              och reda på papperen. Jag kan berätta för Thomas Bodström, om
              han inte har noterat det, att jag har bestämt att vi ska genomföra
              en särskild revision av de senaste byggprojekten. Det är alldeles
              nödvändigt. Jag vill försäkra mig om att de medel som skattebetalarna
              lägger på detta används på ett anständigt och bra sätt och att
              man följer de riktlinjer och regler som gäller för statlig verksamhet.
              Det är oerhört nödvändigt.
            </seg>
            <seg n="022fed82">
              Det är inte så att man som minister bara kommer överens om och
              gör verbala satsningar eller att man helt plötsligt hoppar in
              och fattar de roliga besluten, strör löften omkring sig och säger
              att man får fixa det. Det får vara lite ordning och reda.
            </seg>
            <seg n="c37b8f7a">
              Inom Kriminalvården har man nu en arbetsgrupp som tittar på de
              planer man har. Krister Hammarbergh berättade en del om utredningen
              om effektivitet och styrning, och det har gjorts en del andra,
              och den genomlysning som vi har gjort i olika avseenden. Den visar
              att det finns väldigt mycket mer att göra för att få träffsäkerhet
              i prognoser och annat.
            </seg>
            <seg n="d0dbed4b">
              I motsats till Socialdemokraterna är alliansregeringen varsam.
              Vi tänker inte bygga fängelser som inte behövs. Beläggningssituationen
              framöver är sådan att vi ligger på 90 procent för anstalterna
              och 80 procent för häktena. Vi förnyar strukturen successivt,
              vilket är nödvändigt. Men vi kan inte bara bygga med stora insatser
              utan att veta att vi gör rätt. Kriminalvården är den professionella
              myndighet som ska ta det yttersta ansvaret för den typen av byggnationer.
            </seg>
            <seg n="942c42d6">
              Nu är jag uppvuxen i Jämtland. Jag har till och med bott i Östersund.
              Jag vet mycket väl hur lurade de känner sig däruppe. Jag förstår
              alla som är upprörda över att det plöjts ned miljontals kronor,
              och de undrar om det blir någon anläggning. Det kan man verkligen
              fundera över. Det får arbetet inom Kriminalvården utvisa.
            </seg>
            <seg n="7b6144d2">
              Det är ändå så att jag som justitieminister har ansvar för att
              se till att myndigheten arbetar på ett genomtänkt sätt och att
              man också tar ansvar för de prioriteringar som måste göras. Det
              är ingenting som man bara far runt och lovar dem för att man tror
              att det är enklare rent politiskt. Jag tänker ta mitt ansvar i
              det fallet.
            </seg>
          </u>
          <note n="ecfeff70">
            Anf. 26 MARIE NORDÉN (s):
          </note>
          <u who="beatrice_ask_7ca881" xml:id="i-70fbcfdf7cf46367-1" n="6a07db86" prev="i-10894f2dfaff7aeb-1">
            <seg n="09a91c8b">
              Herr talman! Krister Hammarbergh hoppas och hoppar på tåget att
              anklaga Kriminalvårdsstyrelsen. Men det löser inte problemet i
              den situation som nu är. Det är majoriteten som måste ta ansvar.
              Justitieministern vill gömma sig bakom en revision och en översyn.
              Det är inte fel i sig att göra sådana, men det löser inte problemet
              i den situation som nu är.
            </seg>
            <seg n="4987c0eb">
              Det är många som känner sig lurade och upprörda, säger Beatrice
              Ask. Ja, det är det. Det är många som känner sig lurade och upprörda
              över att vi i dag har en regering som inte ser sin roll i att
              fördela de statliga resurserna över landet eller behovet av att
              våga fatta ett beslut i Regeringskansliet om att de statliga jobben
              ska spridas över landet.
            </seg>
            <seg n="93f5a52d">
              Det gjorde vi när vi fattade ett försvarsbeslut som var jobbigt
              och väldigt smärtsamt för många inblandade. Men vi fattade beslutet
              att kompensera för de statliga jobben. I dag har vi en regering
              som aktivt bedriver en motsatt politik och aktivt flyttar de statliga
              jobben ute i landet tillbaka till Helsingfors.
            </seg>
            <seg n="dc356307">
              Den här frågan är för viktig för att landa i politisk prestige
              eller i att man anklagar varandra. Den här frågan berör väldigt
              många människor i Jämtland. Det är människor som drabbades av
              försvarsnedläggningen och den senaste nedläggningen i Östersund
              av Frösö behandlingshem. Det blev också en fråga för regeringen.
              Men där valde regeringen att helt och hållet säga att myndigheten
              tar ansvar för det.
            </seg>
            <seg n="3064f98a">
              Det finns många som har förhoppningar om anstalten och de möjligheter
              den skulle ha öppnat för dem att komma tillbaka till arbetsmarknaden
              och arbetslivet igen. Det är just därför vi har diskussionen här
              i dag och det är så viktigt att ministern ser sitt ansvar att
              fatta ett beslut.
            </seg>
            <seg n="75ec409f">
              Det är inte, precis som Thomas Bodström sade tidigare och som
              ministern också är medveten om, någonting som har dykt upp den
              här månaden. Det är en fråga som man har jobbat med väldigt länge.
              Oavsett vilka resurser som regeringen har tillfört myndigheten
              under åren har Kriminalvården inte möjlighet att uppföra anstalten
              utan att regeringen är med och bidrar.
            </seg>
            <seg n="95d7fd59">
              Jag vill återigen säga att detta inte var en budgetfråga när
              vi fattade beslut om budgetpropositionen och pekade ut Haparanda
              och Östersund som två kommande anstalter. Det var inte en budgetfråga
              då, men det är en budgetfråga nu. Nu har den här regeringen möjlighet
              att ta ansvar för det.
            </seg>
            <seg n="2d813bd5">
              Det finns väldigt olika åsikter om vilka behov man kommer att
              ha i framtiden. När ministern beskriver situationen kan man tro
              att alla behov är tillgodosedda när det gäller platser inom Kriminalvården.
              När man talar med domstolsväsendet, åklagarväsendet, polismyndigheten,
              Brå och för den delen också Kriminalvården ser det helt annorlunda
              ut.
            </seg>
            <seg n="31a17d4d">
              Detta är två anstalter som många säger sig behöva om man inte
              ska hamna i samma situation som vi var i på 90-talet när det var
              en överbelastning. Det var väldigt lätt att ta sig ut, och det
              var inte en rimlig situation för många. Hursomhelst är det jobb
              som är väldigt viktiga för jämtarna. Vi får se vad revisionen
              leder till. Den kommer vi att följa. Men det löser inte problemet
              som det nu är.
            </seg>
          </u>
          <note type="speaker" n="b4ad9084">
            Anf. 27 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-3c3f91c8bc304de6-1" n="a95ebeb2">
            <seg n="79098c5d">
              Herr talman! Jag ska först säga till Krister Hammarbergh att
              detta är en interpellationsdebatt. Du vet att det är en kontroll
              av regeringen och ministern och inte en allmänpolitisk debatt.
              Om du inte har förtroende för mig kan du fråga din kloka partikamrat
              Henrik von Sydow. Han har suttit i KU och vet vad en interpellation
              är.
            </seg>
            <seg n="7bbe0fa8">
              Jag vill inte hindra dig att gå upp i debatten. Men detta är
              en kontroll av regeringen och statsrådet. Än mindre är det särskilt
              lämpligt att kritisera en myndighet som inte har någon möjlighet
              att besvara kritiken. Jag vill bara ha det sagt. Jag tar gärna
              en allmänpolitisk debatt vid ett senare tillfälle. Men som ordförande
              i justitieutskottet tycker jag att det är lämpligt att du följer
              det som är tänkt i grundlagen.
            </seg>
            <seg n="742c6d9f">
              Beatrice Ask säger att hon har städat upp. Var det att städa
              upp att få målsägande att gå hem från rättegångarna? Var det att
              städa upp att när vittnena fick gå hem? Var det att städa upp
              när åklagarna sjukskrev sig på grund av arbetsbörda? Var det att
              städa upp? Var det att städa upp när det var kaos inom polisen
              mellan rikspolischef och länspolismästare?
            </seg>
            <seg n="0b3392d8">
              Är det att städa upp har vi närmat oss det vi brukar leka hemma,
              nämligen tvärtomspråket, man säger en sak och sedan är det precis
              tvärtom. Det är inte att städa upp att få rättegångar inställda.
              Det är allt annat än att städa upp. Det är kaos och brist på ledarskap
              från Justitiedepartementet. Det är konsekvensen. Jag tror inte
              att det skulle vara roligt för dig om åklagarna råkade läsa att
              du tycker att du har städat upp när de på det sättet fick sin
              arbetsbörda. Det tror jag inte att de skulle gilla.
            </seg>
            <seg n="31c72a04">
              Sedan är det som vanligt när det är en interpellationsdebatt.
              Det är plötsligt Socialdemokraternas fel nu också. Jag har sagt
              det tidigare, och jag säger det nu igen. Jag kan vara född i opposition.
              Jag tror att man är evinnerligt trött när man nu börjar närma
              sig valet att tala om vad tidigare regeringar har gjort.
            </seg>
            <seg n="7e1d16e2">
              Vi kunde säkert ha gjort saker och ting bättre. Låt oss diskutera
              det vid tillfälle. Men detta är återigen en interpellationsdebatt
              för att kontrollera vad regeringen och statsråden har gjort. Då
              går det inte bara att skylla ifrån sig.
            </seg>
            <seg n="e2559122">
              Det går inte att säga att det är Kriminalvårdens uppgift, som
              om man inte visste om att det har arbetats med projektering. Jag
              skulle vilja säga att det vore ännu värre att låtsas som att du
              inte kände till det som har pågått i Östersund. Där har 155 miljoner
              redan plöjts ned i något som inte kommer att bli verklighet.
            </seg>
            <seg n="ccc6f22e">
              Du säger att jämtarna nu känner sig lurade. Det är klart att
              de känner sig lurade! De har också följt arbetet. De har sett
              detta. Det har varit bygglov och dessutom problem med bygglovet.
              Det har varit en stor diskussion i Östersund.
            </seg>
            <seg n="ad72f740">
              Det är klart att de känner sig lurade. De har utgått från att
              man säger ifrån om det inte blir verklighet. Då skulle man ha
              respekt för beslutet, som jag sade tidigare. Man skulle inte gilla
              det, men man skulle ha respekt för det. Att tio månader före valet
              säga: Det är Kriminalvården som får ta ansvar för det, inger inte
              förtroende när den har 1 miljard i underskott för 2011.
            </seg>
            <seg n="1ec2c043">
              Som om det inte vore nog med det bygglov och den projektering
              som gjorts har man inrättat ett häkte i Östersund. Det kan väl
              ändå inte ha gått dig spårlöst förbi, Beatrice Ask? Det har inrättats
              ett häkte efter en lång diskussion, som också jag var involverad
              i. Där var en av tankarna att människor inte ska behöva åka till
              Sundsvall. Därför har man inrättat ett häkte som nu också kommer
              att försvinna om denna politik fortsätter.
            </seg>
            <seg n="7b25e2ba">
              Nu hoppas vi att den inte ska göra det. Du säger att Östersundsborna
              inte ska känna sig lurade. De har ett val att göra nästa år, och
              det är ett enkelt och konkret val för jämtarna och Östersundsborna.
              Vid en borgerlig seger kommer det antagligen inte att bli någon
              anstalt. Om nu inte saker och ting förändras fullständigt med
              nya anstalter på andra håll kan man med säkerhet säga att med
              en socialdemokratisk seger kommer det att bli en anstalt. Det
              är enkelt för medborgarna. De trodde 2006 att det skulle bli en
              anstalt oavsett vilka som vann. Nu vet de bättre. År 2010 väljer
              Östersundsborna anstalt eller inte anstalt, borgerlig seger eller
              socialdemokratisk seger. Det är vad som väntar.
            </seg>
          </u>
          <note type="speaker" n="fe181209">
            Anf. 28 KRISTER HAMMARBERGH (m):
          </note>
          <u who="krister_hammarbergh_315a95" xml:id="i-45decc316a353364-0" n="58a628ab" next="i-3410e39ab206912d-0">
            <seg n="6be50baa">
              Herr talman! Innan jag börjar mitt inlägg måste jag, eftersom
              detta är tv-sänt, be talmannen förklara för tv-tittarna och Thomas
              Bodström hur debattreglerna ser ut för interpellationsdebatter.
              Det framställdes delvis felaktigt nyss.
            </seg>
            <seg n="825caa00">
              (FÖRSTE VICE TALMANNEN: Jag kan göra det efter inlägget eftersom
              det är begränsat till två minuter.)
            </seg>
            <seg n="051a1cc3">
              Jag tror att det är väsentlig information också med tanke på
              respekten för demokratins kammare.
            </seg>
            <seg n="d69666fe">
              Herr talman! Jag vänder mig först lite grann till Marie Nordén.
              Om det hade varit så att Socialdemokraterna seriöst menade att
              man ville ge mer resurser till Kriminalvården hade man signalerat
              det i sin budgetreservation. Det har man inte. Man vill inte anslå
              mer pengar till Kriminalvården. Så mycket var det löftet värt.
              Det enda initiativ Socialdemokraterna har tagit jämfört med regeringen
              under den här mandatperioden är faktiskt mindre pengar ett av
              åren. Det är sanningen.
            </seg>
            <seg n="1f6218d9">
              Nu lovar Thomas Bodström saker i tidningarna. Men nu börjar man
              misstro dig, Thomas Bodström. Du fick frågan i Haparandabladet:
              Varför ska vi tro på dig nu? Misstron sprider sig, Thomas Bodström.
              Man ser att det är oppositionspolitik och ingenting annat.
            </seg>
            <seg n="2b3e4bd5">
              Faktum är att det är ett mycket märkligt agerande att göra sig
              så bred med tanke på att man egentligen har styrt det här och
              gett dekret via pressmeddelande och inte genom dokumentation.
              Det tyder på att den förra regeringen inte hade förmåga att regera,
              utan snarare agerade under valåret. Den ställde ut tomma löften
              och gav inga resurser. Nu sitter vi med problemet.
            </seg>
            <seg n="ac4220bd">
              Men vi har också andra problem som är viktiga att debattera.
              Vad händer med alla dessa resurser som tillförs Kriminalvården?
              Det är en viktig och väsentlig diskussion. Jag anser också fortfarande
              att anstalten i Haparanda borde byggas. Men det krävs resurser,
              styrning och effektivitet.
            </seg>
          </u>
          <note n="7309faa7">
            Anf. 29 FÖRSTE VICE TALMANNEN:
          </note>
          <u who="krister_hammarbergh_315a95" xml:id="i-3410e39ab206912d-0" n="58a628ab" prev="i-45decc316a353364-0">
            <seg n="6c010f44">
              En interpellationsdebatt är en debatt som pågår utifrån det ärende
              som är inlämnat av interpellanten. Det hindrar inte att andra
              anmäler sig till debatten, vilket Krister Hammarbergh har gjort.
              Han har också fått ordet. Detta har uppfyllt alla krav som kan
              ställas på en interpellationsdebatt.
            </seg>
          </u>
          <note type="speaker" n="f7773072">
            Anf. 30 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-10894f2dfaff7aeb-2" n="6a07db86" next="i-70fbcfdf7cf46367-2">
            <seg n="86d95873">
              Herr talman! Jag tycker att Marie Nordén tar upp det som är centralt,
              nämligen att man inte löser situationen nu bara genom att gömma
              sig bakom formaliteter. Det är alldeles sant. Utifrån Östersundsbornas
              verklighet är det väldigt märkligt hur man har agerat.
            </seg>
            <seg n="0c787b11">
              Jag konstaterar att det är ännu märkligare eftersom Socialdemokraterna
              gör sig så breda men inte anslår några pengar för en Östersundsanstalt
              i sin budget. De anslår inte heller mer pengar. Det gör att vän
              av ordning ställer sig frågan: Vilka ytterligare anstalter vill
              Socialdemokraterna lägga ned? Vill man öppna för halvtidsfrigivning?
              Eller på vilket sätt ska Kriminalvårdens budget annars gå ihop?
            </seg>
            <seg n="e2d3dd71">
              Men det löser inte heller situationen i dagsläget. Det finns
              två saker som jag och regeringen gör. Det ena är att gå igenom
              ärendet och se hur det är hanterat. Hur ser effektivitet och ledning
              ut när det gäller de stora byggprojekten och planeringen inom
              Kriminalvården? Vi har också försäkrat oss om att Kriminalvården
              nu har en arbetsgrupp med de bästa medarbetarna man har för att
              gå igenom investeringsplaner och prognoser när det gäller beläggning.
              Då kan man komma till goda slutsatser i de bedömningar som myndigheten
              ska göra.
            </seg>
            <seg n="534bc1a0">
              Vi har inte ändrat besked tio månader före valet vare sig vad
              gäller Östersund, Haparanda eller någon annan anstalt. Jag har
              från första dagen varit tydlig med att Kriminalvården själv har
              ansvaret för vilka anstalter man ska ha och hur organisationen
              ska vara strukturerad. Men man får då rätta sig efter de ramar
              som finns. Ingen myndighet har fått mer anslagsökningar än Kriminalvården.
              De får för nästa år 700 miljoner kronor ytterligare. Den som påstår
              att detta är ett besparingskrav får fundera lite över sitt eget
              sätt att räkna. 700 miljoner kronor är fruktansvärt mycket pengar.
            </seg>
            <seg n="1291764c">
              Låt mig i sammanhanget också ta upp en aspekt som jag tycker
              är viktig. Vi invigde i veckan en ny anstalt i Härnösand. Jag
              var inte ensam där, utan det var många som deltog i invigningen.
              Det är bra att vi har fått tre nya säkerhetsanstalter. Men det
              är klart att det väcker viss uppmärksamhet hos många människor
              att kostnaderna per dygn för en intagen på en säkerhetsanstalt
              ligger på 5 0006 000 kronor. De nya platserna är fruktansvärt
              dyra generellt sett; man kan bo på väldigt fina hotell för de
              kostnaderna. När man samtidigt ser att Kriminalvården skulle kunna
              göra mycket mer när det gäller verksamhetens innehåll om de fick
              använda kanske hälften av pengarna per dag och intagen inser man
              att det kanske ändå finns skäl att vara lite noga med hur resurserna
              används. Man ska ställa krav på en myndighet som har detta ansvar.
            </seg>
            <seg n="57783aa3">
              Jag tycker att det är otroligt viktigt med den genomlysning av
              effektivitet och beslutsstrukturer som man har gjort. Det måste
              det vara oavsett var i landet en anstalt ska ligga. Det är ingen
              som vill att vi ska bygga bara för sakens skull, även om det just
              under byggtiden kan innebära visst stöd när det gäller arbetsmarknaden.
            </seg>
            <seg n="203937fb">
              Vi går igenom de senaste byggprojekten. Kriminalvården arbetar
              aktivt för att fatta de beslut de behöver fatta för att klara
              sig inom den ram som nu utökas med 700 miljoner kronor. Innan
              det är gjort vet vi naturligtvis inte hur det går med vare sig
              Östersund, Haparanda eller en del andra angelägna beslut som måste
              fattas.
            </seg>
            <seg n="1e87cf32">
              Det handlar både om att vi har en önskan om att byta ut en del
              gamla otidsenliga anstalter och om att det behövs en del nybyggen.
            </seg>
          </u>
          <note n="5e9df581">
            Anf. 31 MARIE NORDÉN (s):
          </note>
          <u who="beatrice_ask_7ca881" xml:id="i-70fbcfdf7cf46367-2" n="6a07db86" prev="i-10894f2dfaff7aeb-2">
            <seg n="577a888d">
              Herr talman! Jag börjar med att kommentera Krister Hammarberghs
              inlägg. Den tidigare regeringen fattade beslut om ersättningsjobb
              i bland annat Östersund. Vi genomförde också samtliga under den
              mandatperiod som det gällde. Det här är ett av de få som var eftersläntrare.
              Det föregicks inte av några politiska diskussioner. Alla var överens
              om tagen. Det väcktes ingen interpellation av någon moderat eller
              centerpartist eller någon annan borgare i riksdagen som ifrågasatte
              en anstalt i Östersund och Haparanda, bland annat.
            </seg>
            <seg n="1d6e509c">
              Det är nu ett beslut behöver fattas av regeringen vad gäller
              ett hyresavtal på 25 år. Sedan handlar det om att det hamnar i
              budget 2012. Både justitieministern och Krister Hammarbergh är
              mycket väl medvetna om att det 2005, som var vårt sista budgetår
              för den gången, inte fanns någon möjlighet att budgetera för någonting
              som skulle ligga 2012. Men man kan ju alltid slå ifrån sig ansvaret.
            </seg>
            <seg n="38e1c981">
              Vi är inte betjänta av ett icke-besked just nu. Det är färdigprojekterat
              i Östersund och Haparanda. Ska man börja bygga någonstans är det
              just på de platserna. Jag hoppas att i alla fall få det beskedet
              från ministern att man inte springer i väg och börjar lägga ned
              resurser på någon annan plats för att bygga något mer angeläget
              där det kanske är mer tättbefolkat och finns fler människor som
              kan ge en röst i nästa val.
            </seg>
            <seg n="35b3b958">
              Ministern kan ha en åsikt om placeringen av en anstalt. Häktet
              är viktigt; Thomas Bodström tog upp den frågan. Det handlar om
              en besparing på Kriminalvården, men en kostnad bara på polismyndigheten
              med 4 miljoner kronor per år om häktet försvinner från Östersund.
            </seg>
            <seg n="0eacd6dd">
              Vi kommer att följa frågan noga. Det är en viktig fråga för östersundarna.
              220 jobb kan tyckas vara väldigt lite här i Helsingfors, men i
              Östersund är det många jobb. Jag vill ha en seriös diskussion
              om det här, och östersundarna vill ha ett besked från ministern
              om att hon ställer sig bakom en anstalt i Östersund.
            </seg>
          </u>
          <note type="speaker" n="46ea7ac1">
            Anf. 32 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-ec45131754d31315-2" n="a95ebeb2" next="i-757874c3988d8b87-2">
            <seg n="536311c0">
              Herr talman! Jag vill först säga till Krister Hammarbergh att
              det naturligtvis är helt riktigt att du får gå upp i debatten.
              Det har talmannen alldeles rätt i. Du kan läsa hela tanken med
              interpellationer i regeringsformen 12 kap. 5 § om kontrollmakten.
              Där står det att riksdagsledamot får framställa interpellation
              eller fråga till statsråd i angelägenhet som angår tjänsteutövningen.
              Då får naturligtvis vem som helst vara med och diskutera. Yttrandefriheten
              är ju så vid att man kan säga i stort sett vad som helst, men
              om du vill följa de intentioner som finns i regeringsformen handlar
              det om kontroll av regeringen och inte om allmänpolitisk debatt.
              Jag tyckte att det kunde vara bra för dig att känna till det.
            </seg>
            <seg n="36504a9e">
              Låt mig nu gå över till det som detta handlar om, nämligen kontroll
              av statsrådet Beatrice Ask. Beatrice Ask säger att Kriminalvården
              vet detta bäst, och sedan pekar hon på den utredning som man har
              gjort. Jag tycker att det var bra att vi gjorde en sådan utredning.
              Då får man klarlagt om det är regering och riksdag eller Kriminalvården
              som ska göra detta. Vad står det då i SOU 2009:13? Jo, följande:
              Utredningen konstaterar att det är statsmakterna som i första
              hand förfogar över de kriminalpolitiska åtgärderna. Därigenom
              är det statsmakterna alltså regering och riksdag som bäst kan
              styra den långsiktiga utvecklingen samt möta de trendbrott som
              påverkar förutsättningarna för Kriminalvården. Utredningen föreslår
              därför att regeringen, precis som i flera andra jämförbara länder,
              bör besluta om det antal platser som ska finnas vid häkten och
              anstalter på tre års sikt eller längre.
            </seg>
            <seg n="162c801c">
              Det är väldigt viktigt att man tar det här greppet. Man kan inte
              peka på en ekonomi som visar 1 miljard i underskott 2011. Det
              handlar inte bara om pengar, utan man skulle kunna spara massor
              av pengar på halvvägshus, fotboja och en massa saker som vi har
              föreslagit gång på gång. Det handlar om miljarder som man skulle
              kunna spara. På det sättet skulle man kunna få den anstalt i Östersund
              som man har väntat på så länge och som vi hoppas ska bli verklighet.
            </seg>
          </u>
          <note n="52a9fe74">
            Anf. 33 FÖRSTE VICE TALMANNEN:
          </note>
          <u who="thomas_bodstrom_8a617a" xml:id="i-757874c3988d8b87-2" n="a95ebeb2" prev="i-ec45131754d31315-2">
            <seg n="2528994c">
              Eftersom Krister Hammarbergh inte har rätt till fler repliker
              i denna interpellationsdebatt vill jag säga att huvudsyftet med
              interpellationsdebatten är granskning av statsrådens tjänsteutövning,
              men det hindrar inte en debatt mellan deltagarna. Skulle någon
              deltagare gå utanför det regelverk som gäller ingriper sittande
              talman, vilket jag inte har gjort i dagens debatt.
            </seg>
          </u>
          <note type="speaker" n="208f1bee">
            Anf. 34 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-8" n="6a07db86">
            <seg n="27622c31">
              Herr talman! Låt mig först säga till Marie Nordén att det är
              helt riktigt att den tidigare regeringen utlovade ersättningsjobb
              i samband med försvarsbesluten. Då säger Marie Nordén att det
              bara är detta med Kriminalvården som är en eftersläntrare. Två
              saker finns att säga om det. Det första är en fråga: Varför gjorde
              man inte något när det gällde Kriminalvården genom att fatta beslut
              och anslå pengar? Det andra är att försvarsuppgörelsen inte handlade
              om Östersund och Haparanda utan om Östersund och Arvidsjaur.
            </seg>
            <seg n="50098ea3">
              Styrningen av transportverksamheten har flyttats från Göteborg
              till Arvidsjaur i ordnade former, och det har skett under denna
              regering. I den delen är det genomfört och har följts upp.
            </seg>
            <seg n="6343b47c">
              Men det finns mer att göra i den här frågan. Jag inser också
              det. Det är inte så jag smiter ifrån det, men det måste faktiskt
              vara så att man fattar beslut på rätt ställe.
            </seg>
            <seg n="7cdf4215">
              Det är intressant med högläsning ur olika promemorior, framför
              allt i debatter. Det är klart att statsmakterna ska fatta beslut
              om de långsiktiga riktlinjerna och ramarna. Men det står inte,
              och Thomas Bodström hittade inte heller någon sådan passus, att
              man ska besluta om organisation och placering i detalj. Det är
              en viss diskrepans däremellan som man får lära sig som statsråd.
            </seg>
            <seg n="5f48ed4b">
              Det är viktigt för alliansregeringen att ha myndigheter som tar
              det professionella ansvaret när det gäller detaljer i verksamheter
              och när det gäller organisationen och för att arbeta inom de budgetramar
              som anges.
            </seg>
            <seg n="9f96c8cc">
              Jag kan konstatera att Socialdemokraterna inte har mer pengar
              till Kriminalvården än alliansregeringen. Man har inte heller
              gjort någon annan prioritering än regeringen i sin budgetmotion
              när det gäller Östersund. Det är väldigt intressant med tanke
              på dagens debatt.
            </seg>
          </u>
          <note n="d98daea2">
            Överläggningen var härmed avslutad.
          </note>
          <note n="c48fcb26">
            5 § Svar på interpellation 2009/10:46 om trafikdata
          </note>
          <note type="speaker" n="eac7c79d">
            Anf. 35 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-9" n="6a07db86">
            <seg n="62c053cc">
              Herr talman! Thomas Bodström har frågat mig om jag avser att
              återkomma med förslag om att lagstifta om skyldighet att spara
              trafikdata och när ett sådant förslag i så fall kommer.
            </seg>
            <seg n="476dd511">
              Frågan om att ålägga privata företag att lagra trafikuppgifter
              för brottsbekämpande syfte väcker, som jag sagt flera gånger tidigare,
              flera principiellt viktiga frågor, inte minst rörande integritetsskyddet.
            </seg>
            <seg n="fd476656">
              Sedan arbetet med att genomföra direktivet påbörjades har det
              dessutom tillkommit ytterligare initiativ på brottsbekämpningsområdet
              som på olika sätt påverkar skyddet för den personliga integriteten.
              För att värna den enskildes integritet är det viktigt att de olika
              initiativen ses i ett sammanhang.
            </seg>
            <seg n="6790591f">
              Jag avser därför inte att lägga fram något förslag förrän frågan
              om lagring av trafikuppgifter har övervägts i ett bredare sammanhang,
              bland annat rörande vilka regler som ska gälla för de brottsbekämpande
              myndigheternas tillgång till uppgifterna.
            </seg>
            <seg n="f75d6346">
              Att vi nu diskuterar ett helhetsgrepp innebär inte någon försämring
              av polisens möjligheter att i dag få tillgång till trafikuppgifter.
              Teleoperatörerna lagrar redan trafikuppgifter enligt gällande
              regler, till exempel för fakturering. Hittills har det inte framkommit
              några signaler från de brottsbekämpande myndigheterna om att uppgifterna
              inte kommer att vara tillgängliga för polisen. Vad direktivet
              syftar till är att i ett längre perspektiv se till att uppgifterna
              finns tillgängliga.
            </seg>
          </u>
          <note type="speaker" n="ef8f4331">
            Anf. 36 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-3c3f91c8bc304de6-2" n="a95ebeb2">
            <seg n="aba087de">
              Herr talman! Ibland brukar jag kritisera Beatrice Ask för att
              hon ger väldigt otydliga besked. Man vet inte riktigt vad som
              gäller. Det här är inget undantag. Vi hade nämligen en interpellationsdebatt
              om detta för bara tre månader sedan. Kommer du ihåg vad du sade
              då? Då sade du så här: Det är min avsikt att regeringen ska lägga
              fram en proposition i höst. Nu säger du att det inte är någon
              försämring och att vi måste tänka på integritetsdebatten. Vad
              är det som har förändrat läget sedan augusti? Vad är det som finns
              nu, och som inte fanns i augusti, som gör att man plötsligt hävdar
              att integriteten skulle hindra detta? Vad har hänt i september
              och oktober som gör att du helt plötsligt har ändrat uppfattning?
              Det skulle jag gärna vilja ha svar på.
            </seg>
            <seg n="ed85a361">
              Du säger att det inte är någon försämring eftersom man fortsätter
              att spara. Det är totalt fel. Du kanske kan be din pressekreterare
              eller någon att plocka fram Dagens Nyheter från den 15 april i
              år. Där säger Bahnhof bland annat att man inte längre kommer att
              spara uppgifterna på det sätt som man gör. Den 28 april meddelade
              Tele2 att man inte kommer att spara uppgifterna.
            </seg>
            <seg n="66c789e4">
              Detta är en direkt försämring av polis och åklagares möjligheter
              att lösa de grövsta brotten. Det är mord, människohandel och annan
              grov organiserad brottslighet som man löser genom det här arbetet.
              Det har vi gjort tidigare genom detta det är alldeles riktigt
              men det håller på att försvinna.
            </seg>
            <seg n="ea375ac5">
              Det finns också en annan stor nackdel som skulle försvinna om
              du genomförde det som du har lovat gång på gång och så sent som
              i augusti. Det handlar om att reglera kostnaderna. I dag är det
              rena High Chaparral. I dag är det så att polismyndigheterna ringer
              en teleoperatör, och sedan får man deala lite fram och tillbaka
              tills man kommer fram till ett pris. Så ska inte brottsbekämpningen
              se ut. Det var också grunden till att jag och andra tidigare kolleger
              i EU tog initiativ till att vi ska ha ett gemensamt ansvar för
              det här och att varje land tar ansvar för att genomföra de här
              sakerna. Det har en del länder gjort och en del inte. Sverige
              tillhör dem som inte har gjort det.
            </seg>
            <seg n="027b54d1">
              Det har fått konsekvensen att vi nu är anmälda till och troligen
              kommer att bli fällda av EG-domstolen. Tänk att vara justitieminister
              och bli fälld för att inte genomföra det som är polis och åklagares
              viktigaste verktyg vid sidan av dna. Det viktigaste verktyget
              vid sidan av dna är att få fram teleoperatörernas uppgifter. Där
              har du svikit polis och åklagare, och så säger du att du inte
              har hört något från polis och åklagare. Jag kan försäkra dig om
              att jag ständigt hör detta från polis och åklagare eftersom jag
              är i ständig kontakt med dem.
            </seg>
            <seg n="783daa42">
              De till och med söker upp mig. De skriver mejl till mig och frågar:
              När kommer detta på plats? Vi behöver det. Vi måste försäkra oss
              om att vi kan ha det i framtiden.
            </seg>
            <seg n="96c5fd39">
              Det är oerhört viktigt att kunna få en reglering av kostnaden
              på ett sätt som vi inte har i dag. Då blir man naturligtvis bekymrad
              i rättsväsendet när man hör dig säga: Det ska införas. Det är
              en debatt om det är sex månader eller tolv månader. Henrik von
              Sydow och jag har samma uppfattning om att det ska vara tolv månader.
              Det är en diskussion bland de borgerliga partierna.
            </seg>
            <seg n="7e714ad7">
              Du säger gång på gång att det ska genomföras. Och så plötsligt
              kommer svaret: Nej, det ska inte genomföras.
            </seg>
            <seg n="62561b5b">
              Förklara nu, Beatrice Ask, för mig och för alla dem som arbetar
              i rättsväsendet vad som är skillnaden från augusti till november!
              Jag vet nämligen bakgrunden. Jag ska komma tillbaka till varför
              det inte blir någonting. Men jag ska ge dig chansen att förklara
              varför det inte blir det som du har lovat under hela den här mandatperioden.
            </seg>
          </u>
          <note type="speaker" n="863ff894">
            Anf. 37 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-10" n="6a07db86">
            <seg n="c04fcfd8">
              Fru talman! Först vill jag gärna säga att jag behöver varken
              bli påmind om vad jag har sagt själv eller om vad som är skälet
              till att det inte kommer en proposition nu. Jag vet det, och jag
              har inga orsaker att hymla med det.
            </seg>
            <seg n="f7f8db53">
              Det finns ett direktiv som Sverige ska följa upp, och det finns
              regler för det. Vi är redan försenade. Det var min avsikt att
              lägga fram en proposition. Men det finns en politisk diskussion,
              och regeringen har kommit fram till att vår respekt för integritetsfrågorna
              är sådan att vi känner ett behov av att diskutera detta i ett
              helhetssammanhang.
            </seg>
            <seg n="f2ded66a">
              Jag har självklart redovisat vad som kan vara de olika scenarierna
              om man inte lever upp till ett direktiv. Men vi har varit beredda
              att ta den diskussionen. Till skillnad uppenbarligen från Socialdemokraterna
              respekterar vi den oro många människor känner för den personliga
              integriteten.
            </seg>
            <seg n="ecd40b19">
              Lagring av teledata är en sak som är känslig för många människor.
              Då får det väl ta den tid det tar att reda ut det och sätta saker
              i sitt sammanhang så att man inte helt plötsligt har drivit igenom
              en massa saker som sedan försvårar och omöjliggör annat som är
              viktigt.
            </seg>
            <seg n="4e62896d">
              Vad har då tillkommit eller vad finns? Vi har flera olika diskussioner
              på europeisk nivå. Det är möjligt att Thomas Bodström inte är
              så insatt i det. Vi har diskussioner om ytterligare bestämmelser
              när det gäller passagerardata. Det är integritetskränkande för
              många. Det är viktigt ur brottsbekämpningssynpunkt, precis som
              teledata.
            </seg>
            <seg n="69214aed">
              Vi har en diskussion om hur man ska följa pengarna och finansiella
              transaktioner i förhållande till det Swiftavtal som amerikanarna
              vill ha med EU. Det finns flera sådana stora diskussioner som
              är nog så besvärliga att hantera utifrån den balans som alltid
              ligger i att bekämpa brott och att värna den enskildes integritet.
            </seg>
            <seg n="2711d265">
              Det finns verkligen många frågor uppe på agendan. Det tycker
              jag inte är så konstigt.
            </seg>
            <seg n="d02f1a6b">
              Min bedömning i augusti var den att vi skulle kunna lägga fram
              ett förslag. Det har jag inte lyckats åstadkomma ett beslut om.
              Då får man lägga det senare. Då är tidplanen den att vi måste
              få ned de här olika diskussionerna i ett sammanhang för att kunna
              hantera detta. Jag tycker inte att det är något stort bekymmer.
            </seg>
            <seg n="cece2c35">
              Jag ser inte heller att jag skulle vara okunnig om polisens behov
              av de här uppgifterna. Polisen använder, dagligdags höll jag på
              att säga i hög utsträckning teledata. Det är befintlig information
              som finns redan i dag innan man har ett krav på lagring av teledata.
            </seg>
            <seg n="ac37b474">
              Bahnhof och Tele2 kom med besked om att de inte tänkte lagra.
              Det hade att göra med Ipreddebatten. Det är klart att det finns
              skäl att fundera över vart det leder.
            </seg>
            <seg n="9205cff4">
              Vad jag försökte säga i min inledning var att hittills har inte
              myndigheterna sagt att de märkt att de inte får tillgång till
              uppgifter som de har efterfrågat eller att det har blivit dramatiska
              förändringar redan nu i den information som operatörer har. Hittills
              fungerar det enligt det regelverk vi har på ett bra sätt.
            </seg>
            <seg n="5acda084">
              Jag ser också behov av att lösa de här frågorna framöver, men
              det här är bakgrunden. Det är inget som jag tycker är konstigt.
              Tvärtom skulle jag bli förvånad om riksdag och regering bara struntade
              i att bekymra sig om den integritetsdebatt som vi har haft de
              senaste månaderna och som är nog så väsentlig. Jag tror att respekten
              för rättspolitiken kräver att man hanterar de frågorna med viss
              eftertänksamhet och noggrannhet, även om det ställer till en del
              trassligheter i formaliteterna vad gäller EU-direktiv.
            </seg>
          </u>
          <note type="speaker" n="c418384b">
            Anf. 38 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-ec45131754d31315-3" n="a95ebeb2" next="i-757874c3988d8b87-3">
            <seg n="9d711409">
              Fru talman! Nu har du en svart tunga, Beatrice Ask, om du sträcker
              ut den. För det var inte ett ord sant av vad du sade. Vilken av
              de här sakerna har tillkommit efter augusti? Vilken av de saker
              som du nämnde var ett skäl för att inte lägga fram en proposition
              har tillkommit efter augusti? Ingen alls.
            </seg>
            <seg n="0bae6c14">
              Alla de här sakerna har diskuterats hur länge som helst. Integritet
              är så viktigt att man inte bör använda det som ett svepskäl för
              att tala om hur det egentligen ligger till.
            </seg>
            <seg n="c8ca0778">
              Nu ska jag tala om hur det ligger till. Anledningen till att
              Beatrice Ask inte lägger fram en proposition är att man är osams
              med Näringsdepartementet om kostnaderna. Glöm inte att jag känner
              människor i Regeringskansliet, Beatrice Ask! Stå inte i riksdagen
              och säg något som inte är sant!
            </seg>
            <seg n="1d12b6cd">
              Det är kostnaderna som är problemet mellan Justitiedepartementet
              och Näringsdepartementet. Det vet alla som har arbetat med de
              här frågorna.
            </seg>
            <seg n="3406a07a">
              Vi tror nog att du kanske ville lägga fram ett förslag. Vi har
              kunnat konstatera, tyvärr, att du har förlorat och att du inte
              kommer att lyckas att lägga fram det. Återigen ytterligare ett
              misslyckande.
            </seg>
            <seg n="0c8ee804">
              Det är djupt bekymmersamt för polis och åklagare. Kom ut på fältet
              och prata med polis och åklagare! Jag kan försäkra er om hur bekymrade
              de är.
            </seg>
            <seg n="1f154906">
              Det handlar just om det faktum att man inte längre sparar uppgifterna.
              Precis som har sagts här är det kanske i första hand för Ipredlagen,
              men detta blir polis och åklagare lidande av i sitt arbete mot
              till exempel narkotikabrott och människohandel. Det är ett verktyg
              som man behöver så väl.
            </seg>
            <seg n="7cb11863">
              Man måste tänka på integriteten. Detta säger en minister i regeringen
              som just har lagt fram förslag om Ipred och FRA och som just har
              förlorat kampen mot Försvarsdepartementet när det gäller FRA så
              att Säpo nu inte får utreda de sakerna. Men man ska kunna spara
              telefonsamtal.
            </seg>
            <seg n="a96d4ce6">
              Detta är en regering som har genomfört de här sakerna och som
              plötsligt när det handlar om betydligt mindre integritetskränkande
              åtgärder säger att man måste tänka på integriteten. Jaså, det
              kom nu någon gång i september eller oktober samtidigt som vi har
              röstat om FRA i riksdagen.
            </seg>
            <seg n="04e57ca8">
              När ungefär? Var det samma vecka som vi diskuterade FRA som man
              plötsligt började skylla på integriteten?
            </seg>
            <seg n="72f14cef">
              Enligt Ipredlagen får bolagen gå direkt och begära ut IP-nummer.
              Vi säger att det ska finnas en särskild myndighet. Varför tänkte
              man inte på integriteten när det gällde FRA och Ipred, om det
              var så viktigt för dig, Beatrice Ask?
            </seg>
            <seg n="4a943368">
              Det blir pinsamt, Beatrice Ask, riktigt pinsamt att höra hur
              du skyller på och använder integriteten. Den är alldeles för viktig
              för att man ska kunna använda den på det sättet.
            </seg>
            <seg n="42c6dc0e">
              Det är ingen som tror på det som arbetar med de här sakerna i
              Regeringskansliet. Vi vet hur det ligger till. Du är deras chef
              på Justitiedepartementet. Vi känner till de här sakerna. Vi känner
              också till den diskussion som har funnits.
            </seg>
            <seg n="948d559e">
              Vi har också haft de problemen när vi har suttit vid makten.
              Ibland går det inte. Vi hade samma diskussion, och det drog ut
              på tiden i flera olika lagstiftningsprojekt. Säg då i stället
              det! Jag trodde på dig när du sade att det var din avsikt i augusti.
            </seg>
            <seg n="41e86df6">
              Men nu får du chansen igen. Kom med de verkliga förklaringarna
              till att du i augusti sade att det var din avsikt att lägga fram
              en proposition i höst och att du nu i november några veckor senare
              inte gör det! Du skyller på integriteten. Säg i stället som det
              är! Då kommer min respekt och många polisers och åklagares respekt
              för dig att öka. Det kan jag försäkra dig om.
            </seg>
          </u>
          <note n="3188b759">
            Anf. 39 ULRIKA KARLSSON i Uppsala (m):
          </note>
          <u who="thomas_bodstrom_8a617a" xml:id="i-757874c3988d8b87-3" n="a95ebeb2" prev="i-ec45131754d31315-3">
            <seg n="3484f97f">
              Fru talman! Det här är en delikat fråga. Det finns en viktig
              integritetsaspekt när det gäller datalagringsdirektivet. Jag kan
              förstå Thomas Bodströms upprördhet i det avseendet. Det är ju
              hans baby. Det är det som Thomas Bodström drev igenom på Europanivå
              när han var justitieminister.
            </seg>
            <seg n="6761b04d">
              Det handlar om att lagra all trafik, kommunikation som vanliga
              människor har. Det ställer integritetsfrågorna på sin spets.
            </seg>
            <seg n="48e34366">
              Den viktigaste frågan var inte löst före den här mandatperioden.
              Det var frågan om när de brottsbekämpande myndigheterna får gå
              in och hämta ut de uppgifter som finns lagrade.
            </seg>
            <seg n="e41526e9">
              Jag tycker som riksdagsledamot att det är positivt att justitieministern
              och Justitiedepartementet har en eftertänksamhet i de här frågorna,
              tittar på helheten och för in det i ett bredare sammanhang innan
              man sjösätter lagstiftningen. Jag tycker att det väldigt viktigt
              att man reglerar de här delarna, och jag önskar att de regleras
              i samband med att man faktiskt implementerar datalagringsdirektivet.
            </seg>
            <seg n="2cf2ee7f">
              Vad gäller tidsperioden för lagring företräder Thomas Bodström
              en linje där man vill lagra all kommunikation i tolv månader,
              alltså ett helt år, medan vi i den borgerliga alliansen har enats
              om en lagring enligt direktivets minimikrav, vilket är sex månader.
            </seg>
            <seg n="96727e07">
              Summa summarum, fru talman: Det här är en integritetsfråga. Det
              handlar om vilken personlig integritet vi som privatpersoner har
              rätt till och när de brottsbekämpande myndigheterna som polis
              och åklagare kan gå in och hämta uppgifter som finns lagrade om
              vår datatrafik.
            </seg>
            <seg n="59a354f1">
              Jag tycker att det är positivt att justitieministern väger in
              det i ett bredare sammanhang och att frågan tar tid. Hellre en
              klok och eftertänksam lag än en ivrig lag som vi kanske i efterhand
              kommer att ångra.
            </seg>
          </u>
          <note type="speaker" n="4f388e31">
            Anf. 40 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-11" n="6a07db86">
            <seg n="46201f86">
              Fru talman! Först måste jag faktiskt rekommendera Thomas Bodström
              att byta vänner i Regeringskansliet, för om de har sagt till dig
              att det är kostnadsfrågan som är regeringens bekymmer med lagringen
              av trafikdata är de verkligen oinsatta. Den frågan har det inte
              varit någon diskussion om alls. Vi är mycket bestämda i den frågan,
              och hade det varit det som var problemet hade vi haft en proposition.
              Vi kompenserar nämligen inte företag för att vi gör lagändringar
              för brottsbekämpningsändamål. Det skulle inte falla en borgerlig
              regering in. Kostnadsaspekterna är absolut inte bekymret i det
              här sammanhanget.
            </seg>
            <seg n="72391535">
              När det gäller Ipredlagen var väl Socialdemokraterna med och
              röstade för införandet av den, om jag minns rätt, så det är också
              märkligt. Vi har ju haft en väldigt intensiv debatt de senaste
              åren om integritetsfrågorna, och jag vill nog påstå att diskussionerna
              om de olika integritetsfrågor som ligger på europeisk nivå har
              ökat i intensitet. Det är i vart fall just lagring av datauppgifter,
              dataskydd och sådana frågor som ständigt är uppe på ministerrådets
              möten och som ständigt dyker upp när jag träffar EU-nämnden och
              andra.
            </seg>
            <seg n="b8a9c4fb">
              Jag tycker att vi måste se både frågor som är på EU-nivå och
              svenska lagstiftningsfrågor och debatt i ett sammanhang, så det
              finns nog skäl att ha ett helhetsperspektiv när man hanterar de
              här frågorna. Så har i vart fall regeringen tyckt att de måste
              se på frågan, och det är skälet till att det inte blir en proposition
              i höst utan att den dröjer.
            </seg>
            <seg n="24986eb2">
              Thomas Bodström är heller inte den enda människan i världen som
              besöker verkligheten, även om jag är väldigt imponerad över Thomas
              Bodströms möjlighet att vara precis överallt. Jag har gjort ungefär
              200 besök ute i verksamheten, utöver partiarrangemang, på senare
              tid. Det är klart att det inte är särskilt mycket, men det innebär
              ändå att jag har väldigt mycket vanlig kontakt med olika delar
              av verksamheten.
            </seg>
            <seg n="8f48462b">
              Jag har dessutom ett departement som förhoppningsvis har ännu
              mer kontakter med verksamheterna, och de besked vi får är att
              det i dagsläget inte är några stora bekymmer med att använda trafikdatauppgifter
              för olika brottsbekämpande ändamål. Skälet till de förslag som
              Thomas Bodström drev och som är bakgrunden till utredningen, direktivet
              och alltihop är ju att man ser att i en förlängning, i framtiden,
              kommer inte operatörerna att ha samma behov av att lagra uppgifter,
              men eftersom de är användbara och viktiga i brottsbekämpande sammanhang
              så vill man ha någon typ av regelverk för att försäkra sig om
              att det är möjligt att göra det. Det är dock ingen akut fråga
              här i dag, utan det ges faktiskt utrymme för att hantera det hela.
            </seg>
            <seg n="f01c61a1">
              Jag tycker inte att det är svårt att ibland som minister få ändra
              beslut, men jag har ingen avsikt att dra frågor under en längre
              tid än nödvändigt. Det var min bestämda uppfattning att försöka
              få fram en proposition under hösten. Nu är det inte möjligt, och
              jag skäms inte för det, även om oppositionen gör sig lustig över
              det. Jag tycker ändå att det är ganska klokt att se frågan i ett
              helhetsperspektiv.
            </seg>
          </u>
          <note type="speaker" n="670e9286">
            Anf. 41 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-ec45131754d31315-4" n="a95ebeb2" next="i-757874c3988d8b87-4">
            <seg n="02b9dff7">
              Fru talman! Integritetsdebatten diskuterades i de borgerliga
              partierna för snart ett år sedan. Ett år är en rimlig utgångspunkt,
              säger Henrik von Sydow den 12 december i Svenska Dagbladet, och
              de vill på ett par punkter gå längre än det vi hade förhandlat
              fram och menar att även misslyckade försök att ringa någon skulle
              kunna omfattas.
            </seg>
            <seg n="e858da2b">
              Johan Pehrson uttalar sig. Inger Davidson sade att det här om
              att gå längre är en av de frågor som diskuteras. Johan Linander
              som på många sätt har drivit integritetsfrågorna hårt sade att
              det är en liten ytterligare integritetskränkning men väldigt viktig
              för polisen.
            </seg>
            <seg n="f1428478">
              Det här var klart bland de borgerliga partierna, och det är det
              jag menar: Man har redan haft de här diskussionerna och kommit
              fram till sin slutsats. Det har funnits väldigt och konstruktiva
              diskussioner bland de borgerliga partierna om dessa viktiga saker.
              Det var klart; det är ingenting som har hänt mellan augusti och
              november. Men man har inte lyckats komma överens i Regeringskansliet,
              precis på det sätt som jag säger.
            </seg>
            <seg n="ccebe5f5">
              Sådant kan hända. Det vill jag säga. Det är inte så att all lagstiftning
              kan komma fram på den tiden, men här gäller det ett av polis och
              åklagares viktigaste verktyg, och det är därför det är så viktigt
              att vi får fram det arbete som är så nödvändigt och den proposition
              som vi har väntat på.
            </seg>
            <seg n="611c69c1">
              Nu kommer det alltså inte att bli någonting under hela den här
              mandatperioden, trots att utredningen var klar redan 2007 och
              det bara var att lagstifta på den och trots att de två stora operatörerna
              nu säger att man inte längre tänker spara samtal.
            </seg>
            <seg n="1fde8708">
              Detta är naturligtvis tacksamt för oss i oppositionen, men jag
              skulle inte vilja ha den här fördelen att kunna driva det ända
              fram. Jag vet nämligen att priset betalas av brottsoffer, och
              det är rena julaftonen för de kriminella organisationerna att
              se den valhänthet som finns i regeringen när det gäller att bekämpa
              organiserad brottslighet.
            </seg>
            <seg n="ec6173f0">
              Trots att vi kan visa på och få stöd hos myndigheterna att regeringen
              inte gör ett bra arbete när det gäller att bekämpa organiserad
              brottslighet anser jag alltså att det inte är värt det. Jag hade
              hellre sett en uppgörelse tillsammans med dig, Beatrice Ask, för
              att vi tillsammans skulle kunna lägga partipolitiken åt sidan
              och bekämpa organiserad brottslighet.
            </seg>
          </u>
          <note n="14c2e6e5">
            Anf. 42 ULRIKA KARLSSON i Uppsala (m):
          </note>
          <u who="thomas_bodstrom_8a617a" xml:id="i-757874c3988d8b87-4" n="a95ebeb2" prev="i-ec45131754d31315-4">
            <seg n="f12bf726">
              Fru talman! Vad gäller brottsbekämpning är det ofantligt viktigt
              att de brottsbekämpande myndigheterna har de rätta verktygen för
              att göra utredningar och verka förebyggande. Det råder inga tvivel
              om det.
            </seg>
            <seg n="e1a52d60">
              Samtidigt behöver man rättssäkerhet när man använder verktyg
              som till exempel avlyssning, kameraövervakning eller, som i det
              här fallet, trafikdata. Det handlar om att lagra uppgifter från
              människor som faktiskt inte är brottsmisstänkta. De är inte misstänkta
              för brott, utan här handlar det om att lagra all information om
              vilka samtal de har ringt, var de har befunnit sig vid en viss
              tid och så vidare.
            </seg>
            <seg n="e98793fe">
              Thomas Bodström drev som justitieminister fram datalagringsdirektivet,
              och han står fast vid att tolv månader är en lämplig tid. Vi i
              alliansen säger att det är för lång tid. Det är alltför integritetsinskränkande
              eller integritetskränkande. Vi har vägt detta mot varandra. De
              brottsbekämpande myndigheterna har sagt att de behöver tolv månader.
              Vi har vägt in integritetsperspektivet.
            </seg>
            <seg n="dd6446a8">
              Frågan är inte på något sätt avgjord, vilket justitieministern
              har redovisat här. Hon plockar in frågan om datalagringsdirektivet
              i ett bredare sammanhang och tittar på det utifrån integritetsperspektivet.
              Jag tycker att det är klokt, och som jag sade tidigare: Hellre
              en klok och eftertänksam lag som faktiskt beaktar integritetsperspektivet
              på ett gott sätt än en ivrig integritetskränkande lag som går
              för långt och som vi i efterhand får ångra.
            </seg>
            <seg n="3b48d5c0">
              Jag tycker alltså att det här är bra. Jag stöder justitieministerns
              agerande i den här frågan, och jag bejakar eftertänksamheten i
              ärendet.
            </seg>
          </u>
          <note type="speaker" n="fe00ec3d">
            Anf. 43 HENRIK VON SYDOW (m):
          </note>
          <u who="henrik_von_sydow_6987a0" xml:id="i-68d603963c0a958a-0" n="cd8bfd1a">
            <seg n="6d6ad825">
              Fru talman! Jag tycker att justitieministern har varit mycket
              tydlig och klar i den här diskussionen. I och med att jag blev
              apostroferad vid två tillfällen av Thomas Bodström vill jag klargöra
              att jag tycker att Thomas Bodström ska läsa Svenska Dagbladet
              lite noggrannare än han gör. Han läser den slarvigt och verkar
              mest läsa rubrikerna.
            </seg>
            <seg n="a9f08f92">
              Jag vill vara tydlig med att när jag pratade om tolv månader
              som en utgångspunkt var det en utgångspunkt just därför att det
              var ett förslag från de rättsvårdande myndigheterna på fältet.
              Det var just en utgångspunkt för diskussionen. Moderaterna har
              inte tagit ställning för detta eller satt ned foten och drivit
              detta i diskussionen. Det kan vara angeläget att tydliggöra det
              för den diskussion som förs här.
            </seg>
            <seg n="941afd30">
              Sedan vill jag också instämma i att det är otroligt stora värden
              som står på spel. I ena vågskålen ligger att vårt rättsväsen,
              polis och andra, skulle ha goda förutsättningar att agera mot
              brottslighet, att agera brottsbekämpande. Samtidigt är det i andra
              skålen en fråga om fri- och rättigheter. Det handlar om den enskildes
              integritet, om skyddet för privatlivet att inte kunna bli misstänkt
              på felaktiga grunder. Det finns en rättssäkerhet i att ha ett
              gott skydd för integriteten. Det är ohyggligt stora värden. Det
              får man inte vara nonchalant mot. Det kan inte den här kammaren
              vara nonchalant mot. Fattar vi beslut på det här fältet ska de
              vara väl utredda. De ska vara väl övervägda. Det ska vara en balans
              som vi ska känna oss trygga med, kunna försvara och stå upp för.
            </seg>
            <seg n="f9ac29b9">
              Jag ger förstås också i denna fråga fullt stöd till det som justitieministern
              har sagt i sina inlägg i denna diskussion.
            </seg>
          </u>
          <note type="speaker" n="259395c8">
            Anf. 44 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-12" n="6a07db86">
            <seg n="17ca214a">
              Fru talman! Jag vill bara göra ett påpekande därför att jag tycker
              att det är väsentligt att rätta till det som Thomas Bodström sade.
              Det är faktiskt inte sant att det inte lagras trafikuppgifter
              i dag. Det lagras uppgifter hela tiden. Det är också uppgifter
              som polisen använder enligt de regler som gäller i dag. Det är
              väldigt viktigt att veta var vi är på tidsskalan. Det fungerar.
            </seg>
            <seg n="41c51f81">
              Det som det handlar om är ju att försäkra sig om att man kan
              få tillgång till sådana uppgifter i framtiden. Där har regeringen
              valt att ta mer tid på sig därför att vi vill diskutera integritetsaspekterna
              ur ett helhetsperspektiv. Det är ju så med lagring av trafikuppgifter
              att det slår mot alla, hederliga och ohederliga.
            </seg>
            <seg n="ed1c797b">
              Medan Thomas Bodström ägnar sig åt formaliteter kring om det
              tar för lång tid eller inte att lagra uppgifter om kreti och pleti
              har vi fokuserat väldigt mycket kraft på att stärka insatserna
              mot den grova och organiserade brottsligheten, där också trafikuppgifter
              ibland kan vara väldigt användbara. Det är inte så att lagring
              av trafikdata och användning av sådana uppgifter är det enda sättet
              man kan utreda eller följa och spana på den här typen av kriminalitet,
              tvärtom är det väldigt viktigt med andra insatser.
            </seg>
            <seg n="ff4917a1">
              Jag menar att det arbete vi har gjort för att mobilisera många
              myndigheter mot den grova och organiserade brottsligheten har
              varit nog så viktiga. I dag har vi fem nya underrättelsecentrum
              där olika myndigheter samlas för att ha all den informationen
              man tillhopa kan använda för att arbeta i brottsbekämpande syfte.
              Vi har också gett polisen en särskild och flexibel förstärkningsgrupp
              som kan jobba med detta och mycket annat. Jag menar att det ger
              mycket kraft åt den här brottsbekämpningen, och då fokuserar man
              på dem som ska sättas dit och ägnar sig inte åt integritetsinsamling
              vad gäller alla andra.
            </seg>
          </u>
          <note n="d98daea2">
            Överläggningen var härmed avslutad.
          </note>
          <note n="4c1738e2">
            6 § Svar på interpellation 2009/10:47 om Helsingforssprogrammet
            och artikel 6 i Europakonventionen
          </note>
          <note type="speaker" n="a05d19a0">
            Anf. 45 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-13" n="6a07db86">
            <seg n="588633b6">
              Fru talman! Thomas Bodström har frågat mig på vilka sätt jag
              inom ramen för ordförandeskapet i ministerrådet och som medlemsland
              i EU avser att ta initiativ för att nå upp till vad artikel 6
              i Europakonventionen föreskriver.
            </seg>
            <seg n="dd6f77b6">
              Det svenska ordförandeskapet har prioriterat frågan om stärkandet
              av den misstänktes processuella rättigheter i brottmål. På ordförandeskapets
              första dag presenterade Sverige ett förslag till färdplan för
              arbetet med processuella rättigheter i brottmål. I färdplanen
              slås det fast att det bör vidtas åtgärder på EU-nivå för att stärka
              den misstänktes rättigheter och att den lämpliga strategin för
              det arbetet är ett steg-för-steg-förfarande. I färdplanen utpekas
              ett antal rättigheter som bör prioriteras, bland annat rätten
              till tolkning och översättning, rätten till information och rätten
              till försvar. Färdplanen har följts av kommissionens förslag till
              rambeslut om rätten till tolkning och översättning, och Sverige
              har vidare lagt fram ett förslag till resolution med praktiska
              åtgärder om tolkning och översättning som kompletterar rambeslutet.
              Dessa instrument utgör det första, viktiga steget i arbetet med
              processuella rättigheter.
            </seg>
            <seg n="7cdf1a71">
              Den nya strategi som Sverige lanserat genom färdplanen är både
              realistisk och ambitiös. En självklar utgångspunkt är att åstadkomma
              ett mervärde i förhållande till Europakonventionen, och naturligtvis
              får konventionens skyddsnivå aldrig underskridas. Jag anser att
              det är viktigt att samarbeta med Europarådet i den här frågan
              och vi har därför konsulterat Europarådet om alla tre instrumenten.
            </seg>
            <seg n="8b20ebbd">
              Till min stora glädje enades EU:s justitieministrar om dessa
              tre instrument färdplanen, rambeslutet och resolutionen med praktiska
              åtgärder vid RIF-rådet den 23 oktober. Det innebär ett genombrott
              i arbetet med att stärka misstänktas rättigheter i brottmål. Det
              är första gången EU lyckats nå framgång på detta viktiga område.
              Färdplanen säkerställer att arbetet kommer att fortsätta ett antal
              år framöver. Kommissionen har redan aviserat att den kommer att
              lägga fram förslag angående det andra steget i färdplanen, rätten
              till information, under det spanska ordförandeskapet. Den viktiga
              diskussionen på det området kommer alltså inte att avstanna. I
              avvaktan på kommissionens nästa förslag kommer diskussionen att
              fortsätta i olika forum.
            </seg>
          </u>
          <note type="speaker" n="ebfd5714">
            Anf. 46 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-3c3f91c8bc304de6-3" n="a95ebeb2">
            <seg n="b101605d">
              Fru talman! Här hade regeringen chansen att verkligen kunna skjuta
              fram positionerna på ett sätt som alla vi sju partier delar, nämligen
              att vi tror på en hög rättssäkerhet också för dem som är misstänkta
              för brott.
            </seg>
            <seg n="0b389972">
              Jag blev ytterst förvånad när jag i juli läste ett uttalande
              där man sade: Vi ska egentligen inte komma med nya saker utan
              vi ska bara samla ihop de saker som redan är under diskussion.
              Hur kan man ha en så låg ambitionsnivå? Hela ordförandeskapet
              ligger framför och man säger: Vi ska inte komma med nya saker.
              Det är fullständigt obegripligt att missa en sådan chans. Att
              så defensivt gå in i ett ordförandeskap tycker jag var mycket
              märkligt.
            </seg>
            <seg n="1230cbe3">
              Det har också präglat resten. Man har använt lite kosmetika som
              att man samlas här och så vidare, men de verkliga sakerna har
              man skjutit på framtiden, tyvärr. Jag hade gärna stått bakom regeringen
              när det gällde ett kraftfullt Helsingforssprogram. Det står inte
              så nu. Det kommer att bli ett väldigt magert resultat om det här
              står sig, tyvärr. Tråkigt! I och med Lissabonfördraget är det
              ju sista gången som Sverige kommer att ha ett ordförandeskap och
              den möjligheten.
            </seg>
            <seg n="5a90bba7">
              Det är naturligtvis ännu tråkigare för dem som drabbas att ambitionen
              är så låg. Det som hittills har kommit fram som konkreta saker
              är tolkning och översättning. Alla som känner till Europakonventionens
              artikel 6 om rättvis rättegång vet att detta redan är någonting
              som förpliktar länderna. Det man gör är att man förpliktar länder
              som redan är förpliktade. Det är alltså som att införa en lag
              som redan finns. Det är som att man säger att någonting borde
              göras som redan är gjort. Det förstår var och en att det är ganska
              meningslöst.
            </seg>
            <seg n="76a0ccb8">
              Då är det faktiskt, precis som nu diskuteras med miljööverenskommelsen,
              bättre att man inte har en överenskommelse alls. Det finns saker
              här enligt artikel 6 i Europakonventionen, nämligen att man om
              man är misstänkt för ett allvarligt brott har rätt till försvarare.
              Det finns också andra saker som borde finnas med. Det har man
              inte lyckats komma överens om. Det skulle jag också kunna acceptera
              och säga så här: Vi gjorde ett försök men vi klarade det inte.
              Men det har man inte gjort. Man har inte skjutit fram det förslaget
              till de diskussioner som har förts, utan man har präglats av den
              ståndpunkt man hade juli. Vi ska komma överens om vad tidigare
              ordförandeländer redan har förhandlat fram.
            </seg>
            <seg n="1ed622a2">
              Sedan kommer vi till det som alla vi som har arbetat i EU vet
              är fikonspråk, nämligen att man tar det steg för steg, man gör
              det så småningom. Då vet alla vi som har arbetat i EU att det
              man gör är att man säger att det här ska vara en färdplan. Hur
              många gånger har vi inte hört just ordet färdplan eller steg för
              steg? Detta betyder att man inte klarar av det och lägger det
              på framtiden på okänd tid. För att det här ska vara trovärdigt
              tar man alltid första steget. Det är alltid första steget mot
              hur det ska se ut, men sedan är det slut.
            </seg>
            <seg n="48ae789a">
              Sedan är det andra frågor som kommer att dominera. Det är det
              stora bekymret. Jag vet faktiskt inte om du själv är lurad, Beatrice
              Ask, eller om du försöker lura andra. Så här går det till i EU,
              och det är en kultur som är främmande för Sverige att försöka
              lura medborgarna på det sättet. Det kommer inte att bli så under
              överskådlig tid. Man kommer möjligtvis att klara andra steget,
              men det blir ett Helsingforssprogram, en överenskommelse, som
              i sak understiger de rättigheter som redan finns. Man lägger sig
              alltså lägre.
            </seg>
            <seg n="25dbb7d3">
              Då blir det inget mervärde, som du säger i svaret. Tvärtom blir
              det större skada än nytta. Det blir kosmetika utan värde, det
              blir en överenskommelse utan sakligt innehåll och det blir en
              försämring snarare än förbättring av rättssäkerheten för de länder
              som redan har förpliktat sig att följa Europakonventionen.
            </seg>
          </u>
          <note type="speaker" n="33273ed2">
            Anf. 47 HENRIK VON SYDOW (m):
          </note>
          <u who="henrik_von_sydow_6987a0" xml:id="i-68d603963c0a958a-1" n="cd8bfd1a">
            <seg n="3b96fffa">
              Fru talman! Vi har diskuterat frågan i riksdagens justitieutskott
              vid ett flertal tillfällen. Jag kan börja med att notera den omsvängning
              som finns i synen på genomslagskraften för Europakonventionen
              om de mänskliga rättigheterna från Socialdemokraternas sida. Jag
              har vid flera tillfällen diskuterat statusen och ställningen för
              Europakonventionen om de mänskliga rättigheterna och dess genomslagskraft
              här i Sverige, det vill säga om den ska vara som en grundlag,
              om det ska vara möjligt att lagpröva eller om det ska vara möjligt
              att testa politiska beslut mot konventionen. Där har Socialdemokraterna
              historiskt haft en rätt kärv, ljum, inställning. Det är väl bra
              att det finns ett engagemang för genomslagskraften från Thomas
              Bodströms sida. Jag välkomnar det.
            </seg>
            <seg n="a6f6acdd">
              Jag välkomnar också att perspektivet med fokus på rättigheterna
              är så pass centralt under det svenska ordförandeskapet och i Helsingforssprogrammet.
              Riksdagens justitieutskott har tidigare i kammaren påpekat att
              det är oerhört angeläget att vi nu åstadkommer en bättre balans
              än vad tidigare rättsliga program har haft. Det ska vara en bättre
              balans i Helsingforssprogrammet jämfört med Haagprogrammet som
              skärper rättighetsperspektivet och fyller det med ett innehåll.
            </seg>
            <seg n="4dd36843">
              Riksdagens justitieutskott har inte bara debatterat frågan här
              i kammaren, vi hade också ett möte med representanter för det
              tunga rättsliga utskottet i Europaparlamentet, JURI-utskottet,
              den 24 september. Då kunde Thomas Bodström tyvärr inte vara med,
              men vi hade ett bra samtal med Europaparlamentariker från olika
              delar av Europa. Då förstod man att det handlar om 27 olika perspektiv,
              att det är 27 olika medlemsländer som ska samlas. Det är viktigt
              att man lär sig det.
            </seg>
            <seg n="792c7dc9">
              Det hade varit enkelt att skriva ett Helsingforssprogram om det
              bara hade varit den här kammaren som skulle rösta om det. Nu handlar
              det om att visa ledarskap och att komma framåt med dessa för hela
              Europa otroligt viktiga frågor. När man deltar i dessa diskussioner
              och för dessa samtal får man ett stöd för att gå fram steg för
              steg. Man måste börja med det som i dag inte alls är utkrävbara
              rättigheter i EU:s alla medlemsländer. Vi kan använda oss av retorik
              och stora ord men att göra rättigheterna utkrävbara, rätten till
              tolkning och rätten till information, är ohyggligt centralt för
              att faktiskt förändra verkligheten för Europas medborgare. Det
              är inte fråga om bara stora ord utan om att faktiskt på ett positivt
              sätt förändra verkligheten.
            </seg>
            <seg n="95810d85">
              Det är därför inte helt ansvarstagande att prata om att göra
              ett försök. Det är mer att stånga huvudet mot väggen. Här är det
              fråga om ett viktigt tillfälle, ett viktigt momentum. Vi kan inte
              bara stå här i talarstolen, vara tuffa och prata med stora ord
              om att det naturligtvis ska vara på ett visst sätt, utan vi har
              ett ansvar som ledare för EU att ta frågorna framåt. Därför finns
              det ett stort stöd från riksdagens justitieutskott att arbeta
              med en färdplan, att börja med de saker som är väsentliga för
              rättssäkerheten, det vill säga information och rätten till tolkning.
              Det ska göras utkrävbart i hela Europa. Det skulle vara att verkligen
              förändra verkligheten.
            </seg>
            <seg n="5e3f76f2">
              Alternativet att bara stå och prata innebär en risk att köra
              huvudet i väggen. Det är inte att ta ansvar.
            </seg>
            <seg n="4ff8550c">
              Om man hade varit med i diskussionen med det tunga rättsliga
              utskottet i Europaparlamentet hade man vetat att det är fråga
              om ett ledarskap som har ett starkt stöd därifrån. Vi vet att
              den färdplanen uppskattas av en sådan institution.
            </seg>
          </u>
          <note type="speaker" n="e3d2acbe">
            Anf. 48 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-14" n="6a07db86">
            <seg n="f9931034">
              Fru talman! Tolkning och översättning är verkligen inte kosmetika.
              Den här diskussionen handlar om något väsentligt, nämligen att
              om man är misstänkt för att ha begått ett allvarligt brott är
              det rimligt att man får hjälp med både tolkning och översättning
              så att man verkligen förstår vad man är anklagad för och kan göra
              sig förstådd. Det kan alla vara överens om.
            </seg>
            <seg n="995aa099">
              Thomas Bodström har naturligtvis rätt att detta redan står med
              i Europakonventionen och mycket mer än så. Det är jättebra. Problemet
              är att det inte funkar. Svenska medborgare på semester utomlands
              som åker dit ställs inför situationer där de inte alls får någon
              tolk och där det inte fungerar. Då måste någon göra något. Den
              strategi som Thomas Bodström ställde sig bakom när kommissionen
              tog initiativ 2004 körde fullständigt i diket. Det blev ingenting,
              det vill säga man tog inte ett enda steg framåt. Det var det vi
              gjorde.
            </seg>
            <seg n="f23ee4b8">
              Vi var helt överens om den svenska strategin att det är otroligt
              viktigt med de processuella rättigheterna. Vi fick då vända på
              kuttingen och fråga oss hur vi ska göra nu. Jag hade många samtal
              med enskilda ministrar, inte minst med sådana som är mer kompisar
              med Socialdemokraterna än med mig, och frågade: Varför har ni
              sagt nej till denna rättighet och börjat vända på det hela? På
              den vägen växte det fram en insikt om att vi måste ta det hela
              bit för bit och att det finns fördelar med strategin. Det gör
              arbetet runt varje enskild rättighet mer fokuserat och djupare.
              Det går inte att förhandla bort en rättighet därför att man inte
              går på djupet. Nu har vi beslut om både att arbeta med tolkning
              och översättning och att arbeta gediget med frågan på vilket sätt
              detta kan stärkas. Sedan tar vi nästa del enligt färdplanen. Jag
              tror att det här kan vara framgångsrikt. Det återstår att se.
            </seg>
            <seg n="c2643cfd">
              Vad som är roligt och jättebra är att vi har fattat beslut om
              det första steget. Här har alla medlemsländer sagt att vi nu ska
              arbeta för att se till att tolkning och översättning finns på
              plats i verkligheten. Thomas Bodström vet naturligtvis att det
              är jätteviktigt att få information, biträde och allt möjligt annat.
              Det är självklart, men utan att arbeta konstruktivt och med en
              medveten taktik i det här sammanhanget tror jag inte att vi hade
              nått resultaten. Det är något vi ska vara glada för. Som jag påpekade
              tidigare har vi arbetat nära och naturligtvis haft kontakt med
              Europarådet för att diskutera hur vi ska hantera frågan.
            </seg>
            <seg n="bc9807d5">
              Förhandlingsresultatet ger mervärde i förhållande till konventionen,
              även om konventionen inte garanterar att saker finns på plats.
              Det finns få domar, ungefär tio från Europadomstolen, som handlar
              om rätten till tolkning. Det är svårt att utläsa några klara principer
              om vad som gäller. Här bidrar rambeslutet och resolutionen med
              praktiska åtgärder till större tydlighet och mer långtgående rättighetsskydd.
              Det gäller ett verkligt skydd för dem som är utsatta och befinner
              sig i den här sitsen. Rätten till översättning finns inte kodifierad
              i Europarådskonventionen. Den omnämns inte ens i artikel 6 utan
              har utvecklats enbart genom rättspraxis. Här innebär redan själva
              kodifieringen ett betydande mervärde.
            </seg>
            <seg n="92eee896">
              Man kan naturligtvis kritisera regeringen för mycket och man
              kan tycka att EU gör fel saker, men i just det här fallet är det
              en otrolig framgång att vi faktiskt har fattat besluten och att
              arbetet fortsätter. Det beror på att vi inte gav upp när vi såg
              att den förra strategin kollapsade och inte fungerade utan att
              vi försökte hitta ett nytt sätt att angripa problemet på.
            </seg>
          </u>
          <note type="speaker" n="8c8906b2">
            Anf. 49 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-3c3f91c8bc304de6-4" n="a95ebeb2">
            <seg n="41ada97d">
              Fru talman! Det här är tredje interpellationsdebatten jag har
              med Beatrice Ask i dag, och det är tredje gången det är Socialdemokraternas
              fel från förra regeringstiden. Jag har haft ungefär 50 interpellationsdebatter
              med justitieminister Beatrice Ask under de här tre åren, och i
              50 interpellationsdebatter har det varit Socialdemokraternas fel.
              Är det inte fantastiskt att du fortfarande är i opposition när
              du har tio månader kvar som justitieminister? Det är helt fantastiskt
              att det är Socialdemokraternas fel i vartenda fall.
            </seg>
            <seg n="5b3cd467">
              Jag tror att många vill höra vad du tycker i olika frågor och
              vad som är ditt ansvar. Jag tror att allt fler känner att det
              blir alltmer pinsamt att bara skylla ifrån sig på vad som har
              hänt tidigare.
            </seg>
            <seg n="9df14442">
              Jag påstår inte att jag är felfri. Även solen har sina fläckar.
              Jag gjorde till och med stora misstag flera gånger, men jag tror
              att det blir märkligt när vi nu går in i en valrörelse att tala
              om vad som har hänt under tidigare mandatperioder. Tala i stället
              om det som är.
            </seg>
            <seg n="607d4e41">
              Helsingforssprogrammet startade 20042009, och det fanns en stor
              enighet om det. Det finns en stor enighet om det i Sverige det
              finns egentligen inga skillnader mellan de sju olika partierna
              vad vi ska tycka i de olika frågorna. Jag har i alla fall inte
              hört talas om några stora skillnader när det gäller rättigheter
              för personer som är misstänkta för brott.
            </seg>
            <seg n="8ad9fdff">
              Som advokat är jag naturligtvis väldigt glad för det. Jag tycker
              att det är bra. Det här är frågor som diskuterades också under
              vår tid. Bland annat när det gällde rätten till försvarare var
              jag inblandad i många diskussioner.
            </seg>
            <seg n="8a0d6c83">
              Henrik von Sydow har rätt i att man har 27 olika ståndpunkter.
              Men man måste försöka, om det nu handlar om att visa ledarskap.
              Det är inte alltid så svårt. Det är inte så det fungerar i EU.
              Man behöver inte ha den defensiva hållningen att vi ska slutföra
              det som andra har förhandlat.
            </seg>
            <seg n="d429ccdf">
              Tolkning och översättning skulle det vara kosmetika? Det var
              inte det jag sade. Det är inte kosmetika. Men det är andra länder
              som redan har förhandlat fram det. Det är väl ingenting som ni
              har gjort. Det här skulle en skicklig sekreterare kunna sammanföra
              på samma sätt som svenska regeringen. Det är inga problem alls
              att bara sammanföra de saker som redan har förhandlats.
            </seg>
            <seg n="73db6515">
              Ledarskap är att våga och att pröva. Man misslyckas ibland, och
              man lyckas ibland. Jag misslyckades med flera saker i EU därför
              att jag försökte men inte nådde hela vägen fram. Men jag lyckades
              också genom att envetet tro på att kunna driva frågorna.
            </seg>
            <seg n="4861d9bb">
              Vi såg resultat i fråga om människohandel, som såg hopplöst ut.
              Vi såg resultat i narkotikaöverenskommelsen. Det såg hopplöst
              ut på grund av att alla sade att det var meningslöst att försöka
              få det därför att Nederländerna alltid säger nej. Men efter två
              tre års förhandling lyckades vi. Om vi hade prövat taktiken att
              säga att det inte är någon mening om man inte har alla länder
              med sig skulle vi inte ha haft vare sig människohandelsöverenskommelsen
              eller narkotikaöverenskommelsen.
            </seg>
            <seg n="447b96dc">
              Det gäller inte minst det som vi diskuterade i den förra interpellationsdebatten,
              trafikdata, där vi hade ett väldigt starkt motstånd. Det är klart
              att det hade varit lättare att lägga sig på en helt annan nivå.
              Det är klart att det hade varit lättare att säga: Nej, det går
              inte, vi hittar inte någon gemensam lösning och så vidare.
            </seg>
            <seg n="6648aae4">
              Bättre lyss till den sträng som brast än att aldrig spänna en
              båge. Det är ett råd till dig, Beatrice Ask. Våga ta ut svängarna!
              Du har en liten tid kvar innan det här ska paketeras. Låt inte
              alla andra ha gjort jobbet! Låt inte detta bli ett resultat som
              skapar ett mindre värde än Europakonventionen!
            </seg>
            <seg n="e9e1bdee">
              Man säger att det inte går att göra någonting i de här länderna.
              Det är klart att det gör! Det går faktiskt att anmäla till Europadomstolen.
              Den finns i Strasbourg. Samtidigt som du säger att det inte finns
              några möjligheter berättar du att det finns tio domar. Ja, det
              finns domar just det! Man har alltså möjlighet att gå till domstolen
              om man inte är nöjd. Det här finns alltså redan.
            </seg>
            <seg n="f4874db3">
              Ska det vara värt någonting måste vi i varje fall få in de saker
              som redan nu diskuteras: information och försvarare. Klarar du
              det, Beatrice Ask, ska jag vara den förste som kommer upp till
              Justitiedepartementet med en blomsterkvast och gratulerar dig
              till ett mycket bra arbete. Men som det ser ut nu är det ett så
              magert resultat att vi inte kan annat än beklaga.
            </seg>
          </u>
          <note type="speaker" n="4cce062c">
            Anf. 50 HENRIK VON SYDOW (m):
          </note>
          <u who="henrik_von_sydow_6987a0" xml:id="i-68d603963c0a958a-2" n="cd8bfd1a">
            <seg n="29ba6784">
              Fru talman! Är det ett magert resultat? Det här är en färdplan
              som skissas mot ett Europa som i större utsträckning bygger på
              rättigheter, ett Europa som i större utsträckning bygger på rättsstatens
              principer. Det är en viktig del i detta som vi just nu diskuterar.
            </seg>
            <seg n="0e8af078">
              Återigen: Det är inte alls så att det finns en utkrävbar rätt
              till tolkning och till information i domstolsprocesser. Det är
              viktigt att ta det steget och lägga den grunden för att sedan
              kunna gå vidare på det här fältet.
            </seg>
            <seg n="a13daa7e">
              Vi vet vad det handlar om när vi diskuterar det här med kolleger
              från andra medlemsländer i Europa och kolleger från det rättsliga
              utskottet i Europaparlamentet. Det är i stor utsträckning en fråga
              om pengar. Detta kostar. Det kostar för rättsväsendena i de olika
              medlemsländerna, vilket gör att det inte alls är någonting som
              är fullt utkrävbart för Europas medborgare.
            </seg>
            <seg n="fb39614c">
              Jag vill bara skicka med att det är ett viktigt steg att ta och
              sedan fortsätta med. Ambitionsnivån ska vara högre. Sätt blicken
              lite längre fram i tid! Det är klart att vi ska ha en högre ambitionsnivå
              i hela Europa. Men detta är ett viktigt steg. Den svenska regeringen
              tar som ledare för Europeiska unionen ansvaret för att föra det
              rättsliga samarbetet framåt här.
            </seg>
            <seg n="33cf3be0">
              Med detta vill jag tacka för diskussionen.
            </seg>
          </u>
          <note type="speaker" n="13a8ccbc">
            Anf. 51 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-15" n="6a07db86">
            <seg n="8a06320b">
              Fru talman! Först är det viktigt att ha klart för sig att rambeslutet,
              färdplanen och resolutionen har ett mervärde i förhållande till
              konventionen. Det arbetet är naturligtvis någonting som är inkluderat
              och finns med som en del i Helsingforssprogrammet.
            </seg>
            <seg n="2ac60e00">
              Utgångspunkten i interpellationen är att det skulle saknas något
              i förhållande till Europakonventionen. Jag har lite svårt att
              se vad det skulle vara. Det är ju hur man försöker nå upp till
              det hela som är det viktiga, och det vore intressant att få veta
              om det finns något i den som har glömts bort. Som jag ser det
              är det snarast så att EU nu beslutar om mer vad gäller processuella
              rättigheter än vad man får i Europakonventionen.
            </seg>
            <seg n="8ea9b039">
              Det fanns inte heller något färdigförhandlat förslag, som sades
              här. Det som fanns var det arbete som drevs inom EU och som kapsejsade
              därför att man inte kom överens. Det var väldigt sorgligt för
              alla oss som stred. Och Sverige har stridit hårt för processuella
              rättigheter. Det var i det skedet som jag var väldigt angelägen
              om att hitta ett nytt angreppssätt för att inte ställa den frågan
              åt sidan.
            </seg>
            <seg n="bef41fd5">
              Jag anser att det är otroligt viktigt att medborgare som rör
              sig mer och mer ute i världen och inte minst i Europa vet att
              om man blir misstänkt för någonting ska grundläggande rättigheter
              som tolkning, översättning, information och annat vara klart.
              Man ska veta att man får det i EU:s alla länder. Så är det inte,
              hur många konventioner man än har skrivit på. Då måste EU göra
              någonting därutöver, och det är det arbetet vi har bedrivit.
            </seg>
            <seg n="f2e88952">
              Att göra det stegvis på det sätt som vi har inlett arbetet och
              lyckats få beslut om innebär, som jag påpekade tidigare, att vi
              har gått mer grundligt in för de två rättigheter som nu är hanterade.
              Där säger nästa ordförandeskap, som är det spanska, att de kommer
              att ta tag i nummer 3 på listan, information, som också är oerhört
              centralt.
            </seg>
            <seg n="3ea42d7c">
              På detta sätt kan EU stärka medborgarnas förtroende för det rättsliga
              samarbetet och för rättssäkerheten i unionen. Det måste vara den
              viktiga ambitionen.
            </seg>
          </u>
          <note type="speaker" n="37b3dacf">
            Anf. 52 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-3c3f91c8bc304de6-5" n="a95ebeb2">
            <seg n="070be1f4">
              Fru talman! På två minuter hinner vi inte prata om alla domar
              i Europadomstolen. Men artikel 6 talar om en rättvis och opartisk
              rättegång, som gäller i Sverige och i många andra länder och där
              man alltså har möjlighet att inte bara gå till domstolen utan
              också kräva skadestånd av det land som inte följer den.
            </seg>
            <seg n="4458b787">
              Problemet är att om man utelämnar uppgifter om information och
              försvarare i det här ledet ger man signaler till de länder som
              inte följer dessa rättigheter. Visst finns det även i Sverige
              mindre allvarliga brott där man inte får försvarare, men vi ser
              alltid till att man får det vid mer allvarliga brott.
            </seg>
            <seg n="1a4a7108">
              Det är det här som ger felaktiga signaler. Man vet att det har
              funnits en diskussion, men man har kommit fram till: Nej, vi tar
              inte med det här.
            </seg>
            <seg n="382638f6">
              Det är mycket märkligt att man i Europa 2009 är väldigt bra på
              att komma överens när det gäller straffskalor och annat, men man
              klarar inte att komma överens i så viktiga processuella frågor
              som att få information och försvarare. Man skjuter det på framtiden
              på det sätt som EU alltid gör, oavsett ordförandeskap, när man
              inte kommer överens. Man säger att det är en ambition och att
              man ska lägga ett förslag, och plötsligt går det upp i rök. Detta
              är djupt beklagligt.
            </seg>
            <seg n="8fa8178a">
              Jag hade, som sagt, inte krävt resultat. Jag hade haft respekt
              för att man inte klarar det. Jag vet hur svårt det kan vara i
              EU. Jag vet hur svårt det kan vara under ett ordförandeskap att
              lyckas på så kort tid. Men om man från början har ambitionen att
              inte skapa något mervärde utifrån vad andra länder redan har förhandlat
              fram blir det väldigt tunt.
            </seg>
            <seg n="d824d0c8">
              Det är synd, tycker jag, att Sverige har missat den här chansen,
              att man har fått ett så magert innehåll på en så viktig sak som
              vi alla sju partier står bakom, nämligen tanken på en hög rättssäkerhet
              också för människor som är misstänkta för brott. Men det är inte
              alldeles för sent.
            </seg>
            <seg n="4ec03ce5">
              Jag försäkrar att jag inte kommer att kritisera dig om du gör
              ett försök men misslyckas. Jag kommer att säga att det var bra
              kämpat men att det inte var ditt fel att du misslyckades. Ta chansen!
              Du har den fortfarande. Annars blir det magert.
            </seg>
          </u>
          <note type="speaker" n="69353fd4">
            Anf. 53 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-16" n="6a07db86">
            <seg n="0c9f5bc8">
              Fru talman! Det är inte så att vi har förhandlat bort eller lagt
              vissa rättigheter åt sidan. De rättigheter som vi talar om är
              tolkning och översättning, rätten till information om dels rättigheter,
              dels brottsmisstankar, samt rätt att ta del av uppgifter om betydelsen
              av att förbereda sitt försvar. Vi tar upp rätten till försvar
              och rätten för anhöriga med flera att underrättas om ett frihetsberövande.
              Vi tar upp skyddet för misstänkta och tilltalade med ett särskilt
              skyddsbehov. Listan är väldigt lång.
            </seg>
            <seg n="8e93079f">
              Thomas Bodström kan heller inte i interpellationen peka på någon
              rättighet som vi skulle ha hoppat över.
            </seg>
            <seg n="69411cda">
              Däremot visade det sig att man inte lyckades få medlemsstaterna
              att börja jobba med att i praktiken genomföra den konvention man
              har skrivit under. Det är illa, för medborgarna väntar sig naturligtvis
              att det som olika konventioner säger också ska finnas i verkligheten.
              Det är detta som det här arbetet syftar till.
            </seg>
            <seg n="2b12b59e">
              Vi har gjort en färdplan där vi steg för steg har listat hur
              vi ska genomföra detta. I första steget är beslut redan fattat.
              Vi har då gått igenom hur reglerna som gäller tolkning och översättning
              ska finnas i de europeiska medlemsstaterna och hur man kan arbeta
              tydligt för att få det stöd som medborgarna behöver. Nästa steg
              som kommer är information, som Spanien kommer att arbeta med.
              Jag kan inte förstå att detta skulle vara att göra någonting sämre,
              utan det har ett tydligt mervärde, framför allt för medborgarna,
              därför att man äntligen försöker göra praktik av det man har pratat
              om i så många år. Jag är stolt och glad över att Sverige har kunnat
              bidra med det. Jag har också fått väldigt mycket uppskattning
              för detta arbete och detta beslut från olika håll, men jag väntar
              mig faktiskt inte att få det från alla partier i kammaren.
            </seg>
          </u>
          <note n="d98daea2">
            Överläggningen var härmed avslutad.
          </note>
          <note n="42b00bfd">
            7 § Svar på interpellation 2009/10:48 om kriminalisering av köp
            av sexuella tjänster i Europa
          </note>
          <note type="speaker" n="6f2f9220">
            Anf. 54 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-17" n="6a07db86">
            <seg n="cd55004f">
              Fru talman! Thomas Bodström har frågat mig på vilka sätt jag
              avser att inom ramen för ordförandeskapet i ministerrådet och
              som medlemsland i EU föra upp frågan om kriminalisering av köp
              av sexuella tjänster.
            </seg>
            <seg n="218c72cd">
              Den svenska regeringen menar att prostitution kan vara en grogrund
              för människohandel för sexuella ändamål. Vid kontakter med andra
              länder är vi mycket tydliga med vår uppfattning. Långt ifrån alla
              länder i EU delar emellertid vår syn på prostitution och vikten
              av att kriminalisera köp av sexuella tjänster. Däremot råder enighet
              om att människohandel måste bekämpas. Det svenska ordförandeskapet
              prioriterar därför EU:s arbete för att motverka människohandel.
              På detta område har vi varit mycket aktiva. Kopplingen till efterfrågan
              på tjänster från offer för människohandel har lyfts fram i olika
              sammanhang.
            </seg>
            <seg n="3dff7ff6">
              För närvarande arbetar vi med att förstärka det rättsliga regelverket
              mot människohandel inom EU. Här kan nämnas att det förslag till
              rambeslut om förebyggande och bekämpande av människohandel samt
              skyddande av offer som nu förhandlas innehåller ett åtagande för
              medlemsstaterna att sträva efter en minskning av den efterfrågan
              som ligger till grund för alla former av utnyttjanden som är relaterade
              till människohandel. Medlemsstaterna ska enligt förslaget överväga
              att vidta åtgärder för att straffbelägga användning av tjänster
              från en person med vetskap om att han eller hon är offer för människohandel.
              Denna uppmaning till ytterligare kriminalisering är tänkt att
              kunna inbegripa till exempel köp av sexuella tjänster från människohandelsoffer.
              Vidare kan nämnas rambeslutet om bekämpande av sexuellt utnyttjande
              av barn, där det pågår förhandlingar bland annat om kriminalisering
              av köp av sexuella tjänster från barn. I den frågan synes det
              råda stor samsyn mellan medlemsstaterna.
            </seg>
            <seg n="771524a2">
              Nyligen arrangerade det svenska ordförandeskapet en konferens
              om människohandel i Bryssel vid vilken även tredje länder och
              internationella organisationer och frivilligorganisationer deltog.
              Vid konferensen antogs slutsatser som bland annat tog upp betydelsen
              av att angripa efterfrågan för att förebygga och bekämpa människohandel.
            </seg>
            <seg n="fe5b0a6e">
              Avslutningsvis vill jag nämna att det trots medlemsstaternas
              olika syn på prostitution finns ett ökande intresse för det svenska
              förbudet mot köp av sexuell tjänst. Vi delar naturligtvis gärna
              med oss av våra erfarenheter i detta sammanhang och hoppas att
              det kan bidra till att ytterligare understryka betydelsen av att
              på ett tydligt sätt angripa efterfrågan för att kunna nå framgång
              i kampen mot människohandeln.
            </seg>
          </u>
          <note type="speaker" n="951ca841">
            Anf. 55 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-3c3f91c8bc304de6-6" n="a95ebeb2">
            <seg n="e478d189">
              Fru talman! Ja, det arbetas med människohandel. Det är bra, och
              det är vi nöjda med. Det vi har gjort till vår sak i Sverige var
              precis det som du nämnde i slutet, Beatrice Ask, nämligen kopplingen
              mellan sexköpslagen och människohandel. Det är något som vi från
              svensk polis vet har ett tydligt samband. Genom sexköpslagen får
              man större möjligheter att bekämpa människohandel.
            </seg>
            <seg n="68b4c267">
              Medan ligorna i Sverige organiserar kanske femtio kvinnor har
              de i Norge och Danmark kanske 4050 kvinnor. Det beror på att de
              är mycket lättare att bekämpa här.
            </seg>
            <seg n="198f1470">
              När vi hade makten 2006 hade vi redan planerat att svensk polis
              på hösten skulle åka ned i samband med fotbolls-VM för att informera
              om sitt arbete och om kopplingen mellan människohandel och sexköpslagen.
              Detta arbete blev aldrig av, för vi fick en borgerlig regering
              och en ny minister. Jag ska inte anklaga dig för detta. Du var
              ny som minister, och det var andra som drog i trådarna och såg
              till att det här inte blev av, men jag vill att du ska veta att
              det är ett faktum. Svensk polis hade inför alla ministrar fått
              möjlighet att tala om sambandet mellan sexköpslagen och människohandel.
              Nu fick de inte det.
            </seg>
            <seg n="49ae5d31">
              Även om detta inte var så lätt för dig som ny minister har du
              i alla fall kunnat peka på sambandet mellan sexköpslagen och människohandel.
              Jag är dock inte så säker på att du verkligen är så genuint övertygad
              inte bara för att du, om jag är rätt informerad, 1998 röstade
              mot sexköpslagen, tillsammans med din partiledare Fredrik Reinfeldt
              som inte ville ha någon sexköpslag, utan framför allt för att
              ni inte har drivit detta under vårt svenska ordförandeskap.
            </seg>
            <seg n="3ca49799">
              När du står här och nämner konferensen i Bryssel ska vi samtidigt
              komma ihåg att du inte nämnde ett ord om sexköpslagen i det tal
              som vi har sett från Brysselkonferensen. Där var det inte sambandet
              mellan människohandel och sexköpslagen som nämndes, utan det var
              andra saker. Vi har gått igenom det talet och sett att det inte
              nämndes något samband där. Där talade du på ett helt annat sätt,
              nämligen på det sätt som man gör i många europeiska länder där
              man säger att det samband som svenska politiker har drivit så
              mycket inte finns. Detta är djupt olyckligt. Också här har vi
              haft chansen att skjuta fram positionerna.
            </seg>
            <seg n="16cc84e8">
              Det är bra att EU tar ytterligare steg, men det är knappast Sveriges
              eller den svenska regeringens förtjänst. Det är saker som växer
              fram. Men vi har haft en utmärkt möjlighet att visa på sambandet
              mellan människohandel och sexköpslagen. Det skulle kunna finnas
              med på olika sätt, kanske i Helsingforssprogrammet eller på andra
              sätt, men detta är inte frågor som har drivits.
            </seg>
            <seg n="5387177c">
              Jag vet att det finns ett starkt motstånd mot detta på olika
              ställen, också inom den svenska regeringen och i Regeringskansliet,
              men detta är något som är viktigt att föra fram, inte bara när
              vi står i den svenska riksdagen utan framför allt när vi är nere
              i Bryssel.
            </seg>
            <seg n="c2cc7d23">
              Vi hade ett möte med europeiska parlamentariker där alla sju
              partier var med den konferens som hölls för drygt tre veckor sedan
              och där hade vi uppe just denna diskussion om sambandet mellan
              människohandel och sexköpslagen. Chefen för svenska Rikskriminalen,
              Therese Mattsson, talade föredömligt om sambandet mellan sexköpslagen
              och människohandel. Också en polis från Göteborg som har arbetat
              med detta på fältet talade om fördelarna med en sexköpslag. Men
              varför har du inte drivit detta hårdare i EU, exempelvis när du
              hade möjlighet att hålla tal på den konferens du nämnde? Där kunde
              du ha lyft fram detta samband, som vi talar oss så varma för här
              i riksdagen.
            </seg>
            <seg n="61e68f11">
              Varför agerar du på ett sätt i Sverige och ett helt annat sätt
              när du diskuterar sakerna i EU och i Bryssel? Det skulle jag vilja
              ha svar på.
            </seg>
          </u>
          <note type="speaker" n="db8c1834">
            Anf. 56 CARINA HÄGG (s):
          </note>
          <u who="carina_hagg_fe9c1b" xml:id="i-0280a184a92d2dc7-0" n="d89bfd1a" next="i-7698cfd0c2bec56b-0">
            <seg n="ac8acac6">
              Fru talman! Jag vill tacka Thomas Bodström, som har ställt den
              här interpellationen så att vi har möjlighet att få denna debatt
              med justitieministern här i kammaren.
            </seg>
            <seg n="d6e1cae9">
              Jag tillhör dem som är besvikna. Jag trodde att vi hade kommit
              längre och att vi därmed också skulle kunna få en uppslutning
              kring detta och därmed också få hjälp av den nuvarande regeringen
              att tala väl om sexköpslagen också utanför Sveriges gränser.
            </seg>
            <seg n="d27e6676">
              Vi har sett en förändring i vår omvärld. Våra socialdemokratiska
              partivänner i Danmark har tagit ett beslut om detta på sin kongress,
              och Island och Norge har antagit lagar om sexköp som går längre
              än den svenska. Vi har också sett ansatser i Finlands parlament,
              där man har tagit ett litet steg i rätt riktning, och vi hoppas
              att man kan gå vidare.
            </seg>
            <seg n="9497e2e4">
              Vi är inte ensamma längre. Det finns en stor nyfikenhet hos dem
              som tycker att detta är viktiga frågor. Det är klart att det finns
              andra som inte tycker att detta är något som över huvud taget
              bör lyftas upp på politisk nivå. De kanske kan känna sympati för
              Beatrice Asks inställning, men de andra de som vill driva på framåt
              och skydda offren, de som vill skydda dessa kvinnor och synliggöra
              den organiserade brottsligheten och det grova utnyttjandet av
              kvinnor som är vår tids slavhandel har förväntningar på oss. Det
              har de rätt att ha.
            </seg>
            <seg n="41f067f2">
              Vi väckte i riksdagen en motion om att man skulle ha ett porr-
              och prostitutionsfritt ordförandeskap. Det blev en enighet från
              oppositionen, men motionen röstades ned. Vi fick inget ställningstagande
              till förmån för den här motionen i utrikesutskottet.
            </seg>
            <seg n="ebf8143d">
              Men det sades lite under hand: Ja, men vi ska nog göra det här
              ändå. Vi ska se till att det blir så.
            </seg>
            <seg n="d6c507e7">
              Jag ser inget av det i dag.
            </seg>
            <seg n="264824c6">
              Vi har haft en unik möjlighet att inte bara ta upp det i tal
              utan att också i praktisk handling visa att det här är något som
              är viktigt för oss. Det handlar om vad det kan betyda när man
              gör upphandlingar och när man hänvisar till hotell och så vidare.
              Det kostar så lite att bjuda på den informationen och att visa
              att det vi säger och det vi gör hänger ihop. Man har inte tagit
              vara på den möjligheten.
            </seg>
            <seg n="13b23191">
              Det har också under senare tid och under den nuvarande regeringens
              mandatperiod, både inom Europa och utanför, varit andra idrottsarrangemang.
              Det har planerats för sådana som är på gång. Jag ser inte att
              man utifrån de förutsättningar som finns talar om problemet med
              prostitution i anslutning till stora arrangemang.
            </seg>
            <seg n="8c1d8fd5">
              Det kan vara idrottsarrangemang. Det kan naturligtvis även vara
              andra arrangemang. Men den här möjligheten har man inte heller
              tagit vara på. Vi ser alltså att regeringen drar sig tillbaka
              från att vara en aktiv aktör.
            </seg>
            <seg n="fd8ca4ab">
              Jag var deltagare i seminariet i Bryssel om trafficking. Jag
              förstår att man kanske inte hade kunnat komma fram till en slutsats
              i slutdokumentet och kunnat få en uppslutning bland alla medverkande
              bakom sexköpslagen. Men man kunde ha lyft in det. Man kunde ha
              drivit på. Man kunde ha talat om hur vi jobbar med de här frågorna
              och att det finns en möjlighet. Då hade man kanske längre fram
              kunnat få en uppslutning.
            </seg>
            <seg n="6e5ecba5">
              Jag vill avslutningsvis säga, justitieministern och fru talman,
              att vi hade en interpellationsdebatt tidigare under förmiddagen
              om just ratificeringen av Europarådets konvention mot trafficking.
            </seg>
            <seg n="2ff92337">
              Vi har fortfarande inte fått ett datum för när den propositionen
              eller skrivelsen kommer till riksdagens bord, så att vi kan fatta
              beslut. Kommer vi att kunna fatta beslut under år 2010, under
              den del som ligger före valet? Eller kommer vi inte att kunna
              det? Kommer det att komma någonting så sent att vi inte hinner
              under denna mandatperiod?
            </seg>
            <seg n="c417eddc">
              Jag beklagar att jag inte under den här mandatperioden ens har
              kunnat säga att det ändå kommer en ratifikation, att det ges en
              möjlighet. Jag har inte ens kunnat säga det. Ingen kan tolka det
              på annat sätt än att det är en nedtoning av ambitionerna.
            </seg>
            <seg n="c018226e">
              När man tittar i översynen av sexköpslagen ser man att det står
              att det synsättet ska vara en av utgångspunkterna, inte att det
              ska vara utgångspunkten.
            </seg>
            <seg n="6f3f6d5a">
              Beatrice Ask! Det finns mycket mer att stå till svars för.
            </seg>
          </u>
          <note n="b38530c9">
            Anf. 57 ULRIKA KARLSSON i Uppsala (m):
          </note>
          <u who="carina_hagg_fe9c1b" xml:id="i-7698cfd0c2bec56b-0" n="d89bfd1a" prev="i-0280a184a92d2dc7-0">
            <seg n="e04c8db7">
              Fru talman! Människohandel är vår tids grövsta brott, särskilt
              människohandel för sexuella ändamål. Det är slavhandel för sexuella
              ändamål. Det är oerhört kränkande och förnedrande. Jag finner
              inte ord för att beskriva vidrigheten i den typen av brottslighet,
              att man utnyttjar människor på det sättet.
            </seg>
            <seg n="08cc86d8">
              Sedan är jag kanske inte riktigt lika säker som interpellanten
              på kopplingen mellan sexköpslagen och människohandel i det perspektivet.
              Jag kan se en koppling som jag har fått vittnesmål om när jag
              har mött verkligheten. Jag har faktiskt varit ute och träffat
              personer som rör sig i en verklighet, till exempel på Malmskillnadsgatan.
              Man visar på att kopplingen mellan sexköpslagen och människohandeln
              kan slå fel i och med att människor som kanske köper sex inte
              anmäler när de misstänker att det ligger ett människohandelsbrott
              bakom i det enskilda fallet.
            </seg>
            <seg n="e6d28d1d">
              Jag vet inte om den kopplingen stämmer eller inte. Men jag utgår
              från att den kopplingen är någonting som övervägs i den översyn
              av sexköpslagen och dess effektivitet som nu pågår. Jag tycker
              att det är bra att detta utvärderas. Men jag tycker inte att man
              kan sätta ett likhetstecken mellan sexköpslagen eller prostitution
              och människohandel i det perspektivet, för människohandel sker
              för flera ändamål än just för sexuella tjänster.
            </seg>
            <seg n="7cbd8da2">
              Men, fru talman, jag kan inte nog poängtera vidrigheten i denna
              brottslighet, att man utnyttjar människor och använder människor
              som slavar för olika ändamål, sexuella ändamål eller för andra
              ändamål. Justitieministern talade tidigare i debatten om en person
              som satt i Uppsala och tiggde pengar i det avseendet.
            </seg>
            <seg n="bde369c0">
              Jag tror och vet att många insatser behöver göras för att bekämpa
              människohandel. Det handlar om de insatser som nu har gjorts för
              att bekämpa den grova organiserade kriminella verksamheten. Det
              behövs pengar för att bekämpa människohandel. Det handlar om informationsflödet,
              som man bland annat har tagit med i Östersjöstrategin, att information
              ska utgå när personer återvänder till sitt hemland, om de kommer
              från Östersjöområdet, och om uppehållstillstånd för dem som har
              medverkat vid en rättegång. Detta har nu också ändrats i praxis
              i Migrationsdomstolen.
            </seg>
            <seg n="f7ea68c1">
              Jag tycker alltså att det sker saker på det här området. Och
              jag vill säga att jag inte är riktigt säker på om kopplingen är
              positiv eller negativ, men det tror jag att utredningen om sexköpslagen
              kommer att visa.
            </seg>
          </u>
          <note type="speaker" n="12c21432">
            Anf. 58 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-18" n="6a07db86">
            <seg n="a825115a">
              Fru talman! Utomlands skämtar man ibland om svenskar som varandes
              väldigt egotrippade. Då brukar man låta som mupparna och säga:
              In Sweden we have what we call
            </seg>
            <seg n="2b549da6">
              Jag tror att det är väldigt svårt att vinna respekt i internationella
              sammanhang genom att bara prata om sin egen förträfflighet. Däremot
              är den svenska sexköpslagen intressant därför att den är ett av
              de första och kanske viktigaste stegen för att komma åt efterfrågan
              på det här området. Utan köpare blir det ju inte så mycket prostitution,
              och det är viktigt att göra något åt detta.
            </seg>
            <seg n="675255c5">
              Jag är väldigt glad över att ofta få berätta om sexköpslagen
              för ministrar och andra. Det är också viktigt med den utvärdering
              vi gör. Man kan titta på effektiva verktyg i dag mot prostitution.
              Då är kanske en sexköpslag en sak, men det har hänt mycket på
              tio år. Det är därför som vi gör den här utvärderingen.
            </seg>
            <seg n="c692ab88">
              Mycket av det som i dag är prostitutionsverksamhet sker inte
              öppet på gator och torg en dag som denna är det väldigt kallt
              och eländigt ute. Det sker med hjälp av Internet och blir därför
              svårare att hantera. Det är klart att man måste fundera över den
              typen av förändringar när det gäller hur det här problemet ser
              ut när man gör en utvärdering och översyn. Och det är viktigt
              att det görs.
            </seg>
            <seg n="8e3dc59f">
              Men, som jag beskrev i min inledning, hade vi med en hel del
              på konferensen, och det kom upp många aspekter på efterfrågan.
              Det tycker jag var bra.
            </seg>
            <seg n="8e2f3a91">
              Jag vet att Carina Hägg var där, men hon gjorde väl inte något
              större avtryck.
            </seg>
            <seg n="46fcf251">
              Och jag höll inte bara ett inledningsanförande, som ligger på
              nätet. Jag ledde konferensen och deltog i diskussionerna. Jag
              hade också ganska många bilateraler. Det är klart att jag bland
              annat har talat om sexköpslagen. Så är det naturligtvis. Jag gör
              det ofta också i andra sammanhang.
            </seg>
            <seg n="7c2f4f15">
              Jag tror att jag i den här debatten, eller om det var i den tidigare
              om människohandel, nämnde någonting som jag tycker är ett väldigt
              viktigt steg i den deklaration som vi fick fram, nämligen att
              vi för första gången i det här sammanhanget får med barnsexturismen.
            </seg>
            <seg n="db613520">
              Det handlar alltså om vuxna människor som reser för att köpa
              sex av barn. Det är prostitution där man använder sig av barn
              som handelsvaror. Det är någonting alldeles bedrövligt, men det
              är tyvärr någonting som ökar i omfattning tillsammans med barnpornografi,
              med hjälp av Internet. De ligger väldigt nära varandra.
            </seg>
            <seg n="09bd1ca0">
              Det är ingen tvekan om att det i dag finns en stor enighet om
              att vi ska bekämpa övergrepp mot barn. Man är emot människohandel.
              Det finns lite olika uppfattningar om prostitution. Det är rätt
              obegripligt ur ett svenskt perspektiv att det är på det sättet,
              men det är ett faktum.
            </seg>
            <seg n="a80c3ae3">
              Då menar jag att det är väldigt bra att ta de saker där vi faktiskt
              snabbt får åtgärder på plats, därför att de ringar in problemen.
              Jag tror faktiskt att det är den typen av grepp som gör att också
              efterfrågan diskuteras. Man har upptäckt att det naturligtvis
              är ett problem, för det blir det när man angriper det här problemet.
            </seg>
            <seg n="5eef0d9b">
              I rambeslutet, som jag också nämnde i inledningsanförandet, finns
              det ett åtagande för medlemsstaterna. I förslaget till rambeslut
              finns det ett åtagande för medlemsstaterna att sträva efter en
              minskning av efterfrågan. Man talar också om olika typer av åtgärder,
              bland annat straffbeläggning. Kan vi nå dit har vi tagit ytterligare
              steg som är väldigt viktiga.
            </seg>
            <seg n="80474bbb">
              Vi beskylls för att vi inte gör tillräcklig reklam för en lagstiftning
              sedan tidigare. Jag tror inte att det i sak är det mest väsentliga.
              Jag förstår att det svider, eftersom Socialdemokraterna inte har
              några andra förslag om hur vi ska bekämpa det elände som prostitutionen
              innebär och de brott och övergrepp som begås i samband med prostitution
              och människohandel.
            </seg>
          </u>
          <note type="speaker" n="de49308a">
            Anf. 59 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-3c3f91c8bc304de6-7" n="a95ebeb2">
            <seg n="3f486dcd">
              Fru talman! Man blir trött efter några timmar, Beatrice Ask;
              jag har förståelse för det. Men det sista om att vi inte skulle
              ha några förslag var ett stort misstag. Vi har bombarderat dig
              med förslag om hur vi ska förändra arbetet med människohandeln
              något vi fick stöd för av två forskare i deras arbete bara för
              ett par dagar sedan.
            </seg>
            <seg n="b060a45f">
              Vi måste se till att få ordning på människohandel, koppleri och
              sexköpslagen. Människohandel är ett brott mot personer, koppleri
              är ett brott mot staten och sexköpslagen är en skyddslagstiftning.
              Det är inte bra, och det har jag under tre års tid försökt få
              dig att förstå. Nu får vi stöd också av forskningen på detta område.
            </seg>
            <seg n="95ef555a">
              Det är logiskt orimligt att staten ska gå in och betala ersättning
              för något som är ett brott mot staten. Nu betalar man ut skadestånd
              i domstolarna även till offer för koppleri, vilket vi är glada
              för. Detta har jag försökt påpeka gång på gång.
            </seg>
            <seg n="ae9ff200">
              Något som du, Beatrice Ask, också hade kunnat ta upp i samband
              med människohandel är det förlegade faktum att koppleri är något
              som försiggår mellan två jämbördiga parter. Här har du också haft
              tre år på dig att göra förändringar, men du går upp i talarstolen
              och säger att det är tråkigt att Socialdemokraterna inte har några
              förslag. Vi har kommit med förslag gång på gång, men du vill inte
              göra några förändringar, Beatrice Ask.
            </seg>
            <seg n="a1f2f84c">
              Du vill inte driva dessa frågor i EU, Beatrice Ask, för det är
              besvärligt. Man skrattar lite åt Sverige när vi kommer dragandes
              med människohandel och sexköpslag. Jag vet hur det är. De har
              skrattat bakom min rygg också. Men det är värt det, för man når
              resultat om man försöker.
            </seg>
            <seg n="b091b266">
              Varför har den svenska regeringen inte fört in frågan om människohandel
              i förhandlingarna när man nu har chansen? Det ska inte göras bara
              som en eventuell åtgärd vem som helst som har arbetat i EU vet
              att sådant kan man få in hur lätt som helst utan man ska verkligen
              driva dessa frågor. Det är inte bilaterala samtal som gäller i
              första hand, Beatrice Ask, utan nu hade du chansen att hålla ett
              tal inför alla där du verkligen hade möjlighet att visa att du
              tar dessa frågor på samma allvar som du påstår dig göra här i
              Sverige. Du hade möjlighet att visa detta men missade det.
            </seg>
            <seg n="00be9b38">
              Kommer du, Beatrice Ask, under den resterande tiden av det svenska
              ordförandeskapet, och kanske därefter vad gäller överenskommelser
              om människohandel, att föra in detta samband och på ett tydligare
              sätt, och inte bara som en att-sats för en eventuell möjlighet,
              driva frågorna om sambandet mellan människohandel och sexköpslagen?
            </seg>
            <seg n="a142993f">
              Eftersom du frågade efter förslag, Beatrice Ask, kommer jag nu
              med ett konkret förslag i nästa fråga. Kommer du att driva frågorna
              så att vi får en bättre ordning mellan människohandel och koppleri
              än det förlegade system som nu finns så att också flickor som
              utnyttjas genom grovt koppleri och koppleri det kan många gånger
              vara en slump om man åtalas för grovt koppleri eller människohandel
              får samma ställning som offer när det gäller människohandel i
              framtiden?
            </seg>
            <seg n="5fdfc218">
              Där har du mina två konkreta frågor, Beatrice Ask. Jag vore tacksam
              om du kunde svara på dem eftersom detta är en interpellation,
              vilket är ett organ för kontroll av regering och statsråd. Att
              du i denna debatt svarar på just dessa två konkreta frågor vore
              värdefullt så att vi kan bedöma om Sveriges regering tar sambandet
              mellan människohandel och sexköpslag på allvar och på vilket sätt
              man avser att förbättra situationen för kvinnor och flickor i
              Sverige.
            </seg>
          </u>
          <note type="speaker" n="70358f6a">
            Anf. 60 CARINA HÄGG (s):
          </note>
          <u who="carina_hagg_fe9c1b" xml:id="i-0280a184a92d2dc7-1" n="d89bfd1a" next="i-7698cfd0c2bec56b-1">
            <seg n="cfbb5cd5">
              Fru talman! Jag vill understryka att vi under första åren av
              mandatperioden har gjort vårt yttersta för att hitta bred samsyn
              i dessa frågor och underhand påverka, lyfta fram perspektiv och
              informera om hur man ser på oss i vår omvärld, vilka förväntningar
              som finns och vad som krävs av oss. Jag får dock konstatera efter
              denna och tidigare interpellationsdebatt att det finns en politisk
              skiljelinje.
            </seg>
            <seg n="4bd4a93b">
              Justitieminister Beatrice Ask kallade det jag tidigare i dag
              förde fram för konspirationsteorier, men dessa har bekräftats
              av henne själv och av Ulrika Karlsson. Regeringen har inte intresse
              av att föra fram perspektivet att det finns ett samband mellan
              prostitution, efterfrågan på kvinnor för att utnyttja dem sexuellt
              och trafficking, vår tids slavhandel.
            </seg>
            <seg n="52d95340">
              Vi är ett feministiskt parti. Vi erkänner och ser ojämställdhet
              och maktstrukturer och att det också visar sig i prostitution
              och människohandel. Har man inte det perspektivet ser man inte
              det och för inte heller en politik för att hantera dessa frågor.
              Jämställdhet kan inte uppnås så länge män köper, säljer och utnyttjar
              kvinnor och barn genom att prostituera dem. Det är oerhört viktiga
              frågor, och jag hade hoppats att vi delade den synen.
            </seg>
            <seg n="65f83944">
              Det är ingen slump att Göran Lindblad som ordförande för Europarådsdelegationen
              röstade på ett annat sätt. Han är företrädare för regeringen i
              dessa sammanhang.
            </seg>
            <seg n="09b99ee0">
              Det är ingen slump att det pågår en intensiv debatt inom den
              borgerliga gruppen om att riva upp sexköpslagen.
            </seg>
            <seg n="bbb4e8e9">
              Det är ingen slump att företrädare för den borgerliga regeringen
              bevistar konferenser i Europa och säger: Vi ska riva upp lagen
              genom att ändra straffsatserna. Vi kan inte ta bort hela lagen,
              men vi ska göra det på ett annat sätt.
            </seg>
            <seg n="af774340">
              När man läser direktiven och ser hur vaga de är känner man såklart
              en oro. När man dessutom ser att regeringen skjuter ansvaret för
              att informera om sexköpslagen från sig själv till Svenska institutet
              som plockar in folk som har en positiv syn på prostitution blir
              oron inte mindre. Det är inte fråga om några konspirationsteorier;
              det är dagens verklighet. Jag beklagar det djupt.
            </seg>
          </u>
          <note n="b0b5b5dd">
            Anf. 61 ULRIKA KARLSSON i Uppsala (m):
          </note>
          <u who="carina_hagg_fe9c1b" xml:id="i-7698cfd0c2bec56b-1" n="d89bfd1a" prev="i-0280a184a92d2dc7-1">
            <seg n="82864153">
              Fru talman! Jag blir lite betänksam. Det är givetvis viktigt
              vad justitieminister Beatrice Ask har sagt eller inte sagt på
              en konferens. Det viktiga är dock att regeringen har tagit på
              sig ledartröjan för att i verkligheten bekämpa människohandeln
              här i Sverige. Man har tagit fram en handlingsplan och gör satsningar
              mot grov organiserad brottslighet. Äntligen får de som medverkar
              i en rättegång om människohandel permanent uppehållstillstånd
              och blir inte tillbakaskickade till bödlarna med vändande båt.
              Information utgår när man återvänder inom Östersjöområdet. Regeringen
              har avsatt pengar till detta. Dessutom har man lyft upp kampen
              mot människohandel till Europanivå.
            </seg>
            <seg n="118b4881">
              Sexslavhandel är vår tids grövsta brott; jag står för det. Jag
              kan inte nog poängtera hur mycket viktigare det är att man konkret
              agerar än att man levererar fina ord i en talarstol. Ett sådant
              agerande, som justitieministern inte nämnde i detta sammanhang,
              är till exempel de svenskledda förhandlingarna med Makedonien
              som ansökarland. Jag träffade polismyndigheterna i Makedonien
              för en tid sedan. Man berättade att sedan Makedonien inledde processen
              om medlemskap i EU har transitverksamheten Makedonien är ett transitland
              för människohandel gått ned med mer än 50 procent. Det visar konkret
              att man kan göra saker för människor i verkligheten mer än att
              leverera ord i en talarstol.
            </seg>
            <seg n="01717e46">
              Jag ger därför mitt godkännande till justitieministern i det
              avseendet. Det arbete som utförs för att bekämpa människohandel
              är positivt, och jag vill uppmuntra till fortsatt arbete.
            </seg>
          </u>
          <note type="speaker" n="e1c3f628">
            Anf. 62 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-19" n="6a07db86">
            <seg n="4bf94a82">
              Fru talman! Det är nog bra att inte skriva alla sina inlägg innan
              man har lyssnat på vad som sägs. Carina Hägg gjorde en fantastisk
              insats när hon beskrev att jag inte skulle ha talat om sambanden
              mellan prostitution och människohandel. Jag har upprepat det vid
              flera tillfällen bara i dag, men det hade hon väl inte tänkt sig
              när hon skrev sina inlägg.
            </seg>
            <seg n="25587a22">
              Regeringen har fattat beslut om en särskild handlingsplan mot
              prostitution och människohandel, så det är alldeles uppenbart
              att vi ser kopplingen. Jag har också anslagit flera hundra miljoner
              för att arbeta konkret mot denna typ av företeelser. Det säger
              också något om att regeringen tycker att det är viktigt. Men vill
              man inte se och lyssna kan man påstå precis vad som helst.
            </seg>
            <seg n="8fa71e0f">
              Göran Lindblad är en ärbar riksdagsledamot som alla andra riksdagsledamöter,
              men han är verkligen ingen företrädare för regeringen. Regeringen
              företräds av statsråden och inga andra. Vi får vara noga med det.
            </seg>
            <seg n="454a8dba">
              Det är ju fri motionsrätt i riksdagen och fria möjligheter att
              agera. Det gäller alla partier. Det är så i demokratier. Men regeringen
              företräds inte av riksdagsledamöter utan av andra.
            </seg>
            <seg n="9958b776">
              En fråga som är intressant är den som Thomas Bodström tog upp
              och som jag tycker att man kan lägga några minuter på, även om
              den kommer in lite sent i diskussionen. Det är frågan om koppleri.
              Jag tycker att den är väsentlig. Människohandel blir ofta koppleri.
            </seg>
            <seg n="b16206b1">
              Det är samtidigt viktigt att se att koppleri träffar straffvärda
              handlingar som inte ingår när det gäller människohandel. Det är
              där problematiken ligger. Det är en seriös problematik som Thomas
              Bodström har tagit upp flera gånger.
            </seg>
            <seg n="4129ead5">
              Koppleri behöver inte alltid vara ett brott mot staten.
            </seg>
            <seg n="42eb65aa">
              Människohandelsutredningen kommer till samma slutsats som Thomas
              Bodström, nämligen att den som är offer för ett människohandelsliknande
              förfarande ska anses som målsägare också vid koppleribrott. Det
              är verkligen relevant att jobba med den här problematiken. Jag
              ser den och tycker naturligtvis att det är viktigt att vi försöker
              hantera den på bästa sätt.
            </seg>
            <seg n="5aeff7ea">
              Det är dock viktigt att se till att inte straffvärda handlingar
              slängs ut med badvattnet. Man måste ta hand om problematik som
              bör fortsätta att vara brott.
            </seg>
            <seg n="06df06e1">
              Sammantaget vill jag säga att vi gör många insatser här hemma,
              på EU-nivå och internationellt mot prostitution och för att främja
              arbetet med att minska efterfrågan i prostitutionsträsket.
            </seg>
            <seg n="bfed4a37">
              Prostitution är en integrerad del av människohandel och barnpornografi.
              Det är ungefär samma aktörer som i olika utsträckning ägnar sig
              åt övergrepp på enskilda människor, vilket samhället aldrig kan
              acceptera.
            </seg>
            <seg n="6016ec0e">
              Vi driver de frågorna och kommer att fortsätta att driva dem.
              Jag tror också att vi kommer att ha framgång i flera av de viktiga
              ärenden som ligger framför oss.
            </seg>
          </u>
          <note type="speaker" n="be3308a4">
            Anf. 63 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-3c3f91c8bc304de6-8" n="a95ebeb2">
            <seg n="edc6880f">
              Fru talman! Oppositionens roll är att kritisera. Det kan vara
              lite destruktivt ibland. Jag tycker ändå att vi har haft bra diskussioner
              här.
            </seg>
            <seg n="8e9474a7">
              Jag tackar Beatrice Ask. Jag tycker att det har lett framåt att
              visa på skiljelinjer i olika avseenden. Det har också visat sig
              att vi tycker lika i många frågor.
            </seg>
            <seg n="e2fe6032">
              Jag tycker också att det var väldigt bra när vi talade om kriminalvården
              tidigare. Det var bra av Beatrice Ask att fullfölja frågan om
              Saltvik. Där var vi eniga.
            </seg>
            <seg n="fd7a9ea1">
              När det gäller människohandel och sexköpslagen är min kritik
              egentligen inte att vi tycker annorlunda, utan att ni inte driver
              frågorna tillräckligt mycket. Det räcker inte att tala om det
              vid middagar. Det räcker inte att tala om det vid luncher eller
              i bilaterala samtal. Vi vill att det ska föras in konkret i diskussionen.
            </seg>
            <seg n="cdb6f9ef">
              Som jag har sagt tidigare kan det mycket väl misslyckas. Det
              tänker jag inte kritisera. Men jag tycker att man ska göra ett
              ordentligt försök att föra in det. Om det spricker får man säga:
              Det gick inte, men vi gjorde i alla fall ett försök.
            </seg>
            <seg n="7279c59d">
              Jag vet att det finns ett starkt motstånd i EU. Det finns också
              starkt motstånd på annat håll som försvårar detta, men jag tror
              att vi skulle tjäna på att driva de här frågorna hårdare och ta
              varje chans, inte bara här, att föra fram sambandet.
            </seg>
            <seg n="befeb966">
              Jag kommer att följa detta noga under den resterande tiden av
              det svenska ordförandeskapet och därefter. Jag hoppas att det
              kan drivas lite hårdare och föras in i de konkreta förhandlingarna
              så att vi får med det i överenskommelsen. Jag kommer att vara
              den första att tycka att det är ett utmärkt arbete.
            </seg>
            <seg n="93b3f2de">
              Tack för diskussionerna! Tack för debatten och trevlig helg!
            </seg>
          </u>
          <note type="speaker" n="fbced515">
            Anf. 64 Justitieminister BEATRICE ASK (m):
          </note>
          <u who="beatrice_ask_7ca881" xml:id="i-360baccd7e1ca3f1-20" n="6a07db86">
            <seg n="d87905a0">
              Fru talman! Det är bra att diskutera de här frågorna. Det är
              oerhört viktigt att Sverige är en aktiv aktör på den europeiska
              nivån.
            </seg>
            <seg n="8c73a68e">
              Jag menar att vi på många sätt driver frågor som handlar om att
              se problemen med prostitution, människohandel och barnsexturism.
              Det är en verksamhet som växer. Det är en av de mest vinstgivande
              kriminella verksamheterna i dag. Omfattningen ökar i nästan alla
              länder. Det finns många skäl att tro att en hel del av de ensamkommande
              barnen i Europa kommer att användas bland annat för prostitution.
              Därför krävs det många konkreta åtgärder. Därför krävs det mycket
              aktivt deltagande.
            </seg>
            <seg n="5e81db66">
              Det krävs också det är väl det som är engagemanget hos interpellanterna
              att vi arbetar för att folk inte ska köpa de här tjänsterna. Utan
              kunder finns det faktiskt inte samma vinster att göra; så enkelt
              är det.
            </seg>
            <seg n="106c6a30">
              Det finns mycket att göra på det området. Därför måste frågor
              om människohandel tydliggöras ur olika aspekter. Det gäller också
              den brottsliga delen. Det är ofta en del av ett kriminellt nätverk.
            </seg>
            <seg n="6f8f1dad">
              Myten om den lyckliga horan är en av de fånigaste myter som fortfarande
              lever på många håll. Oftast handlar det om utnyttjade människor
              som används av grovt kriminella som lika gärna skulle kunna göra
              pengar på vapen, cigaretter eller något annat elände som de kommer
              på.
            </seg>
            <seg n="24f72423">
              Vi har mycket att göra. Vi kommer att fortsätta att driva frågorna.
              Det är roligt att veta att oppositionen också engagerar sig på
              det här området.
            </seg>
            <seg n="2bf47357">
              Däremot tycker jag att det är beklagligt att man ibland inte
              vill lyssna och att man ägnar sig åt konspirationsteori i olika
              sammanhang.
            </seg>
          </u>
          <note n="d98daea2">
            Överläggningen var härmed avslutad.
          </note>
          <note n="628b5522">
            8 § Svar på interpellation 2009/10:67 om rehabilitering för soldater
            i utlandstjänstgöring
          </note>
          <note type="speaker" n="b530c416">
            Anf. 65 Försvarsminister STEN TOLGFORS (m):
          </note>
          <u who="sten_tolgfors_fcf589" xml:id="i-360baccd7e1ca3f1-21" n="ac35e1d9">
            <seg n="3c2ca069">
              Fru talman! Monica Green har frågat mig vad jag avser att göra
              för att ingen soldat och officerare ska hamna mellan stolarna
              och för att alla ska få den bästa rehabiliteringen efter traumatiska
              upplevelser.
            </seg>
            <seg n="efc052f8">
              Jag känner stor stolthet över de män och kvinnor som under årens
              lopp tjänstgjort i internationella krishanteringsinsatser. De
              har gjort betydelsefulla insatser för människor i utsatta områden
              och för freden och de förtjänar stor erkänsla för sin insats.
              Några har fått betala ett högt pris genom att de skadats under
              tjänstgöringen. Sedan 1948 har 76 svenskar förlorat livet, varav
              15 i strid.
            </seg>
            <seg n="f1e4c205">
              För att få ett underlag för att kunna utveckla vårt omhändertagande
              av veteransoldater tillsatte regeringen 2007 Veteransoldatutredningen.
              Den skulle lämna förslag till en svensk veteranpolitik, det vill
              säga ansvaret för personalen före, under och efter internationella
              militära insatser. I sitt slutbetänkande hösten 2008 lämnade utredningen
              förslag på en rad områden (SOU 2008:91). Det gällde bland annat
              rekrytering och insatsfrekvens, arbetsmiljö och risker, det medicinska
              omhändertagandet, Försvarsmaktens ansvar att följa upp dem som
              deltagit i internationella insatser, ansvaret för rehabilitering,
              stödet till anhöriga och statens erkännande till dem som deltagit.
              Vidare föreslog utredningen att den nuvarande lagen om utlandsstyrkan
              inom Försvarsmakten ska ersättas med en ny lag.
            </seg>
            <seg n="04e30356">
              Utredningens betänkande har remissbehandlats och remissinstanserna
              var i allmänhet positiva till förslagen. Regeringen kommer att
              lämna en proposition till riksdagen i början av 2010. Vissa av
              Veteransoldatutredningens förslag har emellertid redan genomförts.
            </seg>
            <seg n="042e2ea8">
              I det nya försvar som riksdagen har beslutat om kommer inte längre
              en särskild utlandsstyrka att behövas (prop. 2008/09:140, bet.
              2008/09: FöU10, rskr. 2008/09:292). Samma förband kommer i stället
              att kunna användas i landet, i närområdet och i insatser utanför
              närområdet. Genom en ökad professionalism i meningen rätt utbildning,
              övning och utrustning kommer soldaterna att bli bättre förberedda
              för att lösa sina uppgifter i internationella insatser. Samtidigt
              kommer stödet efter insats att stärkas genom en bättre veteransoldatpolitik.
            </seg>
          </u>
          <note type="speaker" n="40add4ce">
            Anf. 66 MONICA GREEN (s):
          </note>
          <u who="monica_green_30ca1b" xml:id="i-633fc196b0a00207-0" n="7e16d725">
            <seg n="c6f12f0e">
              Fru talman! Tack, ministern, för svaret!
            </seg>
            <seg n="e540a395">
              Anledningen till att jag har både skrivit en interpellation och
              väckt en motion i frågan om rehabilitering för skadade soldater
              är att jag har träffat en av dem. Jag har träffat Pontus Hübinette
              från Skaraborg som är förlamad från halsen och nedåt efter att
              ha varit i Afghanistan.
            </seg>
            <seg n="f4bf7ea5">
              Pontus och hans gode man har beskrivit den jobbiga tid som de
              har varit med om och hur de har bollats mellan olika huvudmän.
              Det är sjukvården, kommunen och försvaret. Det har inte flutit
              på lätt på något sätt, utan det har varit en oerhört jobbig tid.
              Förutom det jobbiga med att faktiskt vara förlamad och behöva
              hjälp med allting har det också varit väldigt jobbigt för Pontus
              att få den rehabilitering han behöver.
            </seg>
            <seg n="4268b547">
              Det är bakgrunden till att jag har skrivit interpellationen och
              också väckt en motion i frågan.
            </seg>
            <seg n="f262dbf8">
              Trots att det är över 100 000 svenskar som har gjort FN-tjänst
              i utlandet finns det alltså brister i rehabiliteringen när någon
              har skadats eller upplevt traumatiska händelser. Det kan handla
              om komplexa konflikter, och det kan också vara så att gränsen
              mellan det civila och soldaterna är flytande. Det kan vara en
              av förklaringarna till att det är svårt att se var helhetsansvaret
              ska ligga.
            </seg>
            <seg n="6dbfa879">
              Det finns exempel på svårt handikappade och förlamade soldater
              som inte får den rehabilitering som de behöver när de kommer hem.
              Kommunerna, landstingen, regionerna och försvaret har olika ansvar,
              men ingen har helhetsansvaret.
            </seg>
            <seg n="fba93d94">
              Dessa soldater är värda den allra bästa vården. Jag delar alltså
              försvarsministerns uppfattning att vi ska visa vår uppskattning
              för dem som faktiskt ställer upp när FN kallar. Vi ska då vara
              beredda att göra en insats från Sveriges sida för fredsbevarande
              styrkor. Då gäller det också att se till att dessa människor får
              en bra vård och en bra rehabilitering om de skulle skadas när
              de är utomlands. Det kan naturligtvis också hända inom landet
              när människor gör sin värnplikt. Därför måste det finnas ett tydligt
              helhetsansvar oavsett var eller när det sker en olycka eller någon
              upplever en traumatisk händelse.
            </seg>
            <seg n="e38f4514">
              Det kan vara olika typer av hjälp som man behöver. Det kan vara
              fråga om ledsagare, psykologer, transporter eller olika typer
              av specialkompetens. Försvarsmakten har en del av detta. Men är
              det ett långt sjukdomsförlopp fungerar inte systemet, och försvaret
              kan inte hjälpa till eftersom de berörda befinner sig inom sjukvården.
            </seg>
            <seg n="e110390f">
              Det som jag efterlyser är helhetsansvaret. Jag hoppas att vi
              med denna diskussion och debatt, och även med den proposition
              som kommer under våren, kan reda ut detta.
            </seg>
          </u>
          <note type="speaker" n="fd56b4b7">
            Anf. 67 Försvarsminister STEN TOLGFORS (m):
          </note>
          <u who="sten_tolgfors_fcf589" xml:id="i-360baccd7e1ca3f1-22" n="ac35e1d9">
            <seg n="c40fcab4">
              Fru talman! Även jag har träffat Pontus Hübinette och dessutom
              hans bror Lukas, dels för att det är viktigt att visa stöd, dels
              för att lyssna på deras erfarenheter som en del i faktainsamlingen
              för den proposition som kommer. Jag delar därför helt Monica Greens
              beskrivning av hur viktiga dessa frågor är. De är helt centrala.
            </seg>
            <seg n="6d1391b8">
              Jag delar också helt Monica Greens beskrivning av olycksfrekvenser
              och att soldater blir skadade även i verksamheten i landet. Vi
              har haft en bedrövlig situation på helikoptersidan under ett antal
              år som många nu arbetar med att ställa till rätta.
            </seg>
            <seg n="9280cc92">
              I den utredning som vi nu har som grund för den kommande propositionen,
              Veteransoldatutredningen, finns det ett förslag som möter just
              det som Monica Green efterfrågar. Det handlar om att Försvarsmaktens
              ansvar för att utreda och koordinera stödåtgärder ska förtydligas
              och att stödet till soldater som skadas till följd av tjänstgöring
              inte längre ska begränsas i tid, skriver utredningen. I stället
              ska dessa stödåtgärder pågå så länge behovet kvarstår. Det är
              väl en synpunkt som direkt möter det som Monica Green tar upp
              i sin interpellation.
            </seg>
            <seg n="a23bbe95">
              Lagen om utlandsstyrkan i Försvarsmakten har funnits i tio år.
              Då ersatte den i sin tur en äldre förordning. År 2003 gjordes
              det några mindre ändringar i lagen, och där regleras samhällets
              och Försvarsmaktens ansvar för soldater i internationell verksamhet.
              Lagen ger däremot inte längre, menar regeringen, den helhetssyn
              som vi eftersträvar. Därför har alliansregeringen under sina tre
              år vid makten tillsatt Veteransoldatutredningen som gjort en mycket
              ingående och omsorgsfull genomgång av hela det veteransoldatpolitiska
              området. Vi har remissbehandlat utredningen med ett positivt utfall
              generellt, vill jag säga. Vi har fortsatt beredningen för att
              kunna lägga fram en proposition för riksdagen med nya förslag
              om en bättre veteransoldatpolitik.
            </seg>
            <seg n="d8e7b4df">
              Fru talman! Jag vill också ta upp en annan aspekt som jag tycker
              är viktig. Det är riksdagen och regeringen som har det yttersta
              ansvaret för den personal som vi skickar till fredsfrämjande verksamhet
              utomlands. I det ansvaret ligger såklart att staten ska se till
              att soldaterna får rätt förutsättningar för att lösa sina uppgifter.
              Staten ansvarar för att förberedelserna är de bästa, att omhändertagandet
              fungerar men också för att personalen ska veta att den har politikens
              stöd före, under och efter en insats. Det är väldigt angeläget
              att soldaterna när de gör en insats känner att de har fullt stöd
              från hemmaplan. Därför tycker jag att det var bra att Monica Green
              markerade det.
            </seg>
            <seg n="b9ae3ac3">
              Våra förband genomför insatser som sker i enlighet med folkrättens
              regler och de bestämmelser som politiken har lagt fast för insatsen.
              Soldaterna är ofta i ett utsatt läge och långt hemifrån. De är
              separerade från sin familj. Stödet från familj och anhöriga är
              helt ovärderligt. Men det är också jätteviktigt att våra soldater
              känner ett uttryckligt stöd från dem som har beslutat om insatsen,
              det vill säga regering och riksdag.
            </seg>
            <seg n="9a459742">
              Att vi står upp för våra insatser, förklarar dem och försvarar
              dem, att vi ger ett erkännande till de soldater som väljer att
              ta risker för att värna andras säkerhet och att vi visar vår tacksamhet
              mot dessa soldater tycker jag också är en alldeles central del
              i en bra och välfungerande veteransoldatpolitik.
            </seg>
            <seg n="c236f7f3">
              Vi har en tradition i Sverige av brett stöd i riksdagen för de
              insatser som Sverige gör. Därför tycker jag att det var väldigt
              bra att Socialdemokraterna på sin kongress nyligen markerade att
              de fortsatt kommer att ge sitt stöd till insatsen i Afghanistan,
              som är den insats där Pontus, som Monica Greens interpellation
              utgick ifrån, faktiskt verkade.
            </seg>
          </u>
          <note type="speaker" n="59379e70">
            Anf. 68 MONICA GREEN (s):
          </note>
          <u who="monica_green_30ca1b" xml:id="i-633fc196b0a00207-1" n="7e16d725">
            <seg n="feefc3f5">
              Fru talman! Försvarsministern och jag delar uppfattningen att
              det är viktigt att de som åker ut och ställer upp när FN kallar
              det är faktiskt under FN-mandat som de ställer upp ska få både
              stöd och hjälp. Särskilt viktigt är det när de har blivit skadade.
            </seg>
            <seg n="2269a4b0">
              När jag träffade Pontus och hans bror Lukas träffade jag även
              den gode mannen som också jobbar hårt för att Pontus ska få en
              bra rehabilitering. Han nämnde när det gäller soldater som har
              tjänstgjort utomlands att det finns andra länder som ser till
              att dessa soldater innan de kommer tillbaka till hemlandet får
              vara på något ställe där de får summera det som har hänt, lämna
              över till andra, diskutera med specialister och psykologer och
              få ett avslut på den insats som de har gjort. Är det någonting
              som försvarsministern har med i sitt kommande förslag och proposition?
              Det skulle vara intressant att veta. Jag har förstått att andra
              länder jobbar med den principen.
            </seg>
            <seg n="f7838846">
              Eftersom man i detta fall som jag har varit i kontakt med upplever
              att det inte finns någon röd tråd, alltså att det inte flyter
              på utan att man måste jobba sig till varje insats, efterlyser
              jag det. Jag välkomnar om det ska bli så nu och om det förslag
              som kommer till våren innehåller det. Man kan alltså inte peka
              på att det har brustit på ett särskilt ställe, utan det handlar
              om att det är så många olika instanser och att det inte finns
              någon som tar ett helhetsansvar, alltså den röda tråd som säger
              att man först borde göra en sak och sedan nästa steg i rehabiliteringen
              så att denna person kan komma tillbaka till ett normalt liv eller
              tillbringa en del av tiden på ett arbete och så vidare. Det är
              alltså den röda tråden och detta helhetsansvar som jag eftersträvar.
              Om det är det som försvarsministern menar ska komma välkomnar
              jag det. Jag förutsätter att vi kan fortsätta diskussionen om
              sådana insatser om förslaget inte innehåller det.
            </seg>
          </u>
          <note type="speaker" n="4649bc52">
            Anf. 69 Försvarsminister STEN TOLGFORS (m):
          </note>
          <u who="sten_tolgfors_fcf589" xml:id="i-360baccd7e1ca3f1-23" n="ac35e1d9">
            <seg n="8ac64643">
              Fru talman! Jag nämnde tidigare vad som sades i utredningen när
              det gäller exakt den aspekten. Jag upprepar därför inte det.
            </seg>
            <seg n="9dbfed70">
              Låt mig dock säga att Försvarsmakten bär ansvaret för sin personal.
              Det är väldigt mycket som sker redan nu i form av återträffar
              och debriefing.
            </seg>
            <seg n="98e73c63">
              Men låt oss vidga perspektivet lite grann. Det säger sig självt
              att när Sverige väljer att skicka militär utomlands är det därför
              att säkerhetssituationen kräver det. Det är därför som vi gör
              en militär insats. Då är det viktigt att vi har en politik för
              personalen inte bara efter utan faktiskt också före och under
              insatsen. I den kommande propositionen kommer regeringen att redovisa
              en samlad politik på detta område. Det är faktiskt första gången
              det görs, trots att Sverige så länge det är ett antal decennier
              har gjort internationella insatser.
            </seg>
            <seg n="a639f4d1">
              Politiken ska omfatta alla delar av kedjan före, under och efter.
              Det vore att förenkla det att bara titta på en del i kedjan, det
              vill säga den efter. Alla delarna behövs nämligen.
            </seg>
            <seg n="b0384c8a">
              Inför en insats handlar det om att rekrytera rätt personer. I
              det nya försvaret kommer vi att ha kontrakterade och stående förband.
              Män och kvinnor söker sig frivilligt till försvaret och dessa
              förband, som ska kunna göra insatser både i Sverige, i närområdet
              och utanför närområdet. Här är ansvaret att de ska ges rätt utbildning
              och rätt övning före insats för att vara väl förberedda.
            </seg>
            <seg n="0c799000">
              Det handlar också om att de måste ha rätt materiel och ledning
              under insats. Det måste finnas en fungerande sjukvårdskedja i
              insatsområdet, vilket vi ordnar både med egna resurser och i samverkan
              med andra länder. Lika viktigt som att ta hand om de fysiska,
              tydliga skadorna är det att kunna ta hand om den risk för psykisk
              påverkan som kan uppstå vid skarpa händelser i insatser. Det kan
              handla om att tidigt förebygga gryende kriser hos en individ eller
              grupp eller att kunna ge stöd när någon större, allvarligare händelse
              har inträffat.
            </seg>
            <seg n="b85d1623">
              Ett exempel är att Veteransoldatutredningen föreslog att den
              nordiska stridsgruppen 2008 skulle förses med en missionspsykolog.
              Regeringen delade den uppfattningen och uppdrog åt Försvarsmakten
              att genomföra förslaget. Sverige ska också ha beredskap att skicka
              ut mer omfattande psykologstöd om en traumatisk händelse skulle
              inträffa. Det finns alltså ingen anledning att vänta med att debriefa
              en grupp eller individ efter en större händelse, utan det måste
              ske redan under insatsens gång.
            </seg>
            <seg n="1e76b975">
              Den sista delen i kedjan är den Monica Green i dag tar upp. Den
              är också rätt och relevant, men den måste vara en del i en helhet.
              Det är omhändertagande efter hemkomsten. Den som drabbas av en
              fysisk skada ska ges vård och rehabilitering. Här har inte bara
              Försvarsmakten utan också sjukvården och Försäkringskassan ett
              ansvar, och det finns förslag från utredningen som stärker denna
              koordinering. Det gäller också att hjälpa dem som fått psykiska
              skador, och vi vet av erfarenhet att det kan dröja innan en sådan
              skada upptäcks det kan komma senare i livet. Det är därför angeläget
              att de som deltagit i internationella insatser följs upp inte
              bara under kort utan under längre tid.
            </seg>
            <seg n="cf5fb01c">
              Ytterligare en pusselbit jag gärna vill nämna är veteransoldatorganisationerna,
              som har en väldigt viktig roll. Det kan vara naturligare för en
              veteransoldat att tala med en annan som gjort internationell insats
              och kan dela erfarenheten. Till exempel finns Fredsbaskrarnas
              kamratstödjare, som själva har deltagit i internationella insatser.
              Min poäng i detta inlägg, fru talman, är alltså att helhetssynen
              är väldigt viktig. Vi ska använda alla relevanta resurser för
              att skapa bästa tänkbara stöd för kvinnor och män som deltar i
              internationella insatser.
            </seg>
          </u>
          <note type="speaker" n="5145a9b0">
            Anf. 70 MONICA GREEN (s):
          </note>
          <u who="monica_green_30ca1b" xml:id="i-633fc196b0a00207-2" n="7e16d725">
            <seg n="6b39d6d5">
              Fru talman! Jag delar den uppfattningen; naturligtvis är hela
              kedjan viktig. Det är också viktigt vilka man rekryterar och att
              man ser till att de är väl förberedda på vad som skulle kunna
              hända och de traumatiska upplevelser de kan vara med om. Dessa
              personer måste vara psykiskt starka så att de orkar med det.
            </seg>
            <seg n="e6d5e178">
              Även om man rekryterar rätt kvinnor och män kan det dock inträffa
              olyckor, skador och traumatiska upplevelser som inte går att förebygga.
              Då måste dessa personer ha den bästa vården, och vi måste ha en
              helhetssyn så att de slipper bollas mellan Försäkringskassan,
              landstingen, sjukvården i regionen, kommunen och försvaret. Det
              ska finnas en röd tråd. Det måste gå till på det sättet. Dessutom:
              Även om det är viktigt att vi ställer upp för dem som ställer
              upp i internationella styrkor kan det också, som vi tidigare varit
              inne på, inträffa saker på svenska regementen också.
            </seg>
            <seg n="4d5d648e">
              Jag kommer att återkomma med en interpellation i en helt annan
              fråga, nämligen att sexuella trakasserier förekommer inom försvaret.
              Det är något vi absolut inte kan ställa upp på eftersom vi vill
              att både män och kvinnor ska kunna göra en bra insats inom försvaret.
              Då ska sexuella trakasserier bara inte få förekomma. Det tänker
              jag dock återkomma till i en annan interpellation.
            </seg>
            <seg n="90c1fb29">
              Denna interpellation handlar om den röda tråden och att ställa
              upp för dem som blivit drabbade. Vi ska se till att de får den
              allra bästa vården och slipper hamna mellan stolarna. Jag välkomnar
              den proposition som kommer till våren.
            </seg>
          </u>
          <note type="speaker" n="2551bf76">
            Anf. 71 Försvarsminister STEN TOLGFORS (m):
          </note>
          <u who="sten_tolgfors_fcf589" xml:id="i-360baccd7e1ca3f1-24" n="ac35e1d9">
            <seg n="f0d86035">
              Fru talman! Interpellationen handlade om en viktig aspekt i veteransoldatpolitiken,
              nämligen vård och uppföljning efter insats, efter att något har
              hänt. Det är såklart en viktig pusselbit. Jag har i den här debatten
              försökt lägga till två andra perspektiv också, nämligen förberedelserna
              inför insats och det stöd som sker under insats. De är lika viktiga.
            </seg>
            <seg n="9e19437c">
              Det finns faktiskt ytterligare en aspekt. I och med att det nya
              försvaret kommer att bygga på frivillig rekrytering handlar det
              väldigt mycket om att Försvarsmakten måste arbeta med att ständigt
              vara en attraktiv arbetsgivare med generellt bra och sunda villkor
              för män och kvinnor. Det är viktigt för att kunna attrahera rätt
              personer att söka sig till försvaret och de nya stående och kontrakterade
              förbanden. Försvarsmakten blir då konkurrensutsatt bland alla
              andra arbetsgivare som också jobbar för att erbjuda goda villkor
              för sina anställda.
            </seg>
            <seg n="a606c080">
              En del i detta är omsorgen om de anställda, och det är mycket
              det vi har talat om i dag. Det är särskilt viktigt när det som
              i detta fall handlar om en per definition riskfylld och faktiskt
              ibland också farlig verksamhet. Man måste från myndigheten Försvarsmaktens
              sida kunna visa dem som överväger att söka sig till Försvarsmakten
              att man verkligen gör allt för att kunna erbjuda de bästa förutsättningarna
              för att klara uppgifterna och också vad gäller stöd om någon blir
              sjuk eller skadad i nationell eller internationell verksamhet.
            </seg>
            <seg n="0f77d35f">
              I den proposition som regeringen kommer att lämna i början av
              nästa år kommer vi att redovisa en samlad svensk veteransoldatpolitik.
              Den kommer att innehålla både förslag om förbättrad lagstiftning
              och en utökad helhetssyn för de enskilda soldaterna i alla perspektiv
              före, under och efter internationella insatser.
            </seg>
          </u>
          <note n="d98daea2">
            Överläggningen var härmed avslutad.
          </note>
          <note n="565dc7fa">
            9 § Svar på interpellation 2009/10:40 om att bli gift mot sin
            vilja
          </note>
          <note type="speaker" n="6303df6f">
            Anf. 72 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-360baccd7e1ca3f1-25" n="7ba2d0a4">
            <seg n="93b823c7">
              Fru talman! Luciano Astudillo har frågat mig vilka åtgärder jag
              tänker vidta med anledning av rapporten Gift mot sin vilja , som
              Ungdomsstyrelsen överlämnade till regeringen i juni 2009. Mer
              specifikt undrar Luciano Astudillo vilka initiativ som kommer
              att tas i syfte att ändra och förstärka lagstiftningen för att
              förhindra arrangerade äktenskap mot ungas vilja, och vilka åtgärder
              jag är beredd att vidta för att förstärka det förebyggande arbetet
              när det gäller unga människors möjligheter att själva få välja
              vem de ska gifta sig med.
            </seg>
            <seg n="0810df88">
              Situationen för unga som begränsas i sitt val av livspartner
              är mycket oroande. Kunskapen om problemets omfattning och bakgrundsfaktorer
              behöver utvecklas. Det var med anledning av det som regeringen
              2008 gav Ungdomsstyrelsen i uppdrag att kartlägga förekomsten
              i Sverige av arrangerade äktenskap mot en parts vilja. Kartläggningen
              är den första av sitt slag. Rapporten bereds för närvarande, liksom
              flera andra relevanta utredningar, inom Regeringskansliet. Dessa
              utgör alla viktiga kunskapsunderlag för det fortsatta arbetet.
            </seg>
            <seg n="fa189d5c">
              Ungdomsstyrelsens rapport pekar på att problemet är utbrett.
              Utifrån det statistiska urvalet i undersökningen har Ungdomsstyrelsen
              uppskattat att ca 70 000 unga lever med begränsningar i förhållande
              till äktenskap och/eller att familjen ställer upp villkor för
              val av partner. Undersökningen pekar också på att många av dessa
              är oroliga över att inte själva få välja vem de ska gifta sig
              med. Flickor med utländsk bakgrund uppger i störst utsträckning
              att de har begränsningar eller villkor. De är också mest oroliga
              för att inte själva kunna välja partner. Det är vanligare att
              utsättas för hot, våld och kränkningar av närstående bland de
              unga som inte själva får välja framtida partner, än vad det är
              bland de unga i undersökningen som inte har några sådana begränsningar.
            </seg>
            <seg n="1dcf6fca">
              Denna begränsning av ungas levnadsvillkor är naturligtvis oacceptabel.
              Rapporten belyser behov av kunskapsutveckling och kompetenshöjning
              på området samt olika frågeställningar kring den nu gällande lagstiftningen.
              Däremot lämnas inga fullständiga förslag till ändringar i lagstiftningen.
            </seg>
            <seg n="2f3f7174">
              Arbete med relevans för frågan om arrangerade äktenskap mot en
              parts vilja har redan påbörjats.
            </seg>
            <seg n="e7b5984b">
              Utredningen om människohandel med mera har bland annat haft till
              uppgift att genomföra en översyn av det straffrättsliga skyddet
              mot barn- och tvångsäktenskap (SOU 2008:41). Barnskyddsutredningen
              har haft i uppdrag att se över bestämmelserna till skydd och stöd
              för barn och unga i socialtjänstlagen och lag om vård av unga
              (SOU 2009:68). Betänkanden från dessa två utredningar bereds för
              närvarande inom Regeringskansliet.
            </seg>
            <seg n="9509cf2e">
              Flera viktiga insatser har också beslutats. Det inkluderar generella
              insatser för att förebygga mäns våld mot kvinnor, inklusive hedersrelaterat
              våld och förtryck. Dessa insatser kommer även dem som har utsatts,
              eller riskerar att utsättas, för arrangerat äktenskap mot den
              egna viljan till del. Exempelvis har länsstyrelserna i uppdrag
              att stödja det förebyggande arbetet mot hedersrelaterat våld och
              förtryck, och Nationellt centrum för kvinnofrid har ett uppdrag
              att sprida kunskap och information i dessa frågor. Likaså har
              Ungdomsstyrelsen i uppdrag att genomföra kompetenshöjande utbildningar
              för anställda som dagligen möter unga i fritidsverksamhet, socialtjänst
              och skola. En ungdomsmottagning har öppnats på Internet där unga
              kan få lättillgänglig information om tvångs- och arrangerade äktenskap
              och hur man kan få stöd av samhället. Även ideella krafter, såsom
              tjejjourer, fyller en viktig funktion i kontakten med unga personer
              som utsatts, eller riskerar att utsättas, för äktenskap mot sin
              vilja. Tjejjourernas arbete och kunskapsutveckling i frågor som
              rör hedersrelaterat våld och förtryck har getts stöd genom regeringsuppdrag
              till Ungdomsstyrelsen.
            </seg>
            <seg n="8d41d26d">
              Dagens debatt visar att vi tagit ett viktigt första steg för
              att uppmärksamma situationen för unga som inte själva får välja
              vem de ska gifta sig med. Vi återkommer med besked om hur det
              fortsatta arbetet kommer att bedrivas. Jag kan försäkra Luciano
              Astudillo att frågan har hög prioritet.
            </seg>
          </u>
          <note type="speaker" n="0165c651">
            Anf. 73 LUCIANO ASTUDILLO (s):
          </note>
          <u who="luciano_astudillo_040f39" xml:id="i-1f975c7076877c58-0" n="38ffe71f">
            <seg n="0f492410">
              Fru talman! Jag vill börja med att tacka Sabuni för svaret. Jag
              har fram tills nu inte haft någon anledning att tvivla på Sabuni
              på det här området, men jag vill göra en liten korrigering i statsrådets
              avslutande beskrivning av dagens debatt. Dagens debatt är inte
              ett första steg mot att uppmärksamma situationen för ungdomar
              som inte själva får välja vem de gifter sig med. Det är att göra
              både den sittande regeringen och de initiativ som den tagit och
              tidigare regeringar en otjänst att göra den beskrivningen. Flera
              steg har redan tagits, och fler steg kommer att behöva tas i takt
              med att vår kunskap på det här området växer och i takt med att
              vi lär oss vilka verktyg som är effektiva för att komma åt tvångsgiftesproblematiken.
            </seg>
            <seg n="0d9e2e1d">
              I det här svaret väljer Sabuni delvis att passa från de frågor
              jag ställer. Hon säger att utredningarna bereds i Regeringskansliet,
              hon vill inte ge svar nu. Samtidigt redogör hon för flera insatser
              som görs på området. I det här läget finns det ingen anledning
              att betvivla dessa insatsers effektivitet. Det är bra insatser.
            </seg>
            <seg n="f2c9da88">
              Men när jag läste rapporten kände jag ändå en stark oro. Trots
              att vi haft en debatt under så många år om detta och trots att
              vi tagit flera initiativ på det här området är situationen enligt
              vad ungdomarna beskriver den att samhället alldeles för ofta har
              reagerat för sent. Det har hunnit gå alldeles för långt. Det blir
              extremt drastiska åtgärder.
            </seg>
            <seg n="e8d20c5b">
              Det tyder någonstans på att insatserna är otillräckliga. Det
              tyder på att mer måste göras, och jag menar att det måste göras
              på två plan. Det ena är det normativa. Hur ser samhället på det
              här? Är det rätt eller fel? Där tycker jag att vi måste bli mer
              tydliga. Jag tycker för övrigt att vi socialdemokrater måste bli
              mer tydliga än i dag. Vi menar att det är dags att ta steget att
              kriminalisera tvångsgifte. Det är dags att ta det steget.
            </seg>
            <seg n="834bd06d">
              Men det är otillräckligt, det kommer att behövas mer än så. Framför
              allt handlar det om att göra något för de människor som väljer
              även om de någonstans vet att det är fel att göra fel när de tvingar
              sitt barn, en ung person, att gifta sig mot egen vilja. Samhällets
              stöd och att det kommer i rätt tid innan det är för sent är oerhört
              väsentligt här.
            </seg>
            <seg n="380c4471">
              Därför vill jag ändå ge Sabuni möjligheten att lite mer konkret,
              utifrån de brister som rapporten lyfter fram, beskriva vilka åtgärder
              den här regeringen vill vidta för att komma åt problemet.
            </seg>
          </u>
          <note type="speaker" n="2c285b2d">
            Anf. 74 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-360baccd7e1ca3f1-26" n="7ba2d0a4">
            <seg n="f8730507">
              Fru talman! Jag delar Luciano Astudillos uppfattning om vikten
              av att vi arbetar så hårt som möjligt med detta problem. Luciano
              Astudillo har rätt när han säger att vi i samhället inte har agerat
              tillräckligt kraftfullt och absolut inte i tid. Insatserna kommer
              in alldeles för sent. Jag tror att det delvis har berott på kunskapsbrist
              hos dem som kan agera, människor som möter barn i sin vardag,
              till exempel skola och fritis. I det här fallet är det precis
              där som arbetet påbörjats.
            </seg>
            <seg n="2bdd0d91">
              En del lagstiftningsarbete genomfördes under den förra regeringen,
              bland annat gällande synen på barnäktenskap. Det är svårare i
              dag. Jag skulle vilja se att man täppte till möjligheten att bli
              gift mellan 16 och 18 år. Den förra regeringen gjorde det svårare
              att bli gift när man är under 18 år. I det avseendet har vi satsat
              väldigt mycket på information och utbildning för att de människor
              som umgås med barn ska kunna se och anmäla tidigt.
            </seg>
            <seg n="7b6810b9">
              Nu har vi två utredningar i Regeringskansliet som vi arbetar
              med. En är från Ungdomsstyrelsen, Gift mot sin vilja , en som
              handlar om människohandel där tvångsäktenskapsfrågan kommer in
              och en tredje om en översyn av hur skolan arbetar med utsatta
              barn. Det finns ett antal förslag som jag tycker är väldigt bra.
            </seg>
            <seg n="b8da8cd0">
              Jag håller med dig och vill se över möjligheten att kriminalisera
              tvångsäktenskap. Det föreslås i Ungdomsstyrelsens rapport, men
              det finns inget färdigt lagförslag. Där det kunde ha lagts fram
              ett färdigt lagförslag, det vill säga i människohandelsutredningen,
              tycker man inte att vi behöver kriminalisera tvångsäktenskap.
              Man tycker att dagens befintliga lag är bra. Men jag menar att
              den är bristfällig därför att den inte tar hänsyn till helheten.
              Att bara straffa någon för olaga hot eller tvång räcker inte.
              Tvångsäktenskap är ett större fenomen än bara det konkreta hot
              som kan bevisas. Därför fortsätter vi i regeringen att jobba med
              denna fråga. Hur kan vi gå vidare? Det är inte alldeles lätt.
            </seg>
            <seg n="d7c6c291">
              Jag kan bara säga att det finns många goda idéer och förslag.
              Vi bereder dem, och jag måste få göra precis som man alltid har
              gjort och få återkomma med ett åtgärdspaket och presentera det
              när vi är färdiga. Jag kan i dag inte presentera ett åtgärdspaket,
              men vi bereder frågan inom Regeringskansliet.
            </seg>
          </u>
          <note type="speaker" n="40339e41">
            Anf. 75 LUCIANO ASTUDILLO (s):
          </note>
          <u who="luciano_astudillo_040f39" xml:id="i-1f975c7076877c58-1" n="38ffe71f">
            <seg n="d1036caf">
              Fru talman! Här pekar Sabuni på ett väsentligt problem, att en
              del hävdar att lagstiftningen är tillräcklig. Jag menar att lagstiftningen
              också kan vara normativ och visa på att det finns beteenden som
              vi inte accepterar. Där menar jag att en kriminalisering av tvångsäktenskap
              skulle kunna vara en tydlig signal om hur vi i Sverige ser på
              det här. Därför menar jag att det är dags att ta det steget fullt
              ut.
            </seg>
            <seg n="e16cf283">
              Rapporten går att läsa på flera olika sätt. Så mycket som 95
              procent av dagens ungdomar känner att de helt fritt kan välja
              vem de vill dela resten av sitt liv med. Det är helt fantastiskt
              bra att så många känner det. Det är oerhört bra. 70 000 upplever
              begränsningar, och 8 500 är rädda för att man inte ska kunna välja
              över huvud taget vem man ska gifta sig med.
            </seg>
            <seg n="5170cf00">
              Man kan tycka att det inte är så många, men varken Sabuni eller
              jag har den ingången. Tvärtom ingen i vårt land ska behöva vara
              rädd för att giftas bort mot egen vilja. Det är en gemensam utgångspunkt.
            </seg>
            <seg n="d9aa3a85">
              Jag vill lite problematisera en del av regeringens initiativ.
              Det gäller det flaggskepp som det verkar vara avseende hur vi
              kommer åt dessa nya fenomen i det Sverige vi i dag lever i, den
              obligatoriska samhällsorienteringen, som det nu tillsatts en utredning
              om. Människor som kommer hit får lära sig vad som gäller i vårt
              land. Det är rimligt, det är ingenting som jag har någonting emot.
              Det är viktigt att förtydliga och ge människor verktyg för att
              lära sig hur det funkar i vårt land.
            </seg>
            <seg n="778d25fa">
              Är det i förlängningen, när väl olyckan är framme, ett kunskapsproblem,
              Sabuni, när en arg pappa låser in sin 14-åriga flicka i rummet
              och inte tillåter henne gå ut med kompisarna?
            </seg>
            <seg n="1ea1ea4b">
              Är det en brist på kunskap om hur det fungerar i Sverige om det
              går än värre, att man inte bara låser in utan till och med är
              i färd att ta livet av en anhörig? Tror Sabuni att en obligatorisk
              samhällsorientering kommer att lösa detta, att pappan i det här
              fallet skulle komma att tänka att just det, Sabunis obligatoriska
              samhällsorientering sade ju att det var förbjudet att göra det
              här, så jag avbryter? Nej, det är inte så, det vet både Sabuni
              och jag.
            </seg>
            <seg n="9aba177a">
              Jag tror att det behövs mycket mer av effektiva åtgärder som
              verkligen når resultat. Och den här rapporten är oerhört tydlig
              med att myndigheter reagerar alldeles för sent, har fel verktyg
              för att reagera i tid och dessutom att skolan och andra aktörer
              fegar ur alldeles för ofta. Det är dags att kriminalisera tvångsgifte.
              Och det är dags att ta fram en nationell handlingsplan som ser
              till att myndigheter följer lagen och att samhället i övrigt tar
              ansvar för de här unga tjejerna och, ibland, pojkarna som drabbas
              av det här.
            </seg>
          </u>
          <note type="speaker" n="95997188">
            Anf. 76 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-360baccd7e1ca3f1-27" n="7ba2d0a4">
            <seg n="79915df2">
              Fru talman! Jag tror att min och Luciano Astudillos kamp i dessa
              frågor har underlättats väsentligt de senaste två tre åren sedan
              rapporterna från Socialstyrelsen, Helsingforss stad och inte minst
              från Ungdomsstyrelsen kom. Som Luciano Astudillo så riktigt påpekar
              har den här diskussionen pågått i många år, och en del åtgärder
              har vidtagits. Men det tog också väldigt många år innan vi med
              trovärdighet kunde säga att det här problemet är utbrett. Tvärtom
              fanns det många kulturrelativister i denna kammare och ute i samhället
              som hela tiden tyckte att man överdrev, att man utpekade vissa
              folkgrupper och så vidare.
            </seg>
            <seg n="c1d09a6d">
              Vi har nu kunskap om att 5 procent av alla ungdomar mellan 16
              och 25 år är rädda för att bli bortgifta med någon som de inte
              har valt eller för att inte kunna göra fria livsval fullt ut.
              Det är jättebra. Och vi fortsätter kampen för dem.
            </seg>
            <seg n="100d972b">
              Jag tror inte att varken jag eller någon annan har sagt att samhällsorientering,
              som presenterades häromdagen, är lösningen på hedersproblematiken.
              Samhällsorientering är en del av och en viktig nyckel till introduktionen
              för människor i vårt samhälle. Vi har ett antal universella värden
              här i Sverige som vi tycker är viktiga och som vi förmedlar till
              våra barn och unga i skolan. Jag tycker att det är viktigt att
              man också förmedlar dem till människor som kommer till Sverige
              i vuxen ålder.
            </seg>
            <seg n="ecc442e4">
              Är kunskap en garanti för att människor inte ska bete sig illa,
              olämpligt eller till och med olagligt? Nej, det är det inte. Men
              bara för att det finns människor som kan bete sig illa, olämpligt
              och olagligt betyder det inte att man till exempel inom skolans
              ram säger: Men då behöver vi inte lära barn vad det demokratiska
              systemet innebär eller vad mänskliga rättigheter, jämställdhet
              eller barns och ungas rättigheter innebär. Det är klart att det
              är värden som vi ska sprida både till våra barn och till de nya
              som kommer, och det är det vi gör i det här fallet.
            </seg>
            <seg n="31d1c4fa">
              Nej, samhällsorienteringen kommer inte att garantera att det
              inte finns familjer som kommer att mörda sina flickor. Och jag
              håller med Luciano Astudillo om att vi behöver mer arbete på detta
              område. Vi behöver lagstiftning, vi behöver kunskap, vi behöver
              forskning och vi behöver utbildning för dem som ska möta de här
              flickorna. Vi behöver mod att agera, och det är det som saknas
              många gånger i vårt samhälle. Många människor är rädda för att
              utsättas för kritik, men jag menar att det här handlar om barn.
              Hellre kritik en gång för mycket än att vi missar ett enda barn
              som blir bortgift mot sin egen vilja, eller ett enda barn som
              mördas därför att föräldrarna inte anser att hon, eller han för
              den delen, ska ha rätt att välja sin livspartner och sitt eget
              sätt att leva. Jag håller med om detta.
            </seg>
            <seg n="356e2241">
              Vi fortsätter att kämpa på detta område. Och jag är inte Luciano
              Astudillos motståndare i denna fråga. Tvärtom kan vi jobba sida
              vid sida.
            </seg>
            <seg n="4d98444b">
              Det ligger många bra förslag i de olika utredningarna som vi
              nu tagit emot. Och jag lovar att de här frågorna är prioriterade,
              att arbetet är prioriterat, men lagstiftningsarbetet är inte alldeles
              enkelt.
            </seg>
            <seg n="4d5191d4">
              Vi ska komma ihåg att när man förbjuder en sak kan samhället
              säga att det där inte är lämpligt och så vidare. Om man kriminaliserar
              betyder det faktiskt att de här barnen ska anmäla sina föräldrar,
              som riskerar fängelse. Det är knappt så att barn vill anmäla sina
              föräldrar nu, fast detta bara är förbjudet. Om det blir fler anmälningar
              för att detta är kriminellt vet jag inte. Men jag håller med dig
              om att lagar ska visa på vad vi i samhället anser. Det kanske
              inte alltid leder till flera fall av fällande domar, men det leder
              till att samhället säger att tvångsäktenskap är oacceptabelt i
              vårt samhälle. Jag tror att med det har vi kommit en bit på väg.
            </seg>
          </u>
          <note type="speaker" n="1b349cbc">
            Anf. 77 LUCIANO ASTUDILLO (s):
          </note>
          <u who="luciano_astudillo_040f39" xml:id="i-1f975c7076877c58-2" n="38ffe71f">
            <seg n="edb4d070">
              Fru talman! Jag vill tacka Sabuni för det här samtalet. Jag ser
              inte Sabuni som en motståndare i den här frågan, tvärtom. Men
              jag pushar på för att det ska bli lite förändring på det här området.
              Sabuni är säkert väldigt glad för att det är lite kraft också
              bakom oppositionens krav på det här området.
            </seg>
            <seg n="9f3b5dfb">
              Jag ser inte bara en förändrad lagstiftning på det här området
              som ett sätt att signalera att detta är fel. Jag tror att det
              också kan ha en avskräckande effekt för en del, att det blir förebyggande
              så att en del säger: Okej, nu får vi tänka oss för vad vi gör.
            </seg>
            <seg n="5eab4146">
              Vi är som sagt överens om samhällsorienteringens nytta för både
              vuxna och barn, så det behöver vi inte tvista om. Jag tror dock
              att det är ett ineffektivt verktyg för att lösa det här problemet.
              För att bryta segregationen är jobb minst lika viktigt som obligatorisk
              samhällsorientering, men den diskussionen kan vi ta i ett annat
              sammanhang.
            </seg>
            <seg n="ab6a16d6">
              Återigen: Jag tvivlar inte på Sabunis ambitioner. Jag tvivlar
              inte på att hon, precis som jag och socialdemokratin, menar att
              ingen i vårt land ska behöva vara rädd för att tvingas gifta sig
              mot sin egen vilja eller hamna i den situationen. Det är en viktig
              utgångspunkt, och det är viktigt att vi pressar på i den här frågan.
            </seg>
            <seg n="10ef3047">
              Den här rapporten är ett av många viktiga steg som redan tagits.
              Den är full av förslag på konkreta åtgärder, till exempel vad
              Migrationsverket, Skatteverket, skolan och socialtjänsten kan
              göra. Det är dags att använda sig av den här kunskapen och att
              börja trycka på så att var och en där ute tar sitt ansvar. Det
              är det som den här debatten handlar om.
            </seg>
          </u>
          <note type="speaker" n="99c426c4">
            Anf. 78 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-10894f2dfaff7aeb-3" n="7ba2d0a4">
            <seg n="b7989b75">
              Fru talman! Jag håller återigen med om att det är denna utredning
              det handlar om, att se till att genomföra så många som möjligt
              av de åtgärder som föreslås i denna utredning. Men nu fungerar
              det så att det inte är denna utredning som kommer att läggas fram
              som en proposition i denna kammare. Nu måste vi jobba fram en
              proposition, och det tar tid att bereda en propositionen. Den
              tiden tar vi oss nu, så att vi ser till att det som görs också
              görs rätt. Den tiden hoppas jag att Luciano Astudillo vill ge
              oss.
            </seg>
            <seg n="3a2f1640">
              Framför allt vill jag tacka för denna debatt och för din kamp.
              Jag ser gärna ett nära samarbete med Luciano Astudillo och det
              parti han företräder, så att vi tillsammans kan rösta fram ett
              antal åtgärder i denna kammare som gör att flera flickor i vårt
              land ska kunna välja sitt liv, fritt från tvång och hot.
            </seg>
          </u>
          <note n="d98daea2">
            Överläggningen var härmed avslutad.
          </note>
          <note n="f7f10764">
            10 § Anmälan om inkommen faktapromemoria om förslag från Europeiska
            kommissionen
          </note>
          <note n="0d5f38d8">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="unknown" xml:id="i-70fbcfdf7cf46367-3" n="7ba2d0a4">
            <seg n="5da808dc">
              KOM(2009)511
            </seg>
          </u>
          <note n="2660c758">
            11 § Hänvisning av ärenden till utskott
          </note>
          <note n="f3269891">
            Föredrogs och hänvisades
          </note>
          <note n="e6c3cafc">
            12 § Bordläggning
          </note>
          <note n="3d4e9cb4">
            Anmäldes och bordlades
          </note>
          <note n="4355f42c">
            13 § Anmälan om interpellationer
          </note>
          <note n="6fdf3ad4">
            Anmäldes att följande interpellationer framställts
          </note>
          <note n="c86ba185">
            den 6 november
          </note>
          <note n="a6fbc75d">
            Ulf Holm
          </note>
          <note n="232d9d95">
            Marie Granlund
          </note>
          <note n="bfc2d920">
            LiseLotte Olsson
          </note>
          <note n="a5315abc">
            Patrik Björck
          </note>
          <note n="d9e16893">
            Interpellationerna redovisas i bilaga som fogats till riksdagens
            snabbprotokoll tisdagen den 10 november.
          </note>
          <note n="602f280a">
            14 § Anmälan om frågor för skriftliga svar
          </note>
          <note n="a33febff">
            Anmäldes att följande frågor för skriftliga svar framställts
          </note>
          <note n="c86ba185">
            den 6 november
          </note>
          <note n="f679e80e">
            Lena Hallengren
          </note>
          <note n="f679e80e">
            Lena Hallengren
          </note>
          <note n="239d52cb">
            Peter Hultqvist
          </note>
          <note n="239d52cb">
            Peter Hultqvist
          </note>
          <note n="690b275c">
            Frågorna redovisas i bilaga som fogats till riksdagens snabbprotokoll
            tisdagen den 10 november.
          </note>
          <note n="a17dbc26">
            15 § Kammaren åtskildes kl. 13.08.
          </note>
          <note n="d9e56ec8">
            Förhandlingarna leddes
          </note>
          <note n="b59f836d">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
