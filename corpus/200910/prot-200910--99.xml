<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--99</head>
          <docDate when="2009-04-07">2009-04-07</docDate>
        </div>
      </front>
      <body>
        <div>
          <note n="a8a1d07b">
            ﻿
          </note>
          <note n="33f270c6">
            Riksdagens protokoll
          </note>
          <note n="3b591b2d">
            2009/10:99
          </note>
          <note type="date" n="b2733a75">
            Onsdagen den 7 april
          </note>
          <note n="e669db62">
            Kl. 09:00 - 16:14
          </note>
          <note n="d57ccc7b">
            1 § Justering av protokoll
          </note>
          <note n="c4bf68dd">
            Justerades protokollet för den 1 april.
          </note>
          <note n="c52b24cb">
            2 § Hänvisning av ärenden till utskott
          </note>
          <note n="08259df6">
            Föredrogs och hänvisades
          </note>
          <note n="9a487f33">
            3 § ILO:s deklaration om social rättvisa för en rättvis globalisering
          </note>
          <note n="a9717e2f">
            Föredrogs
          </note>
          <note n="70efb199">
            Tredje vice talmannen konstaterade att ingen talare var anmäld.
          </note>
          <note n="a4d40afb">
            4 § Planfrågor m.m.
          </note>
          <note n="a9717e2f">
            Föredrogs
          </note>
          <note n="70efb199">
            Tredje vice talmannen konstaterade att ingen talare var anmäld.
          </note>
          <note n="1b2d4f93">
            5 § Vissa apoteksfrågor
          </note>
          <note n="a9717e2f">
            Föredrogs
          </note>
          <note n="c3c536d9">
            Anf. 1 THOMAS NIHLÉN (mp):
          </note>
          <note n="ad9d3fc4">
            Fru talman! Till det här betänkandet, som behandlar vissa apoteksfrågor,
            har Miljöpartiet, Socialdemokraterna och Vänsterpartiet en gemensam
            reservation där vi avstyrker regeringens förslag om ändring av
            läkemedelslagen vad avser extemporeläkemedel. Jag vill därför
            börja med att yrka bifall till reservationen från De rödgröna.
          </note>
          <note n="77dd5a27">
            Riksdagens borgerliga majoritet beslutade den 29 april 2009 om
            en avreglering av apoteksmarknaden. Miljöpartiet, Socialdemokraterna
            och Vänsterpartiet röstade emot denna avreglering.
          </note>
          <note n="ffc34b92">
            Det betänkande som vi i dag debatterar, Vissa apoteksfrågor ,
            tar i huvudsak upp tre skilda frågor på apoteksområdet som har
            att göra med avregleringsbeslutet 2009. Det gäller dels frågan
            om en synlig apotekssymbol, dels frågan om att administrativa
            uppgifter ska lämnas till Tandvårds- och läkemedelsförmånsverket
            samt dels frågan om vem som ska ha rätt att tillverka extemporeläkemedel.
          </note>
          <note n="9997ab20">
            Vi rödgröna ställer oss bakom propositionen och utskottets betänkande
            när det gäller de två första förslagen om en synlig apotekssymbol
            och om att administrativa uppgifter ska lämnas till TLV. När det
            gäller förslaget om extemporeläkemedel stöder vi däremot inte
            den föreslagna förändringen.
          </note>
          <note n="1b94c561">
            När en patient är i behov av andra läkemedel eller andra läkemedelsformer
            än de som finns godkända på den svenska marknaden kan ett så kallat
            extemporeläkemedel förskrivas. Ett extemporeläkemedel är ett apotekstillverkat
            personligt skräddarsytt läkemedel för en viss patient eller vårdenhet
            som får säljas utan godkännande eller registrering. Extemporeläkemedel
            utgör ungefär 12 procent av de läkemedel som i dag används inom
            sjukvården.
          </note>
          <note n="f56a89be">
            Regelverket kring tillverkning och tillstånd för godkännande
            av försäljning av läkemedel är harmoniserat inom EU och EES, och
            reglerna är införlivade i den svenska lagstiftningen. Den som
            tillverkar läkemedel ska ha tillstånd för tillverkningen och leva
            upp till högt ställda krav för att garantera kvaliteten på de
            tillverkade läkemedlen. Läkemedelstillverkare som vill ha ut ett
            läkemedel på marknaden måste också få läkemedlet godkänt innan
            det får börja säljas. För att få ett godkännande krävs att utförlig
            dokumentation ges in till behörig myndighet för att visa att läkemedlet
            uppfyller regelverkets krav på säkerhet, effektivitet och kvalitet.
          </note>
          <note n="ad249f1c">
            Tillverkning av extemporeläkemedel utgör ett undantag från den
            här regleringen. I Sverige har Apoteket Produktion &amp; Laboratorier,
            förkortat APL, setts som en del av apoteken och haft uppdraget
            att förse apotek med de extemporeläkemedel som har efterfrågats.
            Sjukvårdens behov har även tillgodosetts av sjukhusapoteken. Eftersom
            APL:s tillverkning omfattat större delen av landets behov har
            tillverkningen rationaliserats jämfört med om varje enskilt apotek
            skulle ha tillverkat extemporeläkemedel.
          </note>
          <note n="edb91c0a">
            Fru talman! I utskottets betänkande och i regeringens proposition
            föreslås nu att APL:s verksamhet ska konkurrensutsättas. Förslaget
            innebär att även läkemedelstillverkare eller andra aktörer som
            inte är apotek nu ska ges möjlighet att tillverka extemporeläkemedel.
            Extemporeläkemedlen ska även fortsättningsvis få säljas utan de
            regler om godkännande och registrering som gäller för vanliga
            läkemedel.
          </note>
          <note n="99f93bfc">
            Förslaget öppnar för försäljning av industriellt tillverkade
            läkemedel som inte har godkänts eller kontrollerats före försäljning,
            vilket också framförts av flera remissinstanser. Läkemedelsverket
            har i sitt remissyttrande avstyrkt förslaget och anser att förslaget
            står i strid med gällande EU-regelverk. Avsikten med undantagen
            i läkemedelsdirektiven är inte att öppna för att tillverkningsindustrin
            ska få tillverka extemporeläkemedel.
          </note>
          <note n="cd56c5b3">
            Läkemedelsverket och Läkemedelsindustriföreningen uttrycker i
            sina remissvar att man är emot förslaget om extemporeapotek som
            inte är knutna till apoteksverksamhet eftersom man anser att det
            strider mot EU:s regler som inte tillåter att andra än apotek
            tillverkar denna typ av läkemedel. Läkemedelsverket skriver också
            i sitt remissvar att förslaget kan få negativa konsekvenser för
            folkhälsan.
          </note>
          <note n="4f9f7c22">
            Vi rödgröna delar Läkemedelsverkets och Läkemedelsindustriföreningens
            uppfattning om de risker och negativa effekter som den föreslagna
            förändringen av lagstiftningen kring extemporeläkemedel kan leda
            till. Verksamheten får aldrig riskera att inkräkta på den läkemedelstillverkning
            och försäljning som sker i enlighet med kraven i läkemedelsdirektiven.
          </note>
          <note n="80a465d4">
            Fru talman! Vi rödgröna yrkar därför avslag på förslaget om extemporeläkemedel
            eftersom vi anser att en kommersialisering av industriellt tillverkade
            läkemedel som inte är kontrollerade eller godkända på vanligt
            sätt är felaktigt och olämpligt eftersom det riskerar en trygg
            och säker läkemedelshantering.
          </note>
          <note type="speaker" n="a2cf0c73">
            Anf. 2 BARBRO WESTERHOLM (fp):
          </note>
          <u who="barbro_westerholm_364eaf" xml:id="i-dc3ac3a1460cbb3d-0" n="eca87283">
            <seg n="704c9ce2">
              Fru talman! Den punkt på vilken vi i utskottet är oense gäller
              just det som Thomas Nihlén tog upp, nämligen extemporeläkemedlen.
              Jag vill erinra om att till en början var alla läkemedel som förskrevs
              och lämnades ut på apotek extemporeläkemedel. På 1900-talet kom
              en revolution i och med att vi fick industriellt framtagna läkemedel.
              År 1934 fick vi en lagstiftning om att dessa läkemedel skulle
              värderas utifrån nytta och risker. Det var ganska revolutionerande
              att vi också hade en riskbedömning med.
            </seg>
            <seg n="a4e44d4e">
              Parallellt med detta minskade förskrivningen från läkare av extemporeläkemedel.
              Den minskade så kraftigt att varje apotek inte längre kunde ha
              kvar uppgiften att framställa dessa. Då centraliserades produktionen
              av extemporeläkemedlen. Den som är ansvarig för nyttarisk-bedömningen
              är den förskrivande läkaren.
            </seg>
            <seg n="c812ab54">
              Vilka läkemedel handlar det om? Ja, det handlar om salvor och
              lösningar som specialkomponeras främst för patienter med olika
              hudsjukdomar. Det kan också vara andra preparat som patienterna
              har uppvisat speciell nytta av eller känslighet för.
            </seg>
            <seg n="08603f0e">
              Sedan har vi ytterligare en grupp, och det är läkemedel som industrin
              har dragit tillbaka från marknaden på grund av liten användning
              men som ett litet antal patienter har nytta av. Det här har gjort
              att man har centraliserat framtagandet av de läkemedlen. Den vägen
              går vi vidare på från regeringssidan och från Alliansens sida.
            </seg>
            <seg n="3651f999">
              Läkemedelsverket har tillsynen över den här produktionen, och
              sedan har läkaren ett individuellt ansvar för att nyttarisk-målet,
              alltså att nyttan hela tiden överstiger riskerna med preparatet,
              uppfylls.
            </seg>
            <seg n="7bd2562f">
              Vi anser att här finns den säkerhet som krävs för att både produktionen
              och förskrivningen ska vara säker, och då är det även så att Socialstyrelsen
              har ett tillsynsansvar över läkarnas förskrivning av bland annat
              de här läkemedlen.
            </seg>
            <seg n="f372154b">
              Sedan vill jag också påminna om att det finns en särskild utredare
              som nu ser över läkemedelslagen, och vi får avvakta den utredningen
              för att se om eventuella justeringar behövs i lagstiftningen.
            </seg>
          </u>
          <note n="6a4e3a4d">
            Jag yrkar bifall till förslaget i utskottets betänkande och avslag
            på reservationen.
          </note>
          <note n="717a97be">
            Överläggningen var härmed avslutad.
          </note>
          <note n="6316e75b">
            6 § Hälso- och sjukvårdsfrågor
          </note>
          <note n="a9717e2f">
            Föredrogs
          </note>
          <note type="speaker" n="4c493be6">
            Anf. 3 MARIA KORNEVIK JAKOBSSON (c):
          </note>
          <u who="leif_jakobsson_04dbae" xml:id="i-eef02540151163af-0" n="d5106d0d" next="i-7b66be66cf3c02d8-0"/>
          <note n="cf6b589b">
            Fru talman! Vi ska nu debattera socialutskottets betänkande 2009/10:SoU11
            Hälso- och sjukvårdsfrågor , precis som fru talmannen sade. Utskottet
            behandlade i betänkandet ca 160 motionsyrkanden från den allmänna
            motionstiden 2009. I betänkandet finns också elva reservationer
            och fem särskilda yttranden.
          </note>
          <u who="leif_jakobsson_04dbae" xml:id="i-7b66be66cf3c02d8-0" n="d5106d0d" prev="i-eef02540151163af-0">
            <seg n="b6e987c0">
              Hälso- och sjukvårdsfrågor är viktiga då de berör alla människor
              i samhället, stora som små och gamla som unga. Det avspeglas också
              i motionerna och reservationerna som finns i betänkandet.
            </seg>
            <seg n="58708699">
              Med detta överlämnar jag ärendet till debattörerna, och min förhoppning
              är att det blir en god, trevlig och stillsam debatt.
            </seg>
          </u>
          <note type="speaker" n="9920f520">
            Anf. 4 ANN ARLEKLO (s):
          </note>
          <u who="ann_arleklo_5ccafc" xml:id="i-851cbcb0c6d38869-0" n="a8b003b4">
            <seg n="0223d78d">
              Fru talman! Jag vill redan nu för att inte glömma det på slutet
              säga att jag står bakom samtliga våra reservationer, men för tids
              vinnande yrkar jag bifall till reservation 8 om ensamstående kvinnors
              rätt till insemination. Jag kommer därför också att fokusera mitt
              anförande på denna fråga.
            </seg>
            <seg n="df60cc7b">
              Barn lever i många olika slags familjer. En del lever med två
              biologiska föräldrar av olika kön, och andra lever med en biologisk
              förälder och en bonusförälder. Ytterligare andra lever med två
              föräldrar av samma kön, och många lever med en ensamstående förälder.
            </seg>
            <seg n="67750e9a">
              Barn har familjerelationer inte bara med en familj utan ofta
              med flera. Barn lever i olika familjekonstellationer under olika
              delar av livet. Det är fantastiskt positivt att så många barn
              får möjlighet att utveckla långa och nära relationer till sina
              biologiska föräldrar men också till många fler viktiga familje-
              och familjelika konstellationer. Den generella välfärdspolitiken,
              en väl utbyggd barnomsorg av hög kvalitet liksom stöd och skydd
              för barn i vårt samhälle har bidragit till detta.
            </seg>
            <seg n="6841dcc8">
              Få vuxna vill avstå från att uppleva glädjen att bli förälder
              och det spännande liv som det innebär att leva med barn. Men ibland
              blir det ingen graviditet trots många försök, och ibland tar livet
              en sådan vändning att man inte har någon partner när barnlängtan
              är stark.
            </seg>
            <seg n="e9af60d5">
              Enligt svensk lag får inte sjukvården hjälpa ensamstående kvinnor
              att skaffa barn genom assisterad befruktning. Ensamstående kan
              bli föräldrar till adoptivbarn men inte genom assisterad befruktning.
              Vissa kvinnor väljer därför att adoptera medan andra har en stark
              längtan efter att själva föda ett barn.
            </seg>
            <seg n="a327d1da">
              Fru talman! I dag är det bara kvinnor som lever i en parrelation,
              heterosexuell eller homosexuell, som har möjlighet att få tillgång
              till assisterad befruktning i Sverige. Dock är det vanligt att
              ensamstående kvinnor söker behandling på olika kliniker i till
              exempel Danmark men även i andra länder, vilket gör att det redan
              i dag finns många barn i Sverige som har tillkommit genom assisterad
              befruktning av ensamstående kvinnor.
            </seg>
            <seg n="f0a6aec7">
              Vi, det vill säga De rödgröna, anser att ensamstående kvinnor
              bör få tillgång till assisterad befruktning enligt samma villkor
              som kvinnor som lever i en relation. Det finns ingen anledning
              att tro att de barn som har tillkommit genom assisterad befruktning
              av en ensamstående kvinna skulle få en dålig uppväxt, mindre kärlek
              eller en sämre uppfostran. Regeringen bör därför snarast utreda
              förutsättningarna för att ge ensamstående kvinnor rätt till assisterad
              befruktning.
            </seg>
            <seg n="522c1c75">
              Fru talman! Förrförra gången som frågan var uppe till debatt
              här i kammaren var utskottets ställningstagande att man förutsatte
              att regeringen noga följer frågan och återkommer till riksdagen
              om regeringen finner det motiverat.
            </seg>
            <seg n="353f1e8d">
              Förra året som vi debatterade frågan var utskottets motivering
              att utskottet hade erfarit att regeringen för närvarande analyserar
              frågan utifrån ett barnperspektiv. I detta arbete läggs särskild
              fokus på barnens rätt att få kännedom om sitt biologiska ursprung.
              Utskottet utgår ifrån att regeringen återkommer till riksdagen
              om så erfordras. Riksdagen bör därför inte ta något initiativ.
            </seg>
            <seg n="d2f77e90">
              Slutligen, fru talman, är utskottets ställningstagande denna
              gång identiskt likt förra årets, bortsett från ett enda litet
              ord, nämligen ordet aktivt. Nu ska man aktivt analysera frågan
              utifrån ett barnperspektiv. Min fråga blir naturligtvis: Hur långt
              har detta, nu äntligen aktiva, arbete med att analysera utifrån
              ett barnperspektiv kommit?
            </seg>
          </u>
          <note type="speaker" n="90a3675a">
            Anf. 5 ELINA LINNA (v):
          </note>
          <u who="elina_linna_aed53b" xml:id="i-2ab4354eb45f93a0-0" n="6795123c" next="i-99366805afe9e305-0">
            <seg n="d77d55db">
              Fru talman! I betänkandet finns ca 30 yrkanden från Vänsterpartiet.
              En del av yrkandena är gamla godingar som vi envist upprepar för
              att vi är övertygade om att dessa förslag skulle förbättra den
              svenska hälso- och sjukvården och ge oss bättre förutsättningar
              än i dag att leva upp till hälso- och sjukvårdslagens mål om en
              god hälsa och en vård på lika villkor för hela befolkningen och
              till prioriteringsordningens devis att de med de största behoven
              av vård ska ges företräde.
            </seg>
            <seg n="dc2f4f30">
              Varje gång regeringen har kommit med sina propositioner om konkurrensutsättningar
              och privatiseringar har Vänsterpartiet efterfrågat konsekvensanalyser
              av förslagen. Får vi jämlikare hälsa med fri etableringsrätt inom
              primärvården? Kommer LOV att gagna människorna med de största
              vårdbehoven? Det vet vi inte eftersom de borgerliga partierna
              inte bryr sig om Vänsterpartiets krav att konsekvenserna av regeringens
              genomförda konkurrensutsättning bör utvärderas ur ett ekonomiskt
              och kvalitativt perspektiv.
            </seg>
            <seg n="ab51370b">
              Inte heller får vi veta hur avgifter på besök fler och fler landsting
              har nämligen tvingats att införa avgifter på besök hos distriktssköterskan
              påverkar besöksfrekvensen och efterfrågan på den förebyggande
              vården. Nej, regeringen är inte intresserad av konsekvenser för
              medborgare utan fortsätter sina satsningar på privata vårdföretag.
              Hälso- och sjukvården är på god väg att omvandlas till en sektor
              inom näringslivet finansierad med skattemedel.
            </seg>
            <seg n="1119ff8c">
              Fru talman! Jag har ändå hittat en utvärdering, dock inte i Sverige
              utan i vårt östra grannland Finland. Konkurrensutsättning och
              privatisering har där pågått längre än hos oss. Nu har Folkpensionsanstalten,
              som har hand om både sjukersättningar och pensioner, genomfört
              en undersökning som bland annat visar att konkurrensutsättning
              och privatisering av primärvården har bidragit till ökade kostnader
              för kommunerna. Det är ett överraskande resultat, anser Hennamari
              Mikkola, som lett undersökningen. Ett annat resultat som lyfts
              fram i redovisningen är att de upphandlade privata enheterna ger
              patienterna färre tjänster än de offentliga vårdcentralerna. Läkarna
              remitterar patienterna till specialistvården. Detta kostar mer
              för kommunerna, och patienterna tvingas till onödiga sjukhusbesök.
            </seg>
            <seg n="0e0a0e7d">
              Privatiseringarna startades som mindre egna företag, men nu har
              stora internationella aktiebolag tagit över verksamheterna. Jag
              har ingenting emot att läsa finska undersökningar men tycker att
              det faktiskt är hög tid att vi själva utvärderar konsekvenserna
              av den genomförda konkurrensutsättningen ur ett ekonomiskt och
              kvalitativt perspektiv. För mig och Vänsterpartiet är det obegripligt
              att regeringen inte är intresserad av att få veta vilka konsekvenser
              regeringens politik har för patienterna och för den offentliga
              sektorn.
            </seg>
            <seg n="45ebe4e3">
              Fru talman! Jag ska nu gå över till en fråga som diskuterats
              i kammaren ett antal gånger, nämligen frågan om ensamstående kvinnors
              rätt till assisterad befruktning, en fråga som även Ann Arleklo
              tog upp på ett förtjänstfullt sätt. Ni får förlåta mig om det
              blir en del upprepningar, men jag tycker att frågan är mycket
              viktig och ni får därför försöka stå ut med upprepningarna.
            </seg>
            <seg n="faadda40">
              Det är nu fjärde året i rad som vi får bevittna ett skådespel
              där regeringspartierna inte tar sitt ansvar och säger var de står
              i frågan. Först lovade regeringen att noga följa frågan och återkomma
              till riksdagen. Sedan fick vi höra att regeringen för närvarande
              analyserar frågan utifrån ett barnperspektiv, och utskottsmajoriteten
              bedyrade sin tilltro till regeringen, som skulle återkomma till
              riksdagen i frågan.
            </seg>
            <seg n="a6e224ba">
              I årets upplaga av intetsägande svar från allianspartierna beträffande
              frågan om ensamstående kvinnors rätt till assisterad befruktning
              får vi veta att regeringen för närvarande aktivt analyserar frågan
              utifrån ett barnperspektiv. Förra året analyserade regeringen
              alltså, och i år har analyserandet blivit aktivt. Det är ju löjligt!
              Varför säger ni inte som det är, nämligen att ni inte klarar av
              att komma överens och därför kommer inget att hända med frågan
              så länge Alliansen innehar regeringsmakten?
            </seg>
            <seg n="5c2a6d0f">
              För knappt ett år sedan, efter förra årets debatt, beslutade
              Moderaternas kvinnoförbund att också ensamstående kvinnor ska
              ha rätt till insemination. Ungefär samtidigt gjorde ordföranden
              i socialutskottet Kenneth Johansson följande uttalande i en artikel
              i Dagens Nyheter: Det hela ska nu utredas. Vi ska titta på konsekvenserna,
              främst ur ett barnperspektiv. Min förhoppning är att resultatet
              ska presenteras under nästa år.
            </seg>
            <seg n="2bc86184">
              Vi i oppositionen, och självklart en mängd engagerade och berörda
              medborgare, har väntat på resultatet. Om det sedan är en analys
              eller en utredning, aktiv eller inte, spelar ingen roll, men något
              annat än ett aktivt analyserande borde regeringen ha åstadkommit
              under dessa fyra år.
            </seg>
            <seg n="66a0a467">
              Fru talman! Visst är det så att det vore bra om alla barn som
              föds skulle ha två föräldrar, men vi vet att så inte är fallet.
              Hur är det med alla ensamstående mammor ska vi nu börja anklaga
              dem för att de satt barn till världen utan att det finns någon
              som vill fungera som far till barnet? Mig veterligen finns det
              inga vetenskapliga bevis för att barn till ensamstående mammor
              skulle leva ett sämre liv än andra barn bara för att mamman valt
              att leva ensam med sitt barn. Eller har de borgerliga partierna
              kännedom om något som kan skada barnet enbart på grund av att
              barnet lever med en ensamstående mamma? Jag känner faktiskt obehag
              när jag läser uttalanden av representanter för både Moderaterna
              och Kristdemokraterna, som kräver mer forskning om barn som har
              endast en förälder. Vad är syftet med sådan forskning i detta
              sammanhang?
            </seg>
            <seg n="0fba6e97">
              Vänsterpartiet, tillsammans med Socialdemokraterna och Miljöpartiet,
              anser att ensamstående kvinnor bör ha tillgång till assisterad
              befruktning enligt samma villkor som kvinnor som lever i en relation.
              Utifrån principen om barnets bästa finns det ingen anledning att
              tro att det barn som tillkommit genom assisterad befruktning av
              en ensamstående kvinna skulle få sämre uppväxtvillkor än ett barn
              som adopterats av en ensamstående kvinna eller man eller som av
              någon annan anledning lever med endast en förälder.
            </seg>
            <seg n="c7fece22">
              Den traditionella kärnfamiljen, som består av mamma, pappa, barn,
              är i dag en otidsenlig norm där många existerande familjebildningar
              inte kan kännas igen. Familjeformerna blir allt spretigare i skilsmässornas
              och frigörelsens spår, och det är rimligt att lagstiftningen anpassas
              till nya levnadsmönster.
            </seg>
            <seg n="83a562d4">
              På sätt och vis är det beundransvärt att några borgerliga ledamöter
              har skrivit motioner om ensamstående kvinnors rätt till insemination.
              Ni kanske trots allt trodde att ni denna gång skulle få rösta
              för ett beslut. Eller tänker ni kanske rösta med Vänsterpartiet,
              Socialdemokraterna och Miljöpartiet? Eller fortsätter ni att säga
              att ni litar på att regeringen kommer med ett lagförslag, bara
              man har utrett färdigt? Om ensamstående kvinnor ska få rätt till
              assisterad befruktning blir det i så fall under en annan regering
              än den sittande.
            </seg>
            <seg n="fba8290f">
              Fru talman! Nu går jag över till en annan problematik där det
              enligt min mening bör göras en analys utifrån ett barnperspektiv.
              Vänsterpartiets förslag om att en åldersgräns bör införas så att
              omskärelse av pojkar endast får utföras på personer över 18 år
              avstyrks av den borgerliga majoriteten. Gäller inte barnperspektivet
              i dessa fall? Vi menar att barnets rätt i ett modernt upplyst
              samhälle har ett klart företräde framför kulturella och religiösa
              traditioner. Det verkar som om regeringen använder barnperspektivet
              för sina egna syften. Vänsterpartiet däremot värnar om barnens
              självklara rätt att slippa omotiverade medicinska ingrepp. Vi
              menar att en åldersgräns bör införas så att omskärelse endast
              får utföras på personer som fyllt 18 år.
            </seg>
            <seg n="5eca432e">
              Fru talman! En helt annan fråga som jag kort ska beröra och som
              också behandlas i betänkandet är frågan om livsslutsdirektiv.
              Sedan flera år tillbaka finns ett utredningsförslag om införande
              av så kallade livsslutsdirektiv, även kallade framtidsfullmakter
              eller vårddirektiv. Vänsterpartiet anser att frågan om livsslutsdirektiv
              bör lyftas. Det finns tillfällen i livets slutskede då insatserna
              mot smärta, ångest och kramper inte ger avsedd effekt.
            </seg>
            <seg n="12405f38">
              En möjlighet är att med läkemedel sänka medvetandegraden till
              en nivå där patienten inte mer plågas av symtomen. Detta görs
              efter samråd med patienten om han eller hon är beslutskompetent
              eller i samråd med anhöriga för att utröna vad patienten skulle
              ha önskat. Men praxis varierar, och det råder osäkerhet om dessa
              frågor, vilket också vissa fall som uppmärksammats i medierna
              vittnar om. Vänsterpartiet anser att patienten måste få större
              inflytande över sin vård i livets slutskede. Vi vill också att
              nationella riktlinjer för den palliativa vården tas fram. Vi känner
              till att det pågår arbete i denna riktning hos Socialstyrelsen
              men vill ändå markera denna viktiga fråga med en reservation.
            </seg>
            <seg n="7c4b44a1">
              Fru talman! Jag står självklart bakom Vänsterpartiets samtliga
              reservationer, men för tids vinnande yrkar jag bifall bara till
              reservation nr 8.
            </seg>
          </u>
          <note n="26687c7c">
            Anf. 6 THOMAS NIHLÉN (mp):
          </note>
          <u who="elina_linna_aed53b" xml:id="i-99366805afe9e305-0" n="6795123c" prev="i-2ab4354eb45f93a0-0">
            <seg n="dc409e44">
              Fru talman! Det här betänkandet tar upp ett antal motioner från
              allmänna motionstiden 2009 samt ett antal motioner som har behandlats
              förenklat.
            </seg>
            <seg n="6a8ddbf1">
              Miljöpartiet har i betänkandet två reservationer gemensamt med
              Socialdemokraterna och Vänsterpartiet samt en egen reservation.
            </seg>
            <seg n="9b18c8fd">
              Vi i Miljöpartiet står naturligtvis bakom samtliga våra reservationer,
              men för tids vinnande yrkar jag enbart bifall till reservation
              nr 8, som handlar om ensamstående kvinnors rätt till insemination.
            </seg>
            <seg n="d86ea5cc">
              I mitt anförande kommer jag att ta upp flera olika motioner och
              förslag som tar upp frågan om utökade möjligheter för ensamstående
              kvinnor, homosexuella par samt heterosexuella par att bli föräldrar.
            </seg>
            <seg n="95c625ad">
              Först handlar det om den flitigt debatterade frågan om att ensamstående
              kvinnor i dag förvägras rätten till insemination.
            </seg>
            <seg n="9f3aba27">
              Här i kammaren är vi mig veterligt nästan helt överens om att
              ge dessa kvinnor denna rättighet. Som jag förstått det är sex
              av riksdagens sju partier förespråkare för att ge ensamstående
              kvinnor denna rättighet.
            </seg>
            <seg n="18627848">
              Miljöpartiet anser att ensamstående kvinnor bör få tillgång till
              assisterad befruktning enligt samma villkor som kvinnor som lever
              i en parrelation. Vi menar att barnlösa ensamstående kvinnor diskrimineras
              i Sverige i dag. Som ensamstående kvinna har man möjlighet att
              adoptera lagligt men inte att inseminera.
            </seg>
            <seg n="1a11fb1b">
              Begreppet familj har också vidgats genom åren från att gälla
              enbart traditionella kärnfamiljer med mamma, pappa och barn till
              att numera innefatta homosexuella relationer och ensamstående
              hushåll. Denna utveckling är viktig och välkomnad och bär kort
              sagt prägel av det moderna samhälle vi i dag lever i.
            </seg>
            <seg n="175e13d4">
              Barn som tillkommit genom assisterad befruktning av en ensamstående
              kvinna kommer inte att få sämre uppväxtvillkor än barn som antingen
              adopterats av en ensamstående kvinna eller man eller lever med
              endast en av sina föräldrar. Det är inte föräldrarnas antal, lika
              lite som deras kön, som avgör huruvida ett barn får en god uppväxt.
              Kärlek, ärlighet, respekt, omtanke och trygga och stabila uppväxtvillkor
              är grundstenarna i barns behov. Allt detta kan naturligtvis också
              ensamstående erbjuda sina barn.
            </seg>
            <seg n="8d3f47ff">
              Motioner i ämnet om ensamståendes tillgång till assisterad befruktning
              har behandlats av socialutskottet ett flertal gånger under mandatperioden.
              Nu blir det lite upprepning, eftersom både Ann Arleklo och Elina
              Linna har sagt detta tidigare. Tidigare har utskottet i sitt betänkande
              skrivit att utskottet förutsätter att regeringen noga följer frågan
              och återkommer till riksdagen om regeringen finner det motiverat.
              Svaret i det aktuella betänkandet är en variant: Utskottet har
              erfarit att regeringen för närvarande aktivt analyserar frågan
              utifrån ett barnperspektiv, och utskottet utgår ifrån att regeringen
              återkommer till riksdagen i frågan om så är nödvändigt. Två tidigare
              talare har efterlyst vad som har hänt med denna aktiva analys.
              Kommer det något förslag? Det kanske vi får höra senare i debatten.
            </seg>
            <seg n="01910b49">
              Därför undrar vi i Miljöpartiet och den rödgröna oppositionen
              om det nu inte är dags att den majoritet som finns i kammaren
              också röstar för de motioner som kräver att barnlösa ensamstående
              kvinnor likställs med kvinnor i en parrelation när det gäller
              rätten till insemination.
            </seg>
            <seg n="ccd286a3">
              Fru talman! Miljöpartiet anser att lagstiftningen om behandling
              med donerade ägg och spermier samt embryodonation behöver förändras
              för att den ska gälla lika för alla kvinnor oavsett civilstånd
              och sexuell läggning.
            </seg>
            <seg n="404283c2">
              Vi vill utreda möjligheterna till att det ska bli möjligt att
              tillåta behandling med både donerade ägg och donerad sperma samtidigt.
              Det bör också bli möjligt med donation av redan existerande och
              nedfrysta embryon från annans IVF-behandling när samtycke finns.
            </seg>
            <seg n="39f504e4">
              När det gäller äggdonation är det i dag endast den kvinna som
              lever i en heterosexuell parrelation som har möjlighet att få
              tillgång till behandling med donerat ägg, då det inte är tillåtet
              med både ägg- och spermadonation. Detta får till följd att de
              kvinnor som är infertila och ensamstående inte ges samma möjligheter
              till behandling som de kvinnor som valt att leva med en man.
            </seg>
            <seg n="1be5b8f2">
              Av samma orsaker som lesbiska och bisexuella kvinnor som lever
              i en relation med en kvinna bör få tillgång till behandling med
              donerade ägg bör även de kvinnor som är ensamstående få tillgång
              till sådan behandling oavsett sexuell läggning.
            </seg>
            <seg n="345330cd">
              Dock är det av stor vikt för barn som tillkommit genom ägg- och
              spermadonation eller embryodonation, precis som för adopterade
              barn, att få kunskap om sitt ursprung. Föräldrarna bör vara skyldiga
              att berätta för barnet om hans eller hennes ursprung.
            </seg>
            <seg n="2818897e">
              När det gäller embryodonation anser Miljöpartiet att lagstiftningen
              behöver ses över så att nedfrysta överblivna embryon från IVF-behandlingar
              ska kunna användas.
            </seg>
            <seg n="c92e9319">
              I samband med att par gör IVF-behandling fryses de överblivna
              embryona ned för eventuellt senare bruk. Det är långt ifrån alla
              som senare vill använda alla överblivna embryon, eftersom man
              redan kanske fått de barn som man önskar. De nedfrysta embryona
              förstörs då.
            </seg>
            <seg n="dc37f9b8">
              Detta väcker etiska dilemman hos en del föräldrar. En del kan
              tycka att det känns svårt att låta förstöra embryon som skulle
              ha kunnat bli barn. Om det fanns möjlighet för dessa föräldrar
              att donera embryon skulle det kanske kännas som en god gärning
              gentemot ett annat barnlöst par eller en ensamstående kvinna.
            </seg>
            <seg n="49ed7a28">
              Därför anser Miljöpartiet att regeringen bör tillsätta en parlamentarisk
              utredning som ser över möjligheten att genomföra befruktning utanför
              kroppen med ett redan existerande embryo, eller med både donerade
              ägg och donerad sperma.
            </seg>
            <seg n="cb7abf66">
              Samma utredning bör även få i uppdrag att se över bestämmelserna
              om befruktning utanför kroppen i syfte att ge ensamstående kvinnor
              möjlighet att få tillgång till behandling med donerade ägg.
            </seg>
            <seg n="9a84d070">
              Fru talman! Avslutningsvis tänker jag ta upp frågan om surrogatmödraskap,
              eller som vi föredrar att det kallas, värdmödraskap. I dagens
              lagstiftning är det inte tillåtet med värdmödraskap i Sverige,
              och lagstiftningen är ofullständig när det gäller att reglera
              vad som gäller för de barn som ändå fötts av värdmödrar.
            </seg>
            <seg n="037b1c42">
              Det par som vill ha ett barn men som själva av biologiska skäl
              inte kan få något kan anlita en kvinna som låter sig befruktas
              av parets sperma eller tar emot ett befruktat ägg. Ett annat sätt
              att uttrycka det är att surrogatmamman, eller värdmodern, lånar
              ut sin livmoder. En värdmoder är alltså en kvinna som bär och
              föder ett barn åt någon annan. Paret blir sedan, då värdmodern
              avsagt sig vårdnaden, de som tar hand om barnet och blir barnets
              sociala och rättsliga föräldrar.
            </seg>
            <seg n="25aeb572">
              I Sverige har värdmödraskap hittills avvisats av etiska skäl.
              Frågan är komplicerad och rymmer många svåra etiska ställningstaganden.
              Det har dock under de senaste åren gjorts stora medicinska framsteg
              och utvecklingen har gått vidare. Många människor som av olika
              skäl tidigare inte kunde få barn kan i dag få sin önskan om ett
              barn uppfylld.
            </seg>
            <seg n="86900ee3">
              Just därför tycker vi i Miljöpartiet att det är viktigt med en
              försiktigt positiv hållning och att frågan studeras närmare och
              utreds i en parlamentarisk utredning i stället för att man avfärdar
              den som hittills har gjorts.
            </seg>
          </u>
          <note type="speaker" n="833260ce">
            Anf. 7 KENNETH JOHANSSON (c):
          </note>
          <u who="kenneth_johansson_2e0139" xml:id="i-8fc68cdd4625c2b8-0" n="7eb22baf">
            <seg n="ef18b674">
              Fru talman! I betänkandet behandlas en lång rad motioner som
              tar upp viktiga områden inom hälso- och sjukvården. Jag tycker
              att utskottet bedömt förslagen noga. Enligt min mening kan vi
              konstatera att alliansregeringen har speedknappen intryckt. Det
              tänks nytt, och det händer mycket positivt inom hälso- och sjukvården
              i dag. Många för patienten viktiga reformer är genomförda, beslutade
              eller aviserade. Centerpartiet och alliansregeringen gör skillnad
              även inom vårdens områden.
            </seg>
            <seg n="2b5074c4">
              En titt i backspegeln visar att väldigt mycket åstadkommits under
              denna mandatperiod. Jag ska ta några exempel.
            </seg>
            <seg n="72ff2086">
              Jämför vi detta och så mycket annat som är på gång med hur det
              såg ut den förra mandatperioden är det en jättestor skillnad i
              reformivern, nytänkandet och förbättringsarbetet. Einstein sade:
              Man kan inte lösa problem med samma synsätt som skapade dem. Det
              är därför vi tänker nytt.
            </seg>
            <seg n="093cc35d">
              Fru talman! Kan vi nu luta oss tillbaka och lägga armarna i kors?
              Nej, absolut inte. Vi är långt ifrån klara. Det finns fortfarande
              mycket som inte fungerar tillfredsställande i svensk hälso- och
              sjukvård, och förbättringspotentialen är stor. Vi har bara börjat.
              Det tar tid att ställa om, och vi ska ju ha något att göra nästa
              mandatperiod också.
            </seg>
            <seg n="f131821d">
              Frågor som Centerpartiet särskilt lyfter fram när vi utvecklar
              sjukvården framöver är bland annat följande.
            </seg>
            <seg n="133119b5">
              Grunden är att stärka folkhälsoarbetet. Hälsan är ojämlikt fördelad,
              och vi vill medverka till en jämlikare vård.
            </seg>
            <seg n="c54a21eb">
              Det handlar om att förbättra tillgängligheten ytterligare, skärpa
              vårdgarantin och gå vidare med kömiljarden. Vi kan se att det
              har varit lyckat.
            </seg>
            <seg n="88769f59">
              Vi vill fortsätta att öka patientens valfrihet och vidareutveckla
              vårdvalet och inte avveckla det som det röda laget verkar vilja.
            </seg>
            <seg n="7331bdd8">
              Vi vill fortsätta att öka patientens självbestämmande, ytterligare
              stärka patientens rättigheter och säkra kvalitet och säkerhet
              i vården.
            </seg>
            <seg n="6b740a3b">
              Vi vill ha mer av entreprenörskap i vården och öka mångfalden
              av vårdgivare.
            </seg>
            <seg n="ea157988">
              Vården måste ges på lika villkor var man än bor i landet.
            </seg>
            <seg n="4c9d4fef">
              Listan kan göras längre.
            </seg>
            <seg n="2f1c5bac">
              Fru talman! Av många viktiga frågor i betänkandet vill jag särskilt
              lyfta fram några.
            </seg>
            <seg n="7dc4286b">
              Det är viktigt att patienter med sällsynta diagnoser får den
              vård de behöver. Här har mina partikolleger Ulrika Carlsson och
              Annika Qarlsson väckt en viktig motion. De tar upp behovet av
              ökad kunskap och kompetens om sällsynta diagnoser. De föreslår
              bildandet av ett nationellt kompetenscentrum för sällsynta diagnoser
              i Göteborg, närmare bestämt vid Ågrenska. Det har under 20 års
              tid tillsammans med Riksförbundet Sällsynta diagnoser byggt upp
              en unik verksamhet de nu vill utvidga. Jag vet att flera av oss
              i utskottet har kontakter även med Rett Center i Östersund.
            </seg>
            <seg n="b43efd19">
              EU-kommissionen har under 2009 antagit rådsrekommendationer och
              tillsatt en expertkommitté på området. Som medlemsland rekommenderas
              vi att upprätta nationella planer för sällsynta sjukdomar för
              att berörda patienter ska få tillgång till vård av hög kvalitet.
              Socialstyrelsen arbetar aktivt med frågan och förväntas komma
              med förslag till sommaren. Vi ska inte föregripa detta arbete,
              men det är viktiga frågor som bara måste få sin lösning.
            </seg>
            <seg n="f84ed86b">
              Ensamstående kvinnors rätt till insemination är en fråga som
              vi behandlar. Den har vi behandlat flera år i rad, som vi har
              hört kommenteras. Om jag talar för mig själv och mitt parti tror
              jag att vi i sak är ganska överens.
            </seg>
            <seg n="1b7842ad">
              Vi upplevde tolv år av passivitet där ingenting hände från den
              nuvarande oppositionen, inte ett dugg under tolv års tid. Det
              är nu under den här mandatperioden som det börjar hända saker.
              Det är nu som vi tar steg för steg framåt i frågan för att hitta
              en lösning.
            </seg>
            <seg n="e313f1bb">
              Det är lite raljant och osnyggt av oppositionens företrädare
              att använda ord som löjligt och allt vad det var när vi redovisar
              att vi går framåt. Vad gjorde ni under tolv år? Jag tycker att
              ni ska svara på det: Inte ett dugg.
            </seg>
            <seg n="48180fdb">
              Däremot har vi nu en arbetsgrupp som arbetar. När arbetsgruppen
              är klar kommer det vi har kommit fram till att redovisas. Det
              är på det sättet vi måste jobba i en viktig fråga för att komma
              framåt.
            </seg>
            <seg n="166312a6">
              Ett antal motioner finns också om den palliativa vården och om
              människors självbestämmande vid livets slut. Det är svåra och
              viktiga frågor.
            </seg>
            <seg n="996dda13">
              Alla måste få del av en fungerande palliativ vård, och den behöver
              utvecklas. Därför är det mycket bra att Socialstyrelsen fått regeringens
              uppdrag att utforma ett nationellt kunskapsstöd för god palliativ
              vård.
            </seg>
            <seg n="6d1178df">
              Alla människor har rätt att få bestämma över sitt eget liv. Därför
              har man också rätt att avstå behandling. Däremot ska vården, enligt
              min och Centerpartiets uppfattning, inte aktivt hjälpa en person
              att dö. Vårdens uppgift är att bota, lindra och trösta.
            </seg>
          </u>
          <note n="b300e7dc">
            Fru talman! Till sist yrkar jag bifall till förslaget i utskottets
            betänkande och avslag på samtliga motioner.
          </note>
          <note type="speaker" n="99449803">
            Anf. 8 ANN ARLEKLO (s) replik:
          </note>
          <u who="ann_arleklo_5ccafc" xml:id="i-851cbcb0c6d38869-1" n="a8b003b4">
            <seg n="8a0e3eb5">
              Fru talman! Du ville ha ett svar, Kenneth Johansson. Tolv år
              i passivitet och inget hände, sade du. Då vill jag bara påminna
              dig om att lesbiska kvinnor fick rätt till insemination under
              vår tid vid regeringsmakten jag tror att det var 2005. I nästa
              steg är det självklart för mig att gå vidare med att ensamstående
              kvinnor också ska få rätt till assisterad befruktning. Det är
              inte riktigt med sanningen överensstämmande att ingenting hände.
            </seg>
            <seg n="7cc86ab1">
              Fru talman! Inför dagens debatt tittade jag igenom gamla protokoll
              för att se hur debatterna har gått de tidigare gångerna.
            </seg>
            <seg n="4b33023e">
              Om jag börjar med förrförra gången säger en ledamot från Folkpartiet:
              Jag personligen tycker att det vore rimligt att kvinnor får assisterad
              befruktning.
            </seg>
            <seg n="824ecec7">
              En centerpartistisk ledamot säger: Enligt lagen får gifta samt
              lesbiska par genomgå insemination, och enligt lagen får ensamstående
              kvinnor adoptera. Av den anledningen tycker jag att det känns
              väldigt ologiskt att man säger att ensamstående kvinnor inte får
              genomgå en insemination om de vill skaffa ett barn. Var ligger
              logiken?
            </seg>
            <seg n="fa106a72">
              Och, fru talman, i förra årets debatt säger Kenneth Johansson:
              Det är rätt att Centerpartiet till och med har ett stämmobeslut
              på att man ska pröva möjligheten för ensamstående att insemineras.
            </seg>
            <seg n="d7dd81c4">
              Trots dessa positiva och för mig tydliga ställningstaganden i
              de olika partigrupperna förhalas frågan år från år.
            </seg>
            <seg n="32cce57b">
              Min fråga till Kenneth Johansson är ändå: Hur långt har det aktiva
              analysarbetet utifrån ett barnperspektiv kommit? Vad innebär det
              konkret? Vad är det ni aktivt analyserar? Jag skulle gärna vilja
              veta det.
            </seg>
          </u>
          <note type="speaker" n="27813b14">
            Anf. 9 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-8fc68cdd4625c2b8-1" n="7eb22baf">
            <seg n="b340939d">
              Fru talman! Ann Arleklo förvånar. Jag tycker att hon också borde
              ha läst protokollet från debatten om lesbiska kvinnors rätt till
              insemination. Det var vi överens om. I mitt parti ställde vi oss
              helt bakom det. Det var ingen från er sida som talade om att ni
              skulle gå vidare då.
            </seg>
            <seg n="7ff31d60">
              Det är vi som aktualiserar frågan. Det är vi som i majoritetsställning
              har börjat göra någonting åt frågan. Det är gruppledarna inom
              allianspartierna här i riksdagen och Socialdepartementet som tillsammans
              nu sitter och jobbar aktivt. Jag betonar det som står i betänkandet:
              aktivt jobbar. Jag vet att Barbro Westerholm i sitt anförande
              kommer att fördjupa de delarna.
            </seg>
            <seg n="27f891e1">
              Det är ingen tvekan om att det finns en ärlig vilja att gå framåt
              och en ärlig vilja att få fram idéer om hur vi framför allt ska
              leva upp till det som står i utskottets ställningstagande om att
              se på barnperspektivet och hur vi lever upp till det, att särskilt
              lägga fokus på barnets rätt att få kännedom om sitt biologiska
              ursprung. Det är ett starkt argument, utöver andra, för att göra
              det.
            </seg>
            <seg n="935e8bf3">
              Att säga att vi förhalar frågan är också magstarkt. De som gör
              någonting förhalar frågan, men ni som inte gjorde ett dugg när
              det gäller frågan om ensamståendes rätt till insemination är på
              något vis duktiga. Lite ordning och reda i diskussionen måste
              det väl ändå vara.
            </seg>
            <seg n="cf6c95ee">
              Jag vidhåller att det arbete som nu pågår måste ta den tid som
              behövs. När vi är klara kommer vi att redovisa vårt förslag.
            </seg>
          </u>
          <note type="speaker" n="237dc648">
            Anf. 10 ANN ARLEKLO (s) replik:
          </note>
          <u who="ann_arleklo_5ccafc" xml:id="i-851cbcb0c6d38869-2" n="a8b003b4">
            <seg n="9fce0570">
              Fru talman! Jag tackar så mycket för det svaret, Kenneth Johansson,
              men jag tycker inte att jag fick svar på min fråga vad det är
              man konkret gör. Däremot tror jag på dig när du säger att det
              finns en ärlig vilja att gå framåt.
            </seg>
            <seg n="034140b1">
              Jag kan inte tolka det på något annat sätt än att det är Kristdemokraterna
              som blockerar frågan och får hela regeringen att förhala den år
              efter år. Det var ju så att Kristdemokraternas representant i
              debatten förra året var tydlig med att de har ett partibeslut
              om att det bör vara två föräldrar och att ensamstående inte ska
              få assisterad befruktning.
            </seg>
            <seg n="7de88a36">
              Fru talman! Jag tycker att det är djupt beklagligt för dessa
              ensamstående kvinnor att vi fortfarande i dag inte kan ge ett
              positivt besked i en fråga där, i alla fall som jag bedömer det,
              vi alla förutom Kristdemokraterna tycks vara eniga i sakfrågan.
            </seg>
            <seg n="8df4a430">
              En gissning är att en borgerlig regering inte kommer att komma
              tillbaka till riksdagen med den här frågan. På något sätt blir
              det Kristdemokraternas våta filt som lägger sig över den här frågan
              och gör att ni inte kan komma till beslut. Kvinnorna får väl även
              fortsättningsvis söka hjälp utanför Sveriges gränser.
            </seg>
          </u>
          <note type="speaker" n="a73a056c">
            Anf. 11 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-8fc68cdd4625c2b8-2" n="7eb22baf">
            <seg n="2d6ada69">
              Fru talman! När det gäller den information som berörda ensamstående
              kvinnor har att ta till sig är det informationen att det nu, för
              första gången, under alliansregeringen pågår ett aktivt arbete
              för att hitta en väg framåt i denna fråga. För första gången pågår
              det. Tidigare har det inte gjorts ett arbete på detta område.
              Det är det besked som ska ges.
            </seg>
            <seg n="80c0e4c1">
              Då kan man göra ett val. Endera tycker man att det är bra att
              det jobbas med frågan, eller också tycker man att det var bättre
              när det under er tid inte jobbades med frågan. Jag är säker på
              vilken slutsats man drar.
            </seg>
            <seg n="d589a10a">
              Vad vi konkret gör ska vi återkomma till när vi har något konkret
              att lägga fram. Däremot är oppositionens företrädare naturligtvis
              välkomna att lämna sina förslag. Ni har sagt att ni vill utreda
              frågan, men ni kanske också har någon idé om hur ni skulle vilja
              se att det utformas. Lyft fram förslagen! Var lite konstruktiva!
              Sitt inte bara i passivitet och gnöla, utan kom med konkreta förslag!
            </seg>
          </u>
          <note type="speaker" n="bf240378">
            Anf. 12 ELINA LINNA (v) replik:
          </note>
          <u who="elina_linna_aed53b" xml:id="i-eb70fdf4b1d4573b-0" n="6795123c">
            <seg n="3e84384b">
              Fru talman! Jag måste ändå påminna Kenneth Johansson han kommer
              säkert ihåg det om att Vänsterpartiet redan förra mandatperioden
              hade uppe frågan om ensamstående kvinnors rätt till insemination.
              Det är inte bara Centerpartiet som har initierat frågan under
              den här mandatperioden.
            </seg>
            <seg n="3db18ebf">
              Jag begärde inte replik på grund av det, utan jag begärde replik
              på grund av att Kenneth Johansson lyfte upp folkhälsofrågorna.
              Det tycker jag är bra. Kenneth Johansson delar säkert min uppfattning
              att distriktssköterskorna gör ett väldigt viktigt arbete när det
              gäller förebyggande insatser.
            </seg>
            <seg n="e5970de0">
              Jag tog upp frågan om konsekvensanalyser. Vi har en reservation
              i betänkandet som handlar om distriktssköterskornas möjligheter
              att arbeta med förebyggande insatser i dag. Fler och fler landsting
              har infört avgifter, och vi menar att man borde göra en konsekvensanalys
              för att se vilka konsekvenser avgifterna har speciellt för det
              förebyggande arbetet. För äldre personer har distriktssköterskan
              en mycket viktig roll i arbetet med äldres hälsa. När det gäller
              barnfamiljer har de flesta landsting inte avgifter för barn, men
              det sker ändå en förskjutning mot mer och mer avgifter inom vården.
              Då blir kanske det förebyggande arbetet lidande.
            </seg>
            <seg n="2f74f32e">
              Min fråga till Kenneth Johansson är: Vilka konsekvenser kan du
              se av avgifter hos distriktssköterskorna?
            </seg>
          </u>
          <note type="speaker" n="e18aac2c">
            Anf. 13 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-8fc68cdd4625c2b8-3" n="7eb22baf">
            <seg n="0fc80436">
              Fru talman! Vi är överens om att börja med det förebyggande arbetet
              innan skadan uppstår eller sjukdomen uppkommer. Det är så mycket
              bättre att se till att de inte inträffar. Efter många års erfarenhet
              av syster Hennies arbete hemma i byn kan jag se vilken stor betydelse
              primärvården och distriktssköterskefunktionen har när det gäller
              kunskap om bebisen, familjen och morfar att se helheten. Det är
              en viktig funktion.
            </seg>
            <seg n="65f4ac9a">
              Det är klart att avgiftssättningar har betydelse. Det man vill
              stimulera och göra tillgängligt ska man inte sätta så höga avgifter
              för att man skrämmer bort patienterna. Nu har vi ett system i
              Sverige som säger att det är sjukvårdshuvudmannen som beslutar
              om avgifter. Det är ett system som jag tycker att man ska behålla.
              Vi kan ge stimulanser och göra uttalanden, och när det gäller
              ersättningsmodeller har vi anslagit resurser för att kunna utveckla
              dem. Men det här är fortsatt en fråga för sjukvårdshuvudmannen.
              Jag ställer gärna upp på att uppmana både kolleger och andra som
              jobbar inom landsting och regioner med dessa frågor att tänka
              på att använda både avgifter och ersättningsmodeller på ett sätt
              som gör att man stimulerar det förebyggande arbetet.
            </seg>
          </u>
          <note type="speaker" n="01d1a335">
            Anf. 14 ELINA LINNA (v) replik:
          </note>
          <u who="elina_linna_aed53b" xml:id="i-eb70fdf4b1d4573b-1" n="6795123c">
            <seg n="39877724">
              Fru talman! Sjukvårdshuvudmännen har kanske inte alltid resurser
              att göra beskrivningar av vad till exempel avgifter har för konsekvenser
              för befolkningen och för folkhälsoarbetet, som sjukvårdshuvudmännen
              också har ansvar för. Därför tycker Vänsterpartiet att regeringen
              ska agera och ge ett uppdrag till Socialstyrelsen, som på ett
              annat sätt har ett överordnat ansvar. Jag hoppas att Kenneth Johansson
              i alla fall kan bekräfta att det här är en nationell fråga. Vilka
              konsekvenser får avgifterna?
            </seg>
            <seg n="e4711cba">
              Jag tog i mitt anförande upp konsekvensanalyser i stort. Om jag
              minns rätt har Konsumentverket fått i uppdrag att efter tre år
              göra en analys vad avser apoteket. Men inte för en enda av de
              andra stora förändringarna inom hälso- och sjukvårdsstrukturen
              finns några tankar om att göra konsekvensanalyser. Kommer hälsoklyftorna
              att minska eller kommer klyftorna att öka, som det ser ut i dag?
              Vad kan det bero på? Kan det bero på att de strukturomvandlingar
              som regeringen har gjort med hjälp av lagstiftningen har bidragit
              till att hälsoklyftorna ökar?
            </seg>
          </u>
          <note type="speaker" n="64214b0a">
            Anf. 15 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-8fc68cdd4625c2b8-4" n="7eb22baf">
            <seg n="10bbf663">
              Fru talman! När man fastställer och bygger upp ersättningsmodeller
              och avgiftssystem i landsting och regioner är det viktigt att
              tänka efter före, att bestämma sig för vad man vill ha och stimulera
              i fråga om utveckling och att man följer upp resultaten. Det finns
              säkert många som fuskar i den delen. Jag är gärna med och uppmanar
              dem att förstå att detta är viktigt. Arbetet i fråga om ersättningsmodeller
              har stimulerats från nationell nivå.
            </seg>
            <seg n="c699093d">
              Sedan var det frågan om analys- och uppföljningsarbeten. Det
              här är inte riktigt rättvist med tanke på allt jobb som görs.
              Jag tänker på till exempel Socialstyrelsens alla rapporter och
              uppföljningar som nu kommer på område efter område där vi ser
              hur vården och hälsan utvecklas. Det gäller Folkhälsoinstitutet
              likaså. De jobben utgör ett gediget framtaget beslutsunderlag
              så att det går att dra politiska slutsatser och vidta åtgärder
              för att hela hälsoklyftorna så att vi ska få en jämlikare vård.
              Det går att göra mer även här.
            </seg>
            <seg n="899a4987">
              Vi har i allt ett behov av att jobba mer med öppna jämförelser
              och analysarbete. Vi ska se till att få ännu mer aktivitet på
              regional och lokal nivå i arbetet. Det är regeringens och Alliansens
              ambitioner att underlätta och ge stöd i det arbetet.
            </seg>
          </u>
          <note type="speaker" n="10e529cb">
            Anf. 16 CECILIA WIDEGREN (m):
          </note>
          <u who="cecilia_widegren_1aef95" xml:id="i-afe6aa5df541888c-0" n="f777086e">
            <seg n="cc10cd41">
              Fru talman! Vi i Alliansen Moderaterna, Centerpartiet, Kristdemokraterna
              och Folkpartiet ser människan framför systemen. Vi ser patienten
              framför systemen. Vi ser brukaren framför systemen.
            </seg>
            <seg n="b9e1a323">
              Hela det här gedigna motionsbetänkandet berör frågor från vaggan
              till graven. Det är enormt omfattande, från stora frågor till
              mindre frågor, i olika livsskeden och utifrån olika människors
              behov i olika delar av livet.
            </seg>
            <seg n="3124f868">
              Vårt perspektiv är genomgripande. Vi ser människan, den enskilde,
              dennes behov. Kronikern eller den multisjuka. Barnet eller den
              funktionshindrade. För oss handlar det om att ständigt komma tillbaka
              till att minska makten i systemet och till att öka makten för
              den enskilde. Det ska vara mindre av politiska beslut i stängda
              sammanträdesrum och mer av beslut hemma vid köksbordet tillsammans
              med de nära och kära. Det är så fler beslut ska fattas framöver.
              Vi i Alliansen kommer att fortsätta det arbetet, och vi söker
              nu väljarnas mandat att fullfölja arbetet under nästa mandatperiod.
            </seg>
            <seg n="c8c2d3b7">
              Fru talman! Innan valet sade vi i ett gemensamt valmanifest att
              vi bland annat skulle ge trygg och tillgänglig vård och omsorg.
              Det har vi genomfört, precis som vi lovade väljarna, bland annat
              med hjälp av den kömiljard och den fasta vårdkontakt som alliansregeringen
              har infört.
            </seg>
            <seg n="3442ce17">
              Vi lovade och sade innan valet: Valfrihet och vård i tid. Vi
              har genomfört det i form av ökat patientval, ökat självbestämmande
              och vårdval.
            </seg>
            <seg n="1306a320">
              Vi sade innan valet: Högre kvalitet i vård och omsorg. Vi har
              genomfört det. Vi har utökat och stärkt tillsynen, skapat fler
              öppna jämförelser och jobbat med en oberoende granskning. Vi ser
              hela tiden på möjligheten att utveckla de gemensamma IT-systemen
              så att den enskilde kan få ökad kunskap och fatta beslut efter
              behov.
            </seg>
            <seg n="0b0f880b">
              Vi sade innan valet och lovade väljarna i valmanifestet: Mångfald
              i vården. Vi har genomfört det.
            </seg>
            <seg n="6c1904c1">
              Vi lovade väljarna bättre rehabilitering. Vi har genomfört det
              bland annat med en rehabiliteringskedja.
            </seg>
            <seg n="c8be4930">
              Vi sade att vi ville utveckla äldreomsorgen och sjukvården för
              äldre. Vi har genomfört det genom en omfattande äldreomsorgssatsning,
              bland annat med ökad värdighet i vården.
            </seg>
            <seg n="ae00a067">
              Vi lovade väljarna innan valet förbättrad psykiatri. Vi har genomfört
              det, framför allt med en satsning på barn och unga, i dag med
              ökade statsbidrag för psykiatrin en av de största någonsin från
              den här kammaren.
            </seg>
            <seg n="a0b42a2e">
              Vi sade och lovade väljarna innan valet att vi skulle satsa på
              tandvården. Det finns i dag en historiskt fördubblad satsning
              från 3 till 6 miljarder. Den är omfattande oavsett vilka behov
              du har för din munhälsa.
            </seg>
            <seg n="79d7d2e9">
              Steg för steg har vi förbättrat och stärkt den enskildes möjligheter
              med syfte att det ska bli ett steg tillbaka för de system som
              finns inom hälso- och sjukvården. Vi kommer att fortsätta det
              arbetet, och vi söker nu väljarnas fortsatta förtroende för att
              kunna göra det. Det ska vara en ökad makt till den enskilda människan
              där systemen får stå tillbaka.
            </seg>
            <seg n="f18cf569">
              Vi kommer bland annat att fortsätta att söka stöd för en patienträttighetslag.
              Det ska vara en rättighetslag som ökar den enskildes möjligheter
              att komma till tals oavsett var man befinner sig i välfärdssystemet.
              Vi kommer att fortsätta att utveckla psykiatrin med skärpta satsningar
              för att ge valmöjligheter för den som känner ohälsa i en situation,
              och vi kommer att fortsätta att jobba för en ökad tillgänglighet.
            </seg>
            <seg n="eaeff9ca">
              Fru talman! Motionsbetänkandet innefattar bland annat de frågor
              som jag nu har nämnt. Det finns över 160 motionsyrkanden. Från
              vänsteroppositionen är man överens om två gemensamma reservationer.
              Handlar det då fullt ut om den enskilda människan, eller handlar
              det om systemen? Handlar det om att stärka patientens rättigheter,
              om att öka brukarens makt i äldreomsorgen eller om att höja kvaliteten?
              Nej, de två reservationer som vänsteroppositionen är överens om
              handlar om att man vill fortsätta att arbeta med IT i vården.
              Det är mycket bra; det tycker vi är jätteviktigt. Därför har vi
              också under den här mandatperioden utvecklat den nationella IT-strategin
              till att i dag omfatta ett av de få tydliga områden inom välfärdssektorn
              i Sverige där vi har en nationell strategi på ett område, nämligen
              just hälso- och sjukvården. Arbetet fortlöper allt för att se
              patientnyttan.
            </seg>
            <seg n="9bd3c86f">
              Den andra frågan är ensamståendes rätt till insemination. För
              Socialdemokraternas del var detta det enda man valde att tala
              om här i kammaren i dag. Man kan tro att Socialdemokraterna och
              Ann Arleklo är rätt fattiga på området hälso- och sjukvård och
              äldreomsorg. Vad vill ni efter valet? Vad vill ni för den enskilde
              patienten? Vad vill ni för brukaren? Vad vill ni för de äldre?
              Var finns den gemensamma politiken på området?
            </seg>
            <seg n="527aaeb1">
              I den enskilda fråga som ni berörde bara i ert anförande från
              Socialdemokraterna hade ni tolv år på er att påbörja en utredning,
              att tillsätta en arbetsgrupp och att göra någonting. Ni skapade
              ingenting av detta då. Men nu är detta det enda som ni framöver
              har en vilja att driva i denna del, när det finns 160 motionsyrkanden
              att kunna ta del av. Jag tycker att det är rätt fattigt.
            </seg>
            <seg n="2fdf2584">
              Fru talman! Är det detta vi har att förvänta oss efter valet?
              Jag tror faktiskt det lite grann. Det blir en rödgrön röra med
              ett par enskilda som tycker till i ett antal frågor. Men helheten
              då? Vill ni se människan i hälso- och sjukvården? Vill ni se patienten?
              Vill ni se den äldre? Vill ni att den enskilde brukaren ska få
              mer att säga till om i äldreomsorgen? Vad vill ni inför framtiden?
            </seg>
            <seg n="a87682df">
              Alliansen är klar över att vi efter valet kommer att fortsätta
              med den röda tråd som vi har lagt fast under de här åren. Inom
              några veckor presenterar vi ytterligare reformprogram för hur
              vi stegvis ska stärka den äldres rättigheter i äldreomsorgen och
              den enskilde patientens rättigheter inom hälso- och sjukvården.
            </seg>
            <seg n="afb947b9">
              Vi i alliansen ser den multisjuke. Vi ser kronikern. Vi ser barnet.
              Vi ser den funktionshindrade. Men var är den rödgröna röran?
            </seg>
            <seg n="f5cb1eb6">
              Avslutningsvis, fru talman, finns det ett antal frågor i motionsbetänkandet
              som berör livets slutskede. Inriktningen är oerhört tydlig från
              oss samlat: Det ska vara ett värdigt avslut i livets slutskede
              utifrån individens krav. Medicin och profession ska ha mycket
              att säga till om i samklang med den enskilde patienten. Vården
              och omsorgen ska fokusera på att vårda, lindra och trösta. Därför
              är det otroligt viktigt att det är Socialstyrelsen som tar fram
              gemensamma riktlinjer tillsammans med Läkaresällskapet och andra
              och bereder de policydokument som ska ligga till grund för de
              beslut som professionen tillsammans med patienten ska fatta beslut
              om. Låt dem göra sitt arbete, så kommer också det palliativa arbetet
              att bli bra även fortsättningsvis!
            </seg>
          </u>
          <note n="5f26cb0d">
            Fru talman! Jag yrkar från alliansen bifall till utskottets förslag
            i betänkandet i dess helhet.
          </note>
          <note type="speaker" n="e446ae71">
            Anf. 17 BARBRO WESTERHOLM (fp):
          </note>
          <u who="barbro_westerholm_364eaf" xml:id="i-dc3ac3a1460cbb3d-1" n="eca87283">
            <seg n="b1d46e95">
              Fru talman! Folkpartiets politik utgår ifrån att vi är individer.
              Vi är olika varandra, och vi måste ha rätt till självbestämmande,
              valfrihet och integritet vare sig det gäller hälso- och sjukvård,
              äldreomsorg eller andra områden. Vi är stolta över att vi har
              varit ett av fyra partier i en alliansregering som har arbetat
              precis enligt de principerna. Det gäller överallt i det arbete
              som alliansen har fått göra under denna fyraårsperiod.
            </seg>
            <seg n="05303c4a">
              Jag ska inte upprepa vad Kenneth Johansson och Cecilia Widegren
              har sagt här. Det skulle ta onödigt mycket av kammarens tid, och
              ni har redan hört det. Jag kommer i stället att gå in på några
              av de reservationer som ni har fogat till betänkandet.
            </seg>
            <seg n="1ab2743f">
              Den första som jag tar upp gäller sällsynta sjukdomar. Det är
              en hjärtefråga för Folkpartiet. Det handlar om människor som är
              en del av det glömda Sverige. Det är små patientgrupper som har
              svårt att få en korrekt diagnostik, vård och behandling. Vi vill
              att det ska skapas specialistcenter i Sverige, men vi kanske måste
              repliera på center i andra delar av Europa eftersom patienterna
              i de olika grupperna är så få. Vi måste ha ett europeiskt samarbete
              här.
            </seg>
            <seg n="731af501">
              Vi måste också möjliggöra för forskning och utveckling av behandlingsmetoder.
              Det måste finnas pengar för de särläkemedel och andra behandlingar
              som behövs och som kan bli ganska dyra. Därför är det bra att
              Sverige har varit så positivt till EU-kommissionens arbete i frågan
              och att Socialstyrelsen nu ser närmare på bland annat de organisatoriska
              formerna för att sörja för en bra vård och behandling för patienterna.
              När Socialstyrelsen har kommit med sitt uttalande i mitten av
              juni får vi se hur vi ska gå vidare. Vi förutsätter att vi i Alliansen
              får ett förtroende att styra Sverige också under nästa mandatperiod.
            </seg>
            <seg n="eb12e3bc">
              Fru talman! Jag vill nu gå in på frågan om ensamståendeinseminationerna.
              Det är möjligt att jag kommer att överskrida mina anmälda åtta
              minuters talartid eftersom det här har tilldragit sig så stort
              intresse från tidigare talare.
            </seg>
            <seg n="8278cf8a">
              Folkpartiet liberalerna har landsmötesbeslut på att ensamståendeinseminationer
              ska införas. Men vi har sagt ja till att närmare se till barnens
              situation. Det har visats i flera studier att föräldrarna till
              barn som har kommit till världen genom insemination ganska sällan
              berättar för barnet om dess biologiska ursprung. Det har naturligtvis
              nackdelar i en tid när vi använder genteknik mer och mer. De här
              barnen löper risk att överraskas genom ett provsvar där det visar
              sig att deras pappa inte är biologisk pappa. Vi vet från adoptionsområdet
              att det kan påverka barn negativt att få den vetskapen senare
              i livet. Detta var skälet till att vi gick med på den skrivning
              som fanns i förra årets betänkande. Vi ser frågan lite vidare
              än att bara gälla ensamståendeinseminationerna. Jag skulle tro
              att barn födda av ensamstående mödrar i större utsträckning får
              veta hur de har kommit till världen än barn som har kommit till
              i en parrelation.
            </seg>
            <seg n="96d9fbc8">
              Frågor kring livets början och slut är svåra att ta i politiskt.
              Det gäller även denna fråga. Jag vill här erinra om vad Socialdemokraterna
              skrev i en proposition undertecknad av Mona Sahlin och Thomas
              Bodström. Det är proposition 2004/05:137. Man skriver: När samhället
              medverkar till att skapa liv ställs alldeles särskilt stora krav
              på reflektion och eftertanke. Saken kan komma att uppfattas som
              en alltför stark instrumentalisering av mänskligt liv och en alltför
              långtgående strävan att med tekniska insatser kompensera livets
              ofullkomligheter. En utgångspunkt för övervägandena bör vara att
              ett barn som kommit till med hjälp av assisterad befruktning skall
              ha två föräldrar och att barnet skall ha fötts av en av föräldrarna.
            </seg>
            <seg n="666a4db5">
              Det här kom alltså för fem år sedan. Det visar hur frågorna processas
              i politiken. Det tar sin tid, och man måste ta dem på allvar.
            </seg>
            <seg n="c1e9a810">
              Det har refererats till den grupp där gruppledarna i Alliansen
              och Socialdepartementet arbetar med riksdagsställningstagandet
              förra året. Vi kan konstatera att ensamståendeinsemination är
              tillåten i Belgien, Danmark, Finland, Nederländerna och Spanien.
              I Finland har barnet rätt att få veta sitt ursprung, däremot inte
              i Danmark.
            </seg>
            <seg n="88dd6b28">
              Frågan är sedan hur många kvinnor från Sverige som söker assisterad
              befruktning i andra länder per år. Det är några som gör det i
              Finland det kan röra sig om ett trettiotal. I Danmark är det däremot
              betydligt vanligare. Det finns en uppgift från i september om
              att 1 136 inseminationer har gjorts vid Stork Klinik, men det
              är inte lika många kvinnor det handlar om. Det krävs i genomsnitt
              tre till fyra inseminationer för att kvinnan ska bli gravid. Det
              behövs fler ju äldre kvinnan är. Av dem som söker är 55 procent
              ensamstående och 36 procent lesbiska.
            </seg>
            <seg n="a898139a">
              Det finns en förening, Femmis, som organiserar ensamstående mödrar
              som har fött eller vill föda barn genom insemination. Den har
              ungefär 400 medlemmar. Inom föreningen finns minst 150 barn. Man
              får varje månad tio nya medlemmar.
            </seg>
            <seg n="32408113">
              Vad kostar det då? Den totala omkostnaden för insemination är
              i Danmark mellan 5 000 och 10 000 kronor per försök. Om det är
              IVF man använder är kostnaden 20 00030 000. Vanligtvis krävs femsju
              försök.
            </seg>
            <seg n="2c45a7a0">
              Vi har också börjat titta på hur donationsmöjligheten påverkas
              av att barnet har rätt att få veta sitt ursprung. Det sägs att
              den är sämre i Sverige än i Danmark, men vi avvaktar en del information.
              Det har också sagts att en del åker till Danmark för att de vill
              slippa informera barnet om dess ursprung.
            </seg>
            <seg n="cad7af11">
              Detta för mig över till barnkonventionen, som är väldigt tydlig
              om att barn har rätt att få veta sitt ursprung. Det återspeglas
              också i adoptionslagen. Där framgår också vad man ska tänka på
              när man adopterar ett barn, så att det garanteras en säker uppväxt.
              Detta finns när det gäller ensamståendeinsemination både i Danmark
              och i Finland, men det är då läkaren som har ansvaret att garantera
              att kvinnan eller paret kan ge barnet en bra uppväxt.
            </seg>
            <seg n="de659741">
              Sedan har vi tittat på hur det är med barn till ensamstående.
              Folkhälsoinstitutet har ganska nyligen kommit med en rapport.
              Det finns 400 000 sådana barn i Sverige. Tyvärr görs ingen ordentlig
              indelning i undergrupper. Som helhet har dessa barn en sämre situation
              än barn i parförhållanden har. Det är att beklaga att man inte
              har delat in materialet i undergrupper, för det kan se olika ut.
              Det finns också studier där man har sett på barn som har upplevt
              skilsmässa. Det är konflikterna i relationen som är det väsentligaste,
              inte ensamföräldraskapet i sig.
            </seg>
            <seg n="290ed24d">
              Finns det då forskning om kvinnor som har fött barn genom insemination?
              Femmis har varit oss behjälpliga, och vi har sökt själva också.
              Det finns ett 30-tal studier, och de är nu föremål för vetenskaplig
              analys och genomgång. Sedan är planen att redovisa den genomgången
              och få den diskuterad vid en utfrågning. Det är där vi står i
              dag.
            </seg>
            <seg n="376f7aab">
              Sedan vill jag gå över till andra änden av livet, som också rymmer
              svåra frågor. Det handlar om livsslutet, och där finns en reservation
              från Vänstern som i mycket påminner om den promemoria som Statens
              medicinsk-etiska råd lämnade över till regeringen hösten 2008.
              Sedan dess har det runnit mycket vatten under broarna. Det har
              varit heta debatter, inte minst på grund av inträffade fall. I
              dagsläget är Svenska Läkaresällskapet och Läkarförbundet väldigt
              tydliga med sin syn på människors självbestämmande när det gäller
              att ta emot eller avsluta behandling och också när det gäller
              tillgång till palliativ vård och palliativ sedering. Nu ligger
              ärendet i Socialstyrelsen, som kommer att ta fram ett kunskapsunderlag
              som stöd för vården, och det kommer i slutet av detta år. Men
              det kommer dessförinnan ett ställningstagande från Socialstyrelsen,
              för vi har fallet med den 31-åriga kvinnan som inte längre vill
              behandlas med respirator. Jag vet inte exakt när det kommer, men
              det är inte lång tid till dess.
            </seg>
            <seg n="cb332bbb">
              Eftersom det finns folkpartistiska motioner här vill jag läsa
              upp det landsmötesbeslut som togs i höstas, med rubriken God vård
              och behandling i livets slutskede: Alla döende oavsett ålder och
              oavsett bostadsort måste garanteras tillgång till kvalificerad
              palliativ vård. Många äldre har önskemål om hur de vill ha det
              under sin sista levnad. Det kan handla om vem den äldre ser som
              sin företrädare om han eller hon inte längre kan bestämma själv
              eller att den äldre vill få sluta sina dagar hemma. Den enskildes
              önskemål om vård och omsorg vid livets slut bör i större utsträckning
              beaktas av sjukvården. Samtal om den äldres önskemål om den sista
              levnadsperioden bör därför ingå som ett inslag i behandlarrollen.
              Den enskilde ska också ha rätt att skriftligen uttrycka sin vilja
              om vård och omsorg vid livets slut. Ett sådant vårddirektiv skapar
              trygghet för den enskilde och underlättar för närstående och personal
              att ta ställning till vilka insatser som är de bästa för den enskilde.
              Det får under inga omständigheter innebära aktiv dödshjälp, som
              fortsatt ska vara förbjudet i Sverige.
            </seg>
            <seg n="b2e00f2f">
              Med detta, fru talman, avslutar jag mitt anförande.
            </seg>
          </u>
          <note type="speaker" n="0069f444">
            Anf. 18 ANDERS ANDERSSON (kd):
          </note>
          <u who="anders_andersson_632b6f" xml:id="i-938df1874e530d0a-0" n="8054c570">
            <seg n="ba11d997">
              Fru talman! Genom en lång rad motioner som vi nu har att behandla
              belyses den spännvidd som vi kan se inom hälso- och sjukvården.
              Hälso- och sjukvård är ett område som berör oss på många olika
              sätt. Jag är övertygad om att vi i riksdagen liksom de som lyssnar
              på denna debatt har egna upplevelser och också har hört människor
              berätta om hur hälso- och sjukvården har givit tröst, lindring
              och bot men också ibland har misslyckats med att ge den enskilde
              det som behövdes i den aktuella situationen.
            </seg>
            <seg n="e01119db">
              Jag vill inleda med att understryka det som socialutskottet skriver
              på s. 23 i betänkandet. Där framhåller vi att i hälso- och sjukvårdslagen
              anges målet om en god hälsa på lika villkor. Där markeras också
              att den som har störst behov av hälso- och sjukvården ska ges
              företräde. Vården ska vara av god kvalitet och tillgodose patientens
              behov av trygghet. Den ska också vara lätt tillgänglig och bygga
              på en respekt mellan patienten och vårdgivarna och därigenom också
              se till att man får en delaktighet och ett samråd med patienten.
              Detta är grundläggande i hälso- och sjukvårdslagen.
            </seg>
            <seg n="949c8ff2">
              Fru talman! Dessa grundläggande besked som vår hälso- och sjukvårdslag
              ger menar jag förstärks. Beskeden understryks och förstärks genom
              de initiativ som alliansregeringen har genomfört denna mandatperiod.
              Det är jag som kristdemokrat mycket glad över. Det är viktiga
              delar i en utveckling och förnyelse av hälso- och sjukvården.
            </seg>
            <seg n="c2228ac9">
              Det vårdval som nu genomförs runt om i landet är en reform som
              stärker respekten för patientens självbestämmande. Det självbestämmande
              som vi har lagt fast i hälso- och sjukvårdslagen får ett understrykande
              och en förstärkning genom vårdvalet.
            </seg>
            <seg n="076048e3">
              Vårdvalet är också en förnyelse av primärvården. Man lyfter fram
              vikten av att sjukvården är lättillgänglig och främjar ett arbetssätt
              som innebär goda kontakter mellan patienten och hälso- och sjukvårdspersonalen.
            </seg>
            <seg n="3743d5a3">
              Jag har den övertygelsen att vi om några år kommer att se en
              förnyelse, en ökad tillit och ett förtroende som har utvecklats
              gentemot den första linjen i sjukvården tack vare att vi den här
              mandatperioden vågade sätta ned foten och markera att vårdvalet
              är en reform som handlar om patientens inflytande, patientens
              trygghet och patientens tillit till sjukvården.
            </seg>
            <seg n="fdb0d266">
              Fru talman! Ett annat område som tillhör utveckling och förnyelse
              är beslutet om vårdgarantin. Vårdgarantin diskuterade vi här i
              kammaren för två veckor sedan. Också detta handlar om en uppföljning
              av hälso- och sjukvårdslagen. Hälso- och sjukvårdslagens resonemang
              om att man ska få rätt vård i tid får nu en kraft genom det beslut
              som vi har markerat. Det visar också att vi som beslutsfattare
              vill möta patienten med respekt och värdighet. Sjukvården har
              den funktionen.
            </seg>
            <seg n="84d1ea55">
              Jag vill påstå att hela den proposition som vi hade uppe för
              två veckor sedan handlar om att i lag markera vårdgarantin, att
              ge patienten en fast vårdkontakt och en förnyad medicinsk bedömning,
              detta som en möjlighet för att få patientsäkerhet.
            </seg>
            <seg n="cbdf78ad">
              I arbetet med att verkställa vårdgarantin var och är kömiljarden
              ett viktigt instrument. Det är helt uppenbart att kömiljarden,
              som alliansregeringen och vår socialminister har lanserat under
              den här mandatperioden, har revolutionerat vårdkösituationen mer
              än vad Socialdemokraterna, när de i tolv år satt i regeringen,
              åstadkom med sitt resonemang kring tillgänglighet.
            </seg>
            <seg n="c41077bb">
              Det här välkomnas av oss alliansföreträdare. Men framför allt
              finns det tusentals patienter runt om i landet som tack vare kömiljarden
              slipper vänta vecka efter vecka på att få den behandling och den
              vårdinsats som de är i behov av.
            </seg>
            <seg n="76b6b888">
              Fru talman! Ett område som lyfts fram i det betänkande som vi
              nu behandlar är IT i vården. I den redovisning som utskottet gör
              finns en översikt som pekar på att regeringen bland annat i budgetpropositionen
              för 2010 markerade betydelsen av IT-frågorna som en kvalitetsfråga
              för sjukvården. Jag vill gärna citera från s. 37 i vårt betänkande:
            </seg>
            <seg n="1e3238fe">
              Regeringen ser IT som en förutsättning för att förbättra sjukvårdens
              kvalitet och säkerhet. Hälso- och sjukvården är en av samhällets
              mest informationsintensiva sektorer, där en snabb, säker och enkel
              tillgång till relevant medicinsk information kan vara livsavgörande.
            </seg>
            <seg n="676611ef">
              Utifrån dessa besked och utifrån den nationella IT-strategin
              har landsting och regioner ett huvudansvar för utbyggnad och investeringar.
              I syfte att stimulera och påskynda det här arbetet har regeringen
              årligen tillskjutit medel, bland annat genom de så kallade Dagmaröverenskommelserna.
            </seg>
            <seg n="5cb3cbba">
              Arbetet med den nationella IT-strategin går nu in i en ny fas.
              Fokus under kommande år kommer att ligga på ett brett införande
              och på användning av de grundläggande IT-tjänster som redan har
              utvecklats, detta för att få en utveckling av IT-sektorn som är
              till nytta för patienter, anhöriga och vårdpersonal. Jag finner
              därför att utskottets ställningstagande och skrivningar väl tillgodoser
              de ambitioner som finns i olika motioner.
            </seg>
            <seg n="a6835720">
              Jag kan inte låta bli att säga att jag är lite förvånad över
              oppositionens reservation nr 5. Om man vill kan man säga att den
              reservationen är som att slå in öppna dörrar. Det är mer aktivt
              än någonsin. Och vi har en målsättning som helt överensstämmer
              med vad reservationen ger uttryck för. Trots detta finns denna
              reservation.
            </seg>
            <seg n="2199b096">
              Förutom regeringens aktiviteter i landet vill jag nämna att IT-frågorna
              också prioriterades under det svenska ordförandeskapet. Vi lyfte
              bland annat fram frågorna runt e-hälsa.
            </seg>
            <seg n="1b97040f">
              Fru talman! Jag är som kristdemokrat glad för att alliansregeringen
              har startat en förnyelse och en utveckling av hälso- och sjukvården,
              där patientens behov står i fokus. Det handlar om vårdvalet. Psykiatrireformen
              pekar på detta. Det handlar om tandvårdsreformen, där vi fördubblar
              anslaget. Det handlar om apoteksomregleringen, som ger oss en
              ökad tillgänglighet. Det handlar om patientsäkerhetsreformen,
              som lyfter fram vikten av att man alltid ska känna trygghet i
              sjukvården. Det handlar om cancerstrategin. En del tror att det
              är naturligt att vi har den, men när man tittar i protokollen
              från riksdagsdebatter under förra mandatperioden ser man att det
              inte var någon självklarhet. Men nu har alliansregeringen sett
              till att vi har fått en cancerstrategi och en cancersamordnare.
            </seg>
            <seg n="3b7168ab">
              Inte minst kömiljarden och vårdgarantin är viktiga delar för
              att ge patienter i alla åldrar en trygghet och en kvalitet när
              det gäller sjukvården. Och jag vill säga att den proposition som
              kommer om värdegrund för äldreomsorgen markerar helheten.
            </seg>
            <seg n="9c3679f8">
              Detta är en utveckling av hälso- och sjukvården. Det här är någonting
              som alliansregeringen har sett till att vi tillsammans har åstadkommit,
              och detta är något som vi är beredda att fortsätta att utveckla
              under kommande mandatperiod.
            </seg>
            <seg n="90e64201">
              Jag är övertygad om att det med denna inriktning finns en tillit
              till att sjukvården ska klara de uppgifter som väntar. Med dessa
              reflektioner och kommentarer vill jag yrka bifall till utskottets
              förslag som innebär att samtliga motionsyrkanden avstyrks.
            </seg>
          </u>
          <note type="speaker" n="af30e4f1">
            Anf. 19 FINN BENGTSSON (m):
          </note>
          <u who="unknown" xml:id="i-6d1579f59b45a44f-0" n="ab72f328">
            <seg n="f25bd59d">
              Fru talman! När jag har hört diskussionen så här långt i kammaren
              måste jag ge en eloge till mina allianskamrater som på många sätt
              belyser de viktiga inslagen i förändringen av sjukvårdspolitiken,
              som har gjorts av alliansregeringen.
            </seg>
            <seg n="391e783e">
              Samtidigt beklagar jag de få men ja, vad ska vi säga? väldigt
              inriktade enskilda frågor som lyfts fram av oppositionen. Här
              har faktiskt regeringen tillsammans med sina myndigheter initiativ
              när det gäller att komma fram till en bättre grund för att fatta
              ett beslut. Därför kan det inte rimligen vara detta som behöver
              lyftas fram i en sådan här viktig debatt som berör hela hälso-
              och sjukvården.
            </seg>
            <seg n="9082ff8c">
              Jag har begärt ordet för att i stället fokusera på en väldigt
              viktig motion från Moderaternas senaste förbundsstämma i Östergötland,
              motionen So593. Det är en motion som inte kommenteras i utskottstexten
              och som därför kan behöva ett litet förtydligande.
            </seg>
            <seg n="6a6291b6">
              Visionen i motion So593 utgår från ett synsätt som tydliggör
              att samhällets kostnader för sjukvård omöjligt kan skiljas från
              samhällets samlade kostnader för sjukdom, om rättvisande kostnadseffektivitet
              i grunden ska kunna uppnås när det gäller våra skattemedel för
              denna kärnverksamhet i den svenska välfärden.
            </seg>
            <seg n="f63397c3">
              Men så här är det tyvärr i dag. Sjukvårdshuvudmännen, det vill
              säga de 21 landstingen, har ett delat ansvar med staten för att
              ge en rättvis och lika sjukvård efter behov till befolkningen
              enligt hälso- och sjukvårdslagen, precis som Anders Andersson
              nyss nämnde. Men landstingen prioriterar inte sällan att först
              och främst leva upp till kommunallagens krav på budgetbalans.
            </seg>
            <seg n="3a17f45d">
              Det gör att det är statens helt egna ansvar att se till att resurser
              finns även för sjukdom där man inte får sjukvård, genom ersättning
              från den offentliga sjukförsäkringen. Utgifter i denna sjukförsäkring
              överstiger vida de utgifter vi har för sjukvård.
            </seg>
            <seg n="31b14f58">
              Fru talman! Så kallade direkta utgifter för sjukvård, det vill
              säga öppen- och slutenvård samt behandlings- och uppföljningskostnader,
              utgör blott cirka en femtedel av de indirekta utgifterna för sjukvård,
              det vill säga kort- och långtidssjukskrivningar, förtida pensioneringar
              och även förtida död. Där uppskattar man att samhällets kostnader
              motsvarar cirka fyra femtedelar av våra gemensamma utgifter för
              sjukdom.
            </seg>
            <seg n="723cfd82">
              Det här leder lätt till ett kattrakande om resurser där landstingen
              för att inte höja landstingsskatten ransonerar med sjukvård, ibland
              så mycket att ohälsotalen ökar. Och sjukförsäkringen belastas
              till det yttersta utan att fler blir friska och kan återfå egen
              förmåga och därmed stimuleras till att arbeta och försörja sig
              själva.
            </seg>
            <seg n="8bcd42f2">
              När socialister har styrt Sverige har det varit ännu värre. Då
              har såväl landstingsskatt som statlig skatt taxerats ut av alla
              medborgare, betydligt högre än i dag, samtidigt som sjukvård har
              ransonerats, köerna till vården har ökat och fler än färre har
              funnit sin räddning för att överleva i sjukförsäkringen snarare
              än i en sundare livsstil med eget lönearbete eller eget företagande.
            </seg>
            <seg n="889adba2">
              Men att fortsatt skilja på kostnaderna för sjukvård som ger effekt
              från kostnader för sjukdom i ett ineffektivt sjukvårdssystem kommer
              ständigt att ge upphov till dessa förödande effekter, oavsett
              vem som styr landet.
            </seg>
            <seg n="826a9b8e">
              I motion So593 från Moderaterna i Östergötland föreslås därför
              att en översyn ska göras när det gäller hur de solidariskt finansierade
              utgifterna för sjukvård och för sjukdom kan ses som ett sammantaget
              politiskt ansvar för nationen Sverige och betalas över skattsedeln.
            </seg>
            <seg n="8e6108c7">
              Förslaget är både innovativt och framsynt, men det kräver grundlagsändringar,
              vilket gör att det tyvärr inte är aktuellt att gå vidare med det
              redan under denna mandatperiod.
            </seg>
            <seg n="62e62408">
              Men eftersom framtiden är oss gemensam borde det vara möjligt
              att under nästa mandatperiod överväga ett obligatoriskt nationellt
              försäkringssystem för alla människor i vårt land. Det skulle innefatta
              hela sjukvårdens kostnader och därmed också ersätta de utgifter
              som sjukdom förorsakar medborgarna när sjukvården sviktar.
            </seg>
            <seg n="c4a7a768">
              Fru talman! Ett system med en obligatorisk nationell sjukvårdsförsäkring
              som komplement till sjukförsäkringen skulle enligt Moderaterna
              i Östergötland kunna förskjuta fokus från sjukvården som kostnadsdrivande
              till att den blir kostnadsbesparande i kampen mot sjukdom. Sjukförsäkringens
              ibland slentrianmässiga och för samhället kontraproduktiva utgifter
              skulle då bättre kunna bekämpas.
            </seg>
            <seg n="1d8ff656">
              Ett sådant modernt trygghetssystem för vår hälsas och arbetslinjens
              bästa innebär att en framtida reformering av den över 150 år gamla
              landstingsstrukturen i vårt land äntligen kan komma upp på bordet
              för en hälsosam diskussion.
            </seg>
            <seg n="aa2834f7">
              Fru talman! Jag vill påpeka att Alliansen i dagens debatt har
              visat på hur vi ansvarsfullt inom ramarna för vårt landstingssystem
              arbetar för att effektivisera vården och har lyckats med detta
              samtidigt som vi har gett visioner för framtiden. Vi kan förhoppningsvis
              hitta en bred parlamentarisk samsyn kring att garantera sjukvården
              även efter nästa mandatperiod i framtiden.
            </seg>
            <seg n="ca22ba4a">
              Det är tråkigt att oppositionen enbart kan fokusera på enskilda
              isolerade frågor och inte har överblicken över framtiden för Sveriges
              sjukvård.
            </seg>
            <seg n="e682130e">
              (Applåder)
            </seg>
          </u>
          <note n="9447c6de">
            Anf. 20 GÖRAN THINGWALL (-):
          </note>
          <u who="unknown" xml:id="i-694d615ee212f149-0" n="ab72f328">
            <seg n="d92f1808">
              Fru talman! Det är ett digert motionsbetänkande. Jag kan inte
              låta bli att först kommentera assisterad befruktning för ensamstående
              kvinnor. Jag tycker att det är självklart att även ensamstående
              kvinnor ska få bestämma det. Jag kan inte se något problem.
            </seg>
            <seg n="ddeca21d">
              Att det skulle vara ett problem ur barnperspektiv förstår jag
              inte. Då skulle väl inte någon få skaffa barn, inte heller heterosexuella
              par, om man nu ska tänka på det.
            </seg>
            <seg n="a844dc15">
              Jag förstår Barbro Westerholm när det gäller att barnet ska få
              veta sitt ursprung. Självklart ska barnet få det. Jag ser inga
              problem med det.
            </seg>
            <seg n="95b3ce65">
              Fru talman! Jag har delat in mitt anförande i tre delar. Jag
              vill börja med att läsa ur betänkandet. På s. 14 står det så här:
            </seg>
            <seg n="00d990b9">
              När det gäller frågor om mångfald har de genomförda valfrihetsreformerna
              även till syfte att stärka mångfalden inom hälso- och sjukvården.
              Regeringen gör dock bedömningen att det utöver dessa reformer
              finns behov av särskilda insatser för att främja mångfald. Mot
              den bakgrunden har regeringen vidtagit flera åtgärder för att
              stimulera nyföretagande och entreprenörskap inom hälso- och sjukvården.
              Nutek, numera Tillväxtverket, har på regeringens uppdrag under
              2008 lämnat ett förslag på handlingsprogram för entreprenörskap
              och förnyelse inom vård och omsorg.
            </seg>
            <seg n="e73a2f64">
              Lite längre ned kan vi läsa: Tillväxtverket har dessutom regeringens
              uppdrag att genomföra en satsning på projekt för rådgivning till
              personer som vill starta verksamhet i egen regi inom vård och
              omsorg.
            </seg>
            <seg n="0d474f23">
              Något längre ned står det: Regeringen gör dock bedömningen att
              det trots en positiv utveckling de senaste åren fortfarande finns
              en relativt liten mångfald av utförare inom hälso- och sjukvården
              men att det finns en stor potential för utveckling, bland annat
              genom regeringens pågående reformer inom området.
            </seg>
            <seg n="1e4033fa">
              Fru talman! Jag vet inte om jag ska skratta eller gråta. För
              vilken gång i ordningen konstaterar jag att regeringen är för
              mångfald och entreprenörskap i hälso- och sjukvården? Dessutom
              vill Centerpartiet införa ett ämne på läkarlinjen, entreprenörskap.
              Man vill nämligen att blivande läkare ska lära sig att bli egna
              företagare.
            </seg>
            <seg n="2faa4f85">
              Om jag ser positivt på allt detta välkomnar jag självfallet entusiasmen
              med öppna armar. Det är jättebra, för i princip är vi överens
              om mångfalden i sjukvården. Jag kommer ihåg när Margot Wallström
              sade att mångfald i sjukvården är viktigt. Det är viktigt för
              patienten att få välja vårdgivare. Det spelar ingen roll om de
              är privata eller offentliga bara de håller hög kvalitet.
            </seg>
            <seg n="cfce36ff">
              När det gäller den negativa biten måste ni ursäkta mig. Jag måste
              få veta varför regeringen avskaffar privatläkarna på den nationella
              taxan som verkligen ger mångfalden i sjukvården ett ansikte. Det
              är en väletablerad och väldokumenterad verksamhet som lever upp
              till alla de kriterier sjukvården nu ställer på de olika vårdvalssystemen.
              Jag tänker på tillgänglighet, kontinuitet, kvalitet och gott bemötande.
            </seg>
            <seg n="340db249">
              Det är entreprenörer, egna företagare. Det skulle kunna vara
              en inkörsport för unga doktorer att välja allmänmedicin som specialitet
              och ett komplement i sjukvården för att utveckla just mångfalden.
              Det är inte samhällsekonomiskt försvarbart att göra sig av med
              den nationella taxan. Dessutom kommer det om inget görs att saknas
              omkring 200 allmänläkare om några år, enligt en undersökning som
              Sveriges privata allmänläkarförening har gjort. Läkarmottagningar
              som har funnits i 2030 år kommer helt sonika att läggas ned.
            </seg>
            <seg n="b696c348">
              För att fortsätta Cecilia Widegrens anförande om att vi sade
              innan valet hon gick precis ut vill jag säga att det var ett vallöfte
              inför 2006 att man äntligen skulle fixa till ersättningsetableringar.
              Det är en möjlighet för kåren att leva vidare, och framför allt
              handlar det om att ta vara på den kunskap och kompetens som har
              funnits under många år. Det vallöftet bröts bryskt av Göran Hägglund
              med de andra partiledarnas vetskap.
            </seg>
            <seg n="2709dd26">
              Fru talman! Det är allmänt känt att SKL, Sveriges Kommuner och
              Landsting, vill ha makt och kontroll över sjukvården. Något hände
              när Hägglund skulle genomföra sitt nationella vårdvalssystem.
              Plötsligt klarar man bara av ett system och inte längre parallella
              system som man har haft i tjugotalet år.
            </seg>
            <seg n="8102419c">
              Svepskäl brukar sådant kallas. Om det är kohandel, utpressning
              eller vad man nu vill kalla det från SKL och/eller Hägglund får
              väl historien utvisa. Faktum är att regeringen inte lever som
              den lär. Detta är mycket allvarligt. 1 000 taxeläkare med sina
              300 000 patienter kommer att göra sig hörda senare i vår. Jag
              vill bara påminna om att det är val till riksdagen den 19 september.
            </seg>
            <seg n="8ca3f1c9">
              Fredrik Reinfeldt, jag påstår att du är för mångfald, entreprenörskap
              och valfrihet i vården. Rätta till misstaget i lagen om ersättningsetablering
              för vissa privata vårdgivare medan tid finnes! Glöm dessutom inte
              att patientjournaler ska vara avidentifierade när de lämnar en
              läkarmottagning! Du fixar det enkelt i morgon på regeringssammanträdet,
              och jag lovar att hjälpa till att klubba igenom det här i riksdagen.
            </seg>
            <seg n="bb3767a6">
              Fru talman! Nu kommer del två. För ungefär ett halvår sedan satt
              jag vid frukostbordet och läste DN Debatt och ett inlägg av Cina
              Blidmo. Hon skriver så här:
            </seg>
            <seg n="28b78e1a">
              För två år sedan förlorade jag min älskade mitt i livet. Han
              var endast 56 år. Helt oväntat, på en sekund, var vårt gemensamma
              37-åriga liv slut.
            </seg>
            <seg n="e9471424">
              Tillsammans med en empatisk akutläkare och sköterska på Karolinska
              sjukhuset tog vi under ett par timmar farväl av en älskad man
              och pappa men skulle ha behövt mer tid än så för vårt avsked.
              Chocken förlamade, och den akuta sorgen gjorde ohyggligt ont.
            </seg>
            <seg n="9026d7e4">
              Känslan var att han togs ifrån oss. Han var ju fortfarande vår,
              och vi ville bestämma när vi var färdiga med vårt farväl. Det
              hade gjort sorgeprocessen mer uthärdlig.
            </seg>
            <seg n="f5c6ebd4">
              Min man var död, och vårt lidande, vår katastrof, vårt trauma
              hade ingen plats på sjukhuset. Ingen annanstans heller. Jag åkte
              i väg med hans kläder i en påse till ett tomt och tyst hem där
              middagsdisken stod kvar.
            </seg>
            <seg n="490624b3">
              Döden är naturlig efter ett långt liv, men när någon dör plötsligt
              och för tidigt är det inte naturligt utan leder till förtvivlan
              och ett oerhört lidande för de närstående. Varje år förlorar exempelvis
              3 200 minderåriga barn någon förälder. Vad händer med dem?
            </seg>
            <seg n="290a2dbd">
              I vårt samhälle lever vi långt bort från döden. Sorgen är privat
              och ska skötas i ensamhet och tysthet. Vi pratar sällan om döden.
              Vi vågar inte möta sorg.
            </seg>
            <seg n="7151a17a">
              Sorg kan vara lika dödligt som cancer, sade en professor nyligen.
              Men stödet till efterlevande i svår sorg är obefintligt. Kyrkan
              är den enda institution som bjuder in till stödträffar, men den
              når endast ett fåtal, oftast äldre sörjande. Yngre personer har
              svårt att hitta stöd i sorgen. Sorgen behöver få uttryckas i många
              rum, många gånger och på det sätt sörjande känner för. Det finns
              vägar i sorg, men vi behöver hjälpa till att hitta dessa.
            </seg>
            <seg n="ca96d6c1">
              Det är dags att synliggöra sorgen, avslutar hon, som ett naturligt
              men allvarligt kristillstånd.
            </seg>
            <seg n="54699a98">
              Följande skulle kunna vara exempel på åtgärder. Regeringen skulle
              kunna ge Socialstyrelsen i uppdrag att skapa nationella riktlinjer
              för omhändertagande av sörjande i kris. Sjukhusen skulle kunna
              inventera och samla sina resurser på en avdelning, ett resurscentrum
              för sorg. Där skulle man kunna skapa goda förutsättningar för
              ett värdigt avsked och en bra start i den fortsatta sorgeprocessen
              och på så vis undvika framtida komplikationer. Kommunerna skulle
              i sin lagstadgade krishanteringsplan även kunna se till den enskilda
              individen och hans eller hennes behov av stöd. Sorge- och krispenning
              skulle kunna införas för en anpassad och smidig återkomst till
              yrkeslivet. Insamlingsfonder skulle kunna skapas för stöd till
              efterlevande.
            </seg>
            <seg n="f16710d1">
              Fru talman! Det här är verkligen något för regeringen att ta
              tag i. Även utskottet skulle kunna ta ett initiativ i frågan.
              Vi har hyggligt bra med kristeam när stora olyckor inträffar,
              men när enskilda personer drabbas av plötslig död är det klart
              sämre ställt. Alla är inte så starka som Cina Blidmo och startar
              nätverk för människor i sorg. Hon har bildat nätverket LEVA för
              sörjande i Upplands Väsby med närhet, och det är meningen att
              det ska bli fler runt om i landet. Det får inte vara så att människor
              som drabbas av sorg själva blir patienter på grund av att sjukvården
              och samhället inte ser dem.
            </seg>
            <seg n="522412ab">
              Fru talman! Jag har tillsammans med fem kolleger skrivit en blocköverskridande
              motion, Självbestämmande vid livets slut . Detta innebär att vi
              lyfter bort ämnet från partipolitiken. Jag har bett alla mina
              kolleger i riksdagen att läsa igenom motionen och sätta sig in
              i frågan och försöka ta ställning till våra formuleringar. Jag
              är fullt medveten om frågans komplexitet men anser att Sveriges
              riksdag inte längre kan frånsäga sig sitt ansvar.
            </seg>
            <seg n="5f1e16a1">
              Två aktuella fall har satt frågan i fokus igen, skulle man kunna
              säga. I det ena fallet kan inte sjukvården ta ställning till att
              avbryta en behandling vilket i sig leder till döden. I det andra
              fallet ville en svårt sjuk man ha sjukvårdens hjälp att avsluta
              livet, så kallad aktiv dödshjälp. Han insåg att han aldrig i tid
              skulle få den hjälpen från samhället utan tog sitt eget liv.
            </seg>
            <seg n="b553fabf">
              Kvinnan i det första fallet har legat i respirator i 25 år och
              anser nu att hon inte längre vill ha denna behandling. Brända
              av Astrid Lindgren-fallet vågar inte läkarna ta detta självklara
              beslut trots att rättsläget är glasklart: Som beslutför patient
              har man rätt att avstå från livsuppehållande behandling. Det kan
              rentav vara brottsligt att inte tillmötesgå en sådan önskan, säger
              Madeleine Leijonhufvud, professor emeritus i straffrätt.
            </seg>
            <seg n="b3464bed">
              Fru talman! Det är inte första gången människor ber om sjukvårdens
              och samhällets hjälp vid livets slut. Men återigen står samhället
              sig slätt och tar inte ställning utan svarar att lagar och förordningar
              är oklara när det gäller vad man får och inte får göra. Juridiken
              har dålig kunskap om den medicinska världen, och medicinen är
              dåligt insatt i lagparagrafer. Vi skriver 2010, och Socialstyrelsen
              måste återigen sätta sig ned och tänka till. Detta är inte acceptabelt,
              fru talman.
            </seg>
            <seg n="b3745e61">
              Vid den största händelsen i livet, när jag ska dö, så får jag
              inte själv bestämma hur det ska gå till. Då blir jag plötsligt
              omyndigförklarad. Hela livet består av krav om ansvar som ställs
              på mig som individ, och jag förespås klara av detta. Om inte kan
              jag exempelvis hamna i klammeri med rättvisan.
            </seg>
            <seg n="b9aab980">
              Vi pratar om respekt för mänskliga rättigheter som en hörnsten
              i vår demokrati, om mänskliga rättigheter som självbestämmande
              och integritet. Men när det verkligen gäller förmenas jag den
              rätten för att vi har snärjt in oss i lagar och förordningar,
              religion och sluttande-plan-argument och glömmer bort att det
              är min kropp och min själ det gäller och inte någon annans. Det
              verkar som om samhället är fullt upptaget med att finna regleringar
              för att skydda sig självt och glömmer bort individen.
            </seg>
            <seg n="bb4ccf31">
              Det är nämligen så här, fru talman, att jag pådyvlar inte någon
              annan mina åsikter och önskningar, utan jag vill bara att samhället
              ska respektera mina beslut och göra det möjligt för den läkare
              som vill ställa upp och hjälpa mig. För det ska självklart vara
              en läkare som hjälper mig att avsluta livet, helst en läkare som
              jag har känt länge och som har haft möjlighet att diskutera med
              mig hur jag vill ha det vid livets slut. Själv läkare skulle jag
              se det som en ynnest att få hjälpa en kär patient att på ett värdigt
              sätt sluta sina dagar, men jag vill inte bli anklagad för dråp
              eller mord för att juridiken inte är i takt med tiden.
            </seg>
            <seg n="987f96c5">
              Fru talman! När ska detta inträffa? Jo, när livet är oåterkalleligt
              slut. Sjukdom har förpassat mig till the point of no return, som
              vi brukar säga i sjukvården, och det är fråga om dagar eller veckor
              innan jag tar mitt sista andetag.
            </seg>
            <seg n="77a72e18">
              Låt mig nu göra väldigt klart och tydligt att det inte rör sig
              om att jag vill dö på grund av ålder. Det har heller inget som
              helst att göra med handikapp. Det har inget att göra med dödslängtan
              på grund av en depression. Får man adekvat hjälp är depressionen
              behandlingsbar. Det har inget att göra med om jag råkar ut för
              en plötslig olycka, för då ska sjukvården göra allt den kan för
              att återbörda mig till livet såvida inte skadorna förpassar mig
              till ett vegetativt tillstånd.
            </seg>
            <seg n="09c8e02a">
              Det ska vara mitt beslut och ingen annans.
            </seg>
            <seg n="52926720">
              Fru talman! Jag pratar om sjukdom som försatt mig i ett sådant
              tillstånd att mina organ sakta men säkert sviktar och att livet
              som jag vill ha det inte längre kommer tillbaka. När detta inträffar
              vill jag med bestämdhet ha möjligheten att få bestämma den tidpunkt
              då jag dör.
            </seg>
            <seg n="451b9a89">
              Jag vill inte dö ensam. Jag vill ha mina nära och kära omkring
              mig och någon att hålla i handen. Jag vill inte dö kl. 04.00 när
              alla ligger och sover. Jag vill inte dö kl. 17.30 när alla äter
              middag. Jag vill bestämma klockslaget själv, och jag brukar säga
              att fredag kl. 14.00 är en förträfflig tidpunkt. Alla får en möjlighet
              att vara där. Veckan är i princip avslutad, och det är helg vilket
              ger alla möjligheten att vara tillsammans efteråt. Varför inte
              göra detta till en högtidsstund och ett värdigt farväl i lugn
              och ro? Vi kan börja livet på ett bestämt klockslag. Varför ska
              det då vara så omöjligt att få avsluta det på ett bestämt klockslag?
              Beslutet måste ändå vara mitt.
            </seg>
            <seg n="d957632f">
              Jag säger återigen att om någon annan vill ha det på ett annat
              sätt på grund av exempelvis religiös övertygelse har jag inga
              invändningar mot det. Varje människa måste själv få bestämma om
              det största ögonblicket: tidpunkten när hon vill sluta leva.
            </seg>
            <seg n="ba09a11c">
              Jag har varit med vid många dödsbäddar. Många har varit lugna
              och fina, men alltför många har blivit uppslitande på grund av
              att dödsögonblicket har missats av anhöriga eller blivit akuta
              så att ambulans har tillkallats. Detta är mycket olyckligt och
              gör dessutom sorgeprocessen svårare att gå igenom.
            </seg>
            <seg n="891e217f">
              Fru talman! Är det verkligen värdigt att behöva törsta och svälta
              sig till döds? Okej, om sjukdomen gör det olidligt såväl kroppsligt
              som själsligt kan jag få sova mig in i döden med så kallad terminal
              sedering, eller kalla det hellre palliativ sedering. Dock är osäkerheten
              stor juridiskt om jag ska väckas med jämna mellanrum och svara
              på frågan om jag fortfarande vill sova. Detta är absurt, fru talman.
            </seg>
            <seg n="1615569c">
              Men är det verkligen ett värdigt slut att törsta och svälta ihjäl
              sig eller börja planera när och hur du ska dö när du har fått
              reda på att du har drabbats av en obotlig sjukdom, exempelvis
              ALS, amyotrofisk lateralskleros? Du vet inte riktigt vad det innebär
              utan slår upp ALS på nätet och får reda på att det är en neurodegenerativ
              sjukdom som leder till att de nervceller som styr kroppens muskler
              gradvis förtvinar. Detta ger först den sjuke nedsatt motorik,
              följt av borttynande muskler och slutligen generell förlamning.
              Den direkta dödsorsaken är ofta förlorad andningsförmåga. Hudens
              känsel eller andra sinnesfunktioner påverkas ej.
            </seg>
            <seg n="2cedfee9">
              Fru talman! Vem skulle inte få ångest i en sådan situation? Hur
              går tankarna hos den person som fått detta besked? Hos mig skulle
              det definitivt framkalla ett och annat: Det här vill inte jag
              vara med om.
            </seg>
            <seg n="12b2ee08">
              Tänk vilken trygghet det skulle kunna vara om jag vet att sjukvården
              och samhället har svaret på frågan: Du får själv bestämma hur
              dina sista dagar i livet ska vara. Du behöver inte fundera på
              att ta saken i egna händer. Det ska väl ändå inte vara så att
              jag, när jag fortfarande har kontrollen över min kropp, funderar
              på att avsluta livet genom att skjuta skallen av mig, hoppa från
              Västerbron och slå ihjäl mig mot vattenytan och sedan för säkerhets
              skull drunkna eller hänga mig i takkronan hemma och få ytterligare
              ångest över vad jag åsamkar mina nära och kära.
            </seg>
            <seg n="e43f7c7b">
              Om jag inte fixar något av det här samlar jag på mig tillräckligt
              med medikamenter under sjukdomstiden så att jag kan avsluta det
              hela när det är dags. Och när är det dags, herr talman? Vågar
              jag vänta till morgondagen? Tänk om jag har förlorat ytterligare
              muskelfunktioner och inte kan klara av det, inte lyckas svälja
              tabletterna! Tänk dig den stunden när jag måste ta beslutet helt
              själv därför att jag inte vill att någon ska bli anklagad för
              mord, dråp eller medhjälp till annans död.
            </seg>
            <seg n="11402fdc">
              Hela dödsprocessen blir ett rent helvete, herr talman, i stället
              för en planerad stund tillsammans med nära och kära, i lugn och
              ro och med värdighet. Alla är församlade och beredda på vad som
              komma skall. Jag avslutar mitt liv här och nu. Jag vill att ni
              alla ska vara med. Det är min önskan att ge alla möjligheten att
              vara där. Och jag vill ha någon att hålla i handen. Därför, herr
              talman, vill jag kunna bestämma själv när jag ska dö. Kl. 14 någon
              fredag, helst om väldigt många år, förhoppningsvis någon gång
              efter en sjudundrande 90-årsdag; hundra år vore inte helt fel
              det heller.
            </seg>
            <seg n="0ce2b761">
              Herr talman! Jag är sedan några veckor ordförande i RTVD, Rätten
              till en värdig död. Detta är sedan 1974 en politiskt och religiöst
              obunden ideell förening. RTVD är medlem i världsorganisationen
              The World Federation of Right to Die Societies som finns i 23
              länder. RTVD har en egen hemsida, RTVD.nu, där man kan gå in och
              bli medlem. Våren 2005 svarade 78 procent av de tillfrågade i
              en Sifoundersökning ja på frågan: Anser du att en obotligt sjuk
              person som inte har någon utsikt till förbättring, och som finner
              sitt lidande outhärdligt, på egen begäran ska kunna få hjälp av
              läkare att avsluta sitt liv? 78 procent svarade ja på denna fråga.
              Det är alltså omkring 80 procent av befolkningen som svarar ja
              på denna fråga.
            </seg>
            <seg n="31cecc94">
              Herr talman! Hur kan samhället och sjukvården garantera att mina
              önskningar och beslut respekteras vid livets slut? RTVD har tagit
              fram ett livsslutsdirektiv som man får vid medlemskap. Det är
              en handling som jag vid mina sinnens fulla bruk skriver under
              själv och som bevittnas av två personer. Vi har tidigare kallat
              det för livstestamente, men testamente rimmar lite fel och syftar
              på att döden redan har inträffat. Ett livsslutsdirektiv talar
              om hur jag vill ha det i en situation längre fram i livet då jag
              inte kan uttrycka mina önskemål på grund av sjukdom. Direktivet
              förnyas vart femte år för att uttrycka personens aktuella vilja.
            </seg>
            <seg n="5cc636cc">
              Problemet med dessa direktiv är att de inte är giltiga i juridisk
              mening. Statens medicinsk-etiska råd, Smer, skrev som vi har hört
              tidigare i dag till regeringen för två år sedan om avgöranden
              i livets slutskede och påtalade återigen vikten av att utreda
              juridiskt giltiga livsslutsdirektiv. Inget har hänt. Tyskland
              tog beslut om ett lagligt bindande direktiv, Patientenverfügung,
              i juni 2008. På en fråga om livsslutsdirektiv svarade justitieministern
              i februari 2007 att detta utreds inom Regeringskansliet. Vad händer,
              Beatrice Ask? Är det inte dags att komma till beslut i denna mycket
              viktiga fråga? Och, Göran Hägglund, är det inte dags att öppna
              byrålådan dit du förpassade Smers utredning? Ibland undrar jag,
              herr talman, om regeringen tror på ett liv efter detta.
            </seg>
            <seg n="8d4c6144">
              Herr talman! Avslutningsvis yrkar jag bifall till motionen So650
              och hoppas att alla som röstar gör det efter personlig övertygelse.
              Verklighetens folk där ute förväntar sig att vi alla tar ansvar
              för mänskliga rättigheter, för självbestämmande vid livet slut
              och för respekt för vars och ens personliga integritet.
            </seg>
          </u>
          <note n="717a97be">
            Överläggningen var härmed avslutad.
          </note>
          <note n="dda12bbc">
            7 § Socialtjänst
          </note>
          <note n="a9717e2f">
            Föredrogs
          </note>
          <note type="speaker" n="f05760b9">
            Anf. 21 MARGARETA B KJELLIN (m):
          </note>
          <u who="margareta_kjellin_8a2d28" xml:id="i-432fe49438b462f6-0" n="453fc27d">
            <seg n="704c9d66">
              Herr talman! Nu ska vi debattera socialutskottets betänkande
              SoU12. Det är ett motionsbetänkande och det innehåller sammanlagt
              96 motionsyrkanden från den allmänna motionstiden. Det är motioner
              som handlar om blandade sociala frågor, alltifrån barn- och ungdomsvård
              till hemlöshet och missbruksfrågor.
            </seg>
            <seg n="29653d5b">
              Många av de här motionerna är tidigare behandlade under valperioden.
              Därför behandlas de förenklat.
            </seg>
            <seg n="d0da351e">
              Det pågår arbeten inom många av de här områdena på Regeringskansliet
              och inom alliansregeringen. Utskottet avstyrker samtliga motionsyrkanden
              främst med hänvisning till det.
            </seg>
            <seg n="c0d85492">
              Det finns tio reservationer och fyra särskilda yttranden med
              anledning av den förenklade behandlingen.
            </seg>
            <seg n="8d93f88c">
              Nu överlämnar jag ärendet till debattörerna.
            </seg>
          </u>
          <note type="speaker" n="2d0c2c08">
            Anf. 22 CATHARINA BRÅKENHIELM (s):
          </note>
          <u who="catharina_brakenhielm_732159" xml:id="i-c65ed6549bb543a4-0" n="a79c35e9">
            <seg n="df59128c">
              Herr talman! Socialtjänsten är en grundtrygghet i samhället,
              något som vi betalar tillsammans och som vi vill ska finnas där
              om vi kommer att behöva den. En bra social trygghet speglar samhällets
              attityd till sina medborgare. Framför allt speglar den faktiskt
              den politiska inriktningen och den politiska människosynen.
            </seg>
            <seg n="6f1443e8">
              Socialtjänstens historia är ganska kort. Det är inte så länge
              sedan som det inte fanns någon hjälp när ens make dog, huset brann
              ned, skörden slog fel eller man blev av med arbetet på grund av
              någon arbetsplatsolycka. Den historien är bara några få generationer
              bort. Men många av dagens unga tar det för givet att socialtjänsten
              finns där som den ser ut i dag och att den alltid kommer att vara
              kvar som den ser ut nu. Så är det nog inte.
            </seg>
            <seg n="e0ec33f5">
              Kvaliteten och tryggheten i socialtjänsten är ett bra mått på
              graden av solidaritet mellan människor i ett samhälle. Socialtjänsten
              är ju grundstenen i välfärdspolitiken och ska säkerställa alla
              människors ekonomiska och sociala trygghet. Jag hörde en välkänd
              idrottsman för några veckor sedan uttala sig i tv om trygghet.
              Han sade att han mådde illa av att man tjatade så mycket om ordet
              trygghet. Han förstod inte alls vad det fanns för behov av det.
              När de här tankarna finns förstår man egentligen att vi har ett
              bra samhälle där våra yngre har fått växa upp och känna en trygghet.
              De förstår inte när vi pratar om varför det är så viktigt.
            </seg>
            <seg n="1c8b650c">
              De allra flesta har det faktiskt bra, men inte alla. Och välfärden
              ska ju omfatta alla. Att känna trygghet i samhället är en förutsättning
              för ett bra liv. Tryggheten ska bara finnas där i bakgrunden och
              är ingenting man ska behöva fundera över.
            </seg>
            <seg n="d3e84adb">
              Herr talman! I mitt tänk om ett socialt bra samhälle finns inte
              ord som bidrag, fusk eller utförsäkrad. Inte heller står barn
              på gatan utanför sitt hem, just vräkta för att de fötts av föräldrar
              som inte har klarat sitt liv så bra. Hjälp och stöd måste finnas
              både i förebyggande syfte och under trassliga förhållanden. Självklart
              ska det finnas där när det inte fungerar alls. Det har vårt välfärdsland
              Sverige råd med.
            </seg>
            <seg n="249b0cf2">
              Herr talman! Jag kommer från Orust, en kommun som framför allt
              sommartid besöks av väldigt många människor. Vi har lika många
              fritidshus som permanenthus. I fritidshusen vistas människor ofta
              långa tider under året, och pensionärer bor där halvårsvis, dock
              utan att vara skrivna i kommunen. Det medför stora kostnader,
              bland annat när det gäller dem som behöver hemtjänst.
            </seg>
            <seg n="83666a90">
              I dag gäller regeln att det är den kommun som man vistas i som
              har ansvaret för att erbjuda hemtjänst och som också får stå för
              fiolerna, trots att det är hemkommunen som har beviljat biståndet
              och bestämt hur många timmar som behövs.
            </seg>
            <seg n="196a479f">
              Biståndet beviljas utifrån de förutsättningar som råder i det
              permanenta hemmet. När de här personerna kommer till sin sommarkommun
              bor de många gånger mer otillgängligt och i mycket mindre anpassade
              bostäder, ibland ute på öarna. Det medför självklart högre kostnader.
            </seg>
            <seg n="b6536b1d">
              Dagens lagstiftning bygger på vistelsebegreppet i socialtjänsten
              som egentligen skapades när tillfälliga problem uppstod när man
              var på besök i en kommun, tappade en plånbok eller liknande. Nu
              kan vi konstatera att det inte är några tillfälliga besök, när
              man till och med äger fastigheterna man bor halvårsvis i. Tillämpningen
              av lagen är alltså omodern och inte alls anpassad efter dagens
              förutsättningar.
            </seg>
            <seg n="797db868">
              Man kan gå i skola i en annan kommun, man kan få sjukvård i ett
              annat landsting och man kan bo på institution i en annan kommun.
              I alla de här fallen skickas notan till den kommun där man är
              skriven och där man betalar sin skatt. Det är de stora kommunerna
              som man reser ifrån som är de stora vinnarna ekonomiskt, och de
              har inte varit särskilt drivande i fråga om att få en lösning
              på problemet.
            </seg>
            <seg n="a9306c11">
              Det här är ett problem som regeringen måste ta tag i, precis
              som man faktiskt lovade före valet. I kustkommunerna är frågan
              livligt debatterad, liksom i min valkrets där Alliansen med kd
              i spetsen lovade att ändra på det här när man kom till makten,
              men
            </seg>
            <seg n="7e442365">
              Herr talman! Snart står vi inför en ny sommarsäsong då detta
              återigen blir en aktuell fråga. Utskottsmajoriteten skriver att
              det pågår ett arbete i Regeringskansliet och att riksdagen inte
              bör föregripa det arbetet. Det är mycket lätt att ta till talet
              om att ett arbete pågår och att man därför inte gör någonting.
              Vi har blivit beskyllda för att utreda och utreda, men i det här
              fallet gäller det även regeringen.
            </seg>
            <seg n="dbdec0ae">
              Vi vet att propositioner strömmar in till riksdagen propositioner
              som regeringen har för avsikt att hinna behandla före sommaruppehållet.
              Men jag har ingen tilltro till att man hinner med frågan om vistelsebegreppet
              och till att den frågan behandlas snabbt. Man har ju haft hela
              fyra år på sig. Vi anser att regeringen snarast bör återkomma
              till riksdagen med ett förslag till lösning på problemet.
            </seg>
            <seg n="19a398b0">
              När det gäller ekonomiskt bistånd enligt socialtjänstlagen är
              det viktigt att betona att rätten till försörjningsstöd är ett
              oerhört viktigt yttersta skyddsnät för oss alla. Det finns en
              mycket stark mänsklig drivkraft i att vilja försörja sig själv.
              Det handlar inte bara om ekonomi utan också om mänskliga integritetsbehov.
              Det finns olika orsaker till att man med mössan i hand hamnar
              på stolen utanför socialsekreterarens rum. Då känner man verkligen
              av det stora utanförskapet, som ju var så förhatligt och som den
              nuvarande regeringen skulle bekämpa. Men det blev tvärtom.
            </seg>
            <seg n="fd7738a0">
              Räkningen för försörjningsstöd skjuter i höjden i så gott som
              varenda kommun, och allt fler människor får bege sig till socialkontoret
              för att be om hjälp. Hjälpen får man inte bara utan vidare, utan
              man får helt vända ut och in på sig. Det är detta som är det stora
              utanförskapet!
            </seg>
            <seg n="1bb0e1fa">
              Det här är en konsekvens av en alltmer hårdför ekonomisk politik.
              Cecilia Widegren stod här i talarstolen när vi behandlade förra
              ärendet och sade att man såg människorna. Hon räknade upp ett
              antal olika grupper. Men vad hjälper det att se människorna när
              man inte gör någonting för dem?
            </seg>
            <seg n="463c076a">
              Detta sätter också fokus på en annan viktig del inom socialtjänstens
              område, nämligen när en vräkning står för dörren.
            </seg>
            <seg n="fa93d65c">
              Herr talman! Barn ska inte kunna vräkas. Här måste det till en
              annan politik. Så snart Kronofogdemyndigheten får veta att en
              vräkning av en barnfamilj kommer att bli aktuell måste det meddelas
              till socialnämnden som då ska vara skyldig att agera så snabbt
              att man hinner handla innan vräkningen blivit av.
            </seg>
            <seg n="da9f5c8f">
              Riksdagen bör ge regeringen i uppdrag att snarast återkomma med
              förslag om ändringar i socialtjänstlagen i fråga om obligatoriska
              åtgärder när vräkning och bostadslöshet hotar barnfamiljer.
            </seg>
            <seg n="f3c48c8d">
              Regeringen beslutade 2007 om en strategi för att motverka hemlöshet.
              Bra, tycker vi. Men vad sker i verkligheten? Jo, en massa barn
              vräks. Samtidigt slår man sig för bröstet och räknar upp statistik
              över att antalet ärenden med barn som vräks har minskat något.
              Men vad hjälper det de barn som utsätts för det grymma övergrepp
              som en vräkning faktiskt är? Nej, här räcker det inte att komma
              dragande med gamla insamlade madrasser och liggunderlag. Det är
              verkligen bråttom att komma till skott med lite kraftfull politik.
              De här barnen kan inte vänta!
            </seg>
            <seg n="4c86ef5b">
              En jätteviktig uppgift för vårt samhälle är också att se till
              att minderåriga inte dricker alkohol. Det är känt att levnadsvanor
              som grundläggs tidigt i livet påverkar människan under resten
              av livet. Enligt Folkhälsoinstitutet har bruket av alkohol på
              kort tid nästan fyrdubblats bland ungdomar. Hur mycket man dricker
              är en central faktor när det gäller sociala problem och även våld
              bland ungdomar.
            </seg>
            <seg n="7a37bd1e">
              Langningen till unga måste minska, och en lagskärpning måste
              övervägas. På de platser i landet där polisen aktivt jobbat mot
              langning av alkohol till unga har ungdomsvåldet minskat. Storskalig
              alkohollangning till unga är ett av de få områden där man vet
              att en straffskärpning kan ge ett bra resultat.
            </seg>
            <seg n="38603a8e">
              En viktig del i arbetet för att minska ungdomars drickande är
              föräldrarnas kunskap och attityder. Det är inte få föräldrar som
              köper alkohol till sina barn innan dessa själva får göra det.
              Många föräldrar gör det i tron att de har en bättre kontroll på
              vad de unga dricker. Men det är helt fel, för de här ungdomarna
              kommer i vuxen ålder att dricka mycket mer alkohol än de ungdomar
              vilkas föräldrar höll sig inom lagens gränser.
            </seg>
            <seg n="a19b418f">
              Herr talman! Ett samhälle bör bedömas utifrån sin förmåga att
              ta hand om sina mest utsatta medborgare. Men så länge människor
              tvingas sova i portuppgångar eller på parkbänkar, så länge misshandlade
              och utsatta barn inte får hjälp, så länge missbrukare förvägras
              vård och behandling och så länge unga fastnar i kriminalitet finns
              det mycket att göra.
            </seg>
            <seg n="ec4c0732">
              Vi vet att det här kostar pengar, men just detta vill vi socialdemokrater
              att våra gemensamma skattepengar ska gå till. Om vi slutar med
              den hysteriska skattesänkarjakten har vi råd att ta hand om dem
              som behöver stöd och hjälp. Det är viktigt att vi har ett samhälle
              där alla behövs, inte bara jaget.
            </seg>
            <seg n="a4f5ff20">
              Vi socialdemokrater står naturligtvis bakom alla våra reservationer,
              men jag yrkar bifall endast till reservation 5.
            </seg>
          </u>
          <note n="f0f2a2e6">
            I detta anförande instämde Lennart Axelsson (s).
          </note>
          <note type="speaker" n="09d03de8">
            Anf. 23 EVA OLOFSSON (v):
          </note>
          <u who="eva_olofsson_b34e2b" xml:id="i-95c04a2f2de6e2f3-0" n="b34515db" next="i-6adfa5972fe86abf-0">
            <seg n="c2f618bf">
              Herr talman! Jag yrkar bifall till Vänsterpartiets reservation
              5 som rör tvångsvård och avskiljning i ungdomsvården. Men naturligtvis
              står jag bakom våra övriga reservationer.
            </seg>
            <seg n="a9510ee2">
              Herr talman! Det känns lite märkligt att dagen efter det att
              regeringen meddelat att man tycker att kommunerna år 2011 ska
              klara sig med 12 miljarder kronor mindre stå här i talarstolen
              och debattera socialtjänsten. I morse kunde vi höra på radion
              att det för Södertälje betyder ett minus på 80 miljoner. Jag tror
              att det i min hemstad Göteborg rör sig om runt 400 miljoner eller
              kanske lite mer. Omräknat i välfärdsjobb betyder det 30 000 färre
              socialsekreterare, förskollärare, undersköterskor, lärare och
              sjuksköterskor.
            </seg>
            <seg n="cdcc0795">
              Vi vet att många kommuner redan nu har det tufft ekonomiskt.
              Om regeringen får sitta kvar, vilket jag verkligen hoppas att
              den inte får utan blir bortröstad, kommer det att vara tufft ekonomiskt
              för kommunerna också nästkommande år.
            </seg>
            <seg n="836369d3">
              Vi vet också att man när kommuner tvingas spara måste prioritera
              det som enligt lagen måste göras. Resurser till förebyggande arbete
              och insatser får ofta ta första stöten när pengarna inte räcker
              till. Det här riskerar att drabba det viktiga förebyggande stödet
              till barn och unga människor. Det behövs en annan, en rödgrön,
              politik där det satsas på välfärdsjobben i kommunerna.
            </seg>
            <seg n="26aaae8d">
              I januari avlämnade Utredningen om vanvård i den sociala barnavården
              sitt betänkande. Mer än tusen personer, kvinnor och män som varit
              omhändertagna av samhället och som varit placerade i barnhem och
              familjehem, har berättat om sina upplevelser. Av de ca 500 intervjuer
              som gjorts framkom mycket allvarliga fall av psykisk och fysisk
              vanvård, av utnyttjande och misshandel och även av sexuella övergrepp.
            </seg>
            <seg n="aefaf71a">
              De drabbade måste få upprättelse och en offentlig ursäkt men
              också möjlighet till ekonomisk gottgörelse. Det är därför positivt
              att en utredning är tillsatt för att se över detta. Vi i Vänsterpartiet
              hoppas att man så snabbt som möjligt kommer med bra förslag och
              noga följer detta.
            </seg>
            <seg n="05942cfd">
              Men sådant här får inte hända igen! Det är inte så att detta
              med att den sociala barnavården inte fungerar eller att detta
              med att vara omhändertagen är en historisk fråga för några av
              dem som intervjuats gäller det till fram på 1990-talet. Vi vet
              att det finns missförhållanden. Det är därför viktigt med många
              av förslagen i Barnskyddsutredningen. Det handlar om barns möjligheter
              att göra sin röst hörd, om att barnperspektivet stärks samt om
              att insyn, tillsyn och kompetens inom både barnavården och institutioner
              för barn och unga och familjehem blir bättre.
            </seg>
            <seg n="5c3da4b9">
              Alla hörde vi väl för ett tag sedan på radion om kritiken mot
              Statens institutionsstyrelse, mot hur man använt isolering, så
              kallad avskiljning, av barn och ungdomar på sina institutioner.
              Kritiken handlade om långa isoleringstider, om att det inte alltid
              funnits bra skäl till att använda sig av isolering och om att
              det har varit en dålig dokumentation.
            </seg>
            <seg n="b89a0a5c">
              Statens institutionsstyrelse har sett över sina rutiner, gått
              igenom de aktuella ärendena, rapporterat till regeringen och kommit
              med förslag om en till sex timmar förkortad isoleringstid, med
              möjlighet att utveckla den till sex timmar till. Ändå anser vi
              att frågan om isolering av barn och unga är så allvarlig att man
              bör utreda om det finns andra arbetsformer än isolering att ta
              till samt att man på sikt bör se om det går att helt avskaffa
              isoleringen. Därför har vi valt att lyfta fram frågan i en reservation.
            </seg>
            <seg n="60e713f0">
              Herr talman! Barn ska inte behöva bli vräkta från sitt hem, förlora
              sin trygghet och sina kompisar och kanske bli placerade på vandrarhem
              eller hotellrum långt från förskola och skola. Jag tror att vi
              alla egentligen är överens om detta. Ändå vräktes 578 barn i Sverige
              2009. Regeringen beslutade i februari 2007 om en strategi med
              målsättningen att inga barn ska vräkas. Socialstyrelsen och Kronofogdemyndigheten
              har tagit fram en vägledning, och utvecklingspengar har satts
              till. Ändå vräktes 578 barn 2009. Det var 12 procent färre än
              2008, men vi anser att det ändå var 578 barn för många.
            </seg>
            <seg n="882502f5">
              Vi anser att barnfamiljer inte ska vräkas; barn ska inte kunna
              vräkas. Vi har därför tillsammans med Socialdemokraterna och Miljöpartiet
              lyft upp denna fråga och ställt oss bakom förslaget att det måste
              till obligatoriska åtgärder före vräkning. Vi har också tidigare
              sagt i Vänsterpartiet att det är helt otillständigt att barnfamiljer
              placeras på tillfälliga boenden. Om man absolut måste flytta ska
              man ha en annan stadigvarande bostad.
            </seg>
            <seg n="0b560767">
              Herr talman! Att ha ett eget hem, en egen bostad, är en mänsklig
              rättighet. För att jag ska kunna fungera i livet, kunna plugga,
              känna mig trygg och kunna sköta ett jobb för allt detta behöver
              jag ha någonstans att bo. För många människor i Sverige i dag
              ser det inte ut så, men vi i Vänsterpartiet anser att bostaden
              är en mänsklig rättighet. Vi tycker att det ska skrivas in i socialtjänstlagen.
            </seg>
            <seg n="2dc2aa1e">
              I januari i år besökte jag Lärjedalen i Angered. Det är ett område
              med många barn, och fler människor saknar arbete där än på många
              andra ställen i Göteborg. Jag frågade socialsekreterarna där vad
              det största problemet är. De sade: Det är bostadslösheten. Hur
              ska ungarna och barnen klara skolan? Hur ska de få en bra start
              i livet när de inte får plats hemma i lägenheterna eftersom det
              bor så många människor där att man inte kan vara hemma? Man får
              läsa läxan i trappan eller tillbringa nästan all sin fritid på
              gården.
            </seg>
            <seg n="669e490d">
              Jag var i Uppsala och besökte socialkontoret där i mars. I Uppsala
              är det bostadsbrist. Det kommunala bostadsbolaget Uppsalahem tycker
              inte att försörjningsstöd är en tillräcklig inkomst eller tillräckligt
              att leva på för att man ska få hyra en hyresrätt av dem. Återigen
              ökar de sociala kontrakten rejält i Uppsala. De sade också: Vi
              får bostadsbristen i knäet. Vi socialsekreterare kan inte skaffa
              fram bostäderna, men det är hos oss många människor hamnar.
            </seg>
            <seg n="e1ec9d8e">
              I mars var det ett dialogmöte i Lund. Det var ett dialogmöte
              som inledde det europeiska året mot fattigdom och utanförskap,
              en dialog mellan politiker och människor som själva levde eller
              har levt i hemlöshet och fattigdom. Vi kan säga att socialsekreterarna
              i Lärjedalen och Uppsala, de människor som med egna erfarenheter
              deltog i denna konferens, alla var överens om en sak: Socialtjänsten
              kan inte lösa hemlöshet och bostadsbrist. Det måste till en social
              bostadspolitik, och det måste till ett nationellt ansvar för byggande
              av hyresrätter med rimliga hyror.
            </seg>
            <seg n="bf269782">
              Vi rödgröna partier är överens om att ta detta ansvar och satsa
              på en social bostadspolitik med delat ansvar för staten och kommunerna.
              Vi vill mer än fördubbla byggandet av hyresrätter till nästa mandatperiod
              genom att verkningsfullt starta ett investeringsstöd för miljövänliga
              hyresrätter, med överkomliga och förhandlade hyror så att folk
              har råd att bo i dem. Rätten till bostad är en alltför viktig
              välfärdsfråga för att lämnas över till marknaden. Den ska heller
              inte läggas i knäet på frustrerade maktlösa socialsekreterare.
            </seg>
          </u>
          <note n="ce03344f">
            Anf. 24 THOMAS NIHLÉN (mp):
          </note>
          <u who="eva_olofsson_b34e2b" xml:id="i-6adfa5972fe86abf-0" n="b34515db" prev="i-95c04a2f2de6e2f3-0">
            <seg n="554ba654">
              Herr talman! Miljöpartiet har till detta betänkande tre reservationer
              gemensamt med Socialdemokraterna och Vänsterpartiet, en gemensam
              reservation med Vänsterpartiet samt en egen reservation. Miljöpartiet
              står naturligtvis bakom samtliga av sina reservationer, men för
              tids vinnande yrkar jag bifall enbart till reservation nr 2, som
              handlar om hemlöshet.
            </seg>
            <seg n="61aa3732">
              Jag vill inleda med att ta upp frågan om vräkning och bostadslöshet
              för barnfamiljer. Uppfyller kommunerna i dag sitt bostadsförsörjningsansvar
              utifrån den lagstiftning som finns, och leder det till att inga
              barnfamiljer vräks? Tyvärr måste man konstatera att barnfamiljer
              fortfarande vräks. Egentligen finns redan lagstiftning som borde
              vara tillräcklig. Hyresvärden är skyldig att meddela socialnämnden
              när en hyresgäst blir uppsagd och vad som är anledningen till
              detta. Enligt socialtjänstlagen är socialnämnden skyldig att utan
              dröjsmål inleda utredning om vad som har kommit till nämndens
              kännedom och som kan föranleda någon åtgärd från nämnden. Trots
              detta blir barn vräkta.
            </seg>
            <seg n="7be47b8c">
              Enligt senaste statistiken från kronofogden vräktes 578 barn
              2009. Att Kronofogdemyndigheten nu har börjat föra statistik över
              det antal barn som blir vräkta är mycket bra. Det är första gången
              som sådan statistik tas fram. Myndigheten har dock ingen närmare
              information om vad som ligger bakom det antal vräkningar som nu
              görs av barnfamiljer. Det går alltså inte att veta hur socialtjänsten
              har agerat och vad som är orsakerna till att man inte har lyckats
              uppfylla en del av sina skyldigheter.
            </seg>
            <seg n="f8b6b766">
              Därför tycker vi i Miljöpartiet att det är viktigt att ta reda
              på vad det beror på att så många barnfamiljer trots allt fortfarande
              vräks och inte bara hur många de är. Vi anser att det finns all
              anledning att se över om det behövs en ytterligare förstärkning
              och/eller ett tydliggörande av socialtjänstlagen så att socialtjänstens
              ansvar att agera i enlighet med de lagar och regler som finns
              blir ännu tydligare och obligatoriska. Inga barnfamiljer ska vräkas,
              men det sker fortfarande. Det är något vi vill ändra på.
            </seg>
            <seg n="ee4bf41b">
              Herr talman! Det finns i betänkandet en sexpartimotion som tar
              upp frågan om sexualbrott mot barn och efterlyser mer systematiserad
              kunskap om detta. Samhället måste naturligtvis göra sitt yttersta
              för att förhindra sexualbrott mot barn. Miljöpartiet anser att
              det behövs ytterligare åtgärder inom detta område, till exempel
              insatser för fler i behandling inom kriminalvården och fortsatt
              behandling efter avtjänat straff samt ett förbättrat internationellt
              samarbete. Det behövs en samlad och systematiserad kunskap om
              förövare och deras problematik och om behandling av förövare när
              det gäller sexualbrott mot barn, vilket i stor utsträckning saknas
              i dag.
            </seg>
            <seg n="a9fdc26f">
              Det redovisas i utskottets betänkande att SBU har fått i uppdrag
              att genomföra en utvärdering av effekterna av behandlingsmetoderna
              för personer som har begått eller riskerar att begå sexuella övergrepp
              mot barn. En kartläggning av tillgängliga insatser och hur det
              ser ut geografiskt görs av Socialstyrelsen, och forskning pågår
              på Karolinska Institutet. Allt detta är bra, men Miljöpartiet
              vidhåller att det som motionen i första hand efterlyser, förutom
              behandlingen, är att det krävs mer kunskap om förövare och deras
              problematik. Det är först när denna kunskap finns som man på ett
              mer effektivt sätt kan förebygga sexualbrott mot barn.
            </seg>
            <seg n="cb951783">
              Sexuella brott mot barn förekommer över hela världen. Människohandel
              med barn i sexuella syften och barnsexturism är brottslighet som
              sträcker sig över gränserna, och många länder kan bli inblandade
              i olika utredningar.
            </seg>
            <seg n="dbc68c48">
              Barnpornografibrott har en tydlig global dimension, och utbytet
              av information mellan länder i syfte att identifiera brottsoffer
              är en viktig del i arbetet för att utreda denna brottslighet.
              Det är därför viktigt att det internationella samarbetet på detta
              område stärks inom EU och också inom ramen för samarbeten som
              sträcker sig utanför EU:s gränser.
            </seg>
            <seg n="f7bf298a">
              Herr talman! Avslutningsvis vill jag lyfta fram problematiken
              med våld i nära relationer.
            </seg>
            <seg n="578573b3">
              Den 1 juli 2007 infördes ett förtydligande i socialtjänstlagen
              i 5 kap. 11 §. I samband med behandlingen av detta lagförslag
              kritiserade Miljöpartiet regeringen för att man inte följde utredningens
              förslag till lagtext, som skulle ha inneburit en ännu skarpare
              och tydligare skyldighet för socialtjänsten att erbjuda stöd och
              hjälp till våldsutsatta kvinnor.
            </seg>
            <seg n="af8405f8">
              Vad har då hänt sedan den nya lagtexten infördes 2007? Ja, Socialstyrelsen
              har nyligen lämnat en rapport där man konstaterar att kvinnor
              och barn som på olika sätt drabbas av våld från närstående ofta
              inte får den hjälp de behöver och har rätt till.
            </seg>
            <seg n="d7e28031">
              Det är första gången som en nationell tillsyn genomförts av kommunernas
              arbete med våldsutsatta kvinnor och barn som bevittnat våld. Tillsynen
              genomfördes i 80 utvalda kommuner under perioden september 2008
              till mars 2009 och visar på omfattande brister.
            </seg>
            <seg n="41b53f79">
              I rapporten redovisas att resultatet av tillsynen tyder på att
              den lagskärpning som trädde i kraft så sent som 2007 inte har
              fått genomslag. I tillsynen konstateras att kommunerna brister
              i att följa upp kvaliteten på insatserna.
            </seg>
            <seg n="01d1650c">
              När nu kommunerna uppenbarligen allmänt brister så stort när
              det gäller stödet till våldsutsatta kvinnor är det ganska självklart
              att bristen är särskilt stor när det gäller kvinnor som har bristande
              språkkunskaper. Detsamma gäller dem med psykiska eller fysiska
              funktionshinder.
            </seg>
            <seg n="006bd613">
              Ytterligare grupper som brukar fara särskilt illa och inte får
              hjälp är våldsutsatta kvinnor som har missbruksproblem och som
              i vissa fall även är hemlösa.
            </seg>
            <seg n="2f73ef61">
              Ett annat område där det behövs mer insatser är arbetet mot våld
              som sker i hederns namn. Här måste kunskapen förbättras hos olika
              myndigheter om maktförhållanden i fråga om etnicitet, kultur och
              kön. Det krävs särskilda insatser till myndigheter för att de
              ska kunna ge adekvat stöd till kvinnor med utländsk härkomst som
              söker stöd för utsatthet för våld.
            </seg>
            <seg n="48c8d055">
              Herr talman! Med hänvisning till Socialstyrelsens rapport är
              det uppenbart att regeringens förändring av lagstiftningen från
              2007 är ett misslyckande. Därför vill vi i Miljöpartiet se en
              ytterligare skärpning av lagstiftningen i socialtjänstlagen när
              det gäller stöd till våldsutsatta kvinnor i enlighet med vårt
              tidigare förslag som var i överensstämmelse med utredningens förslag.
            </seg>
          </u>
          <note type="speaker" n="a6f4da7f">
            Anf. 25 MARIANNE KIERKEMANN (m):
          </note>
          <u who="marianne_kierkemann_28d164" xml:id="i-201d2a03b16bfcec-0" n="92f3bbd9" next="i-80c16d6dbb91ad29-0">
            <seg n="19e63c44">
              Herr talman! Det motionsbetänkande som vi nu debatterar tar upp
              motioner på 19 olika områden av socialtjänsten. I betänkandet
              finns tio reservationer, varav tre är gemensamma för vänsterkoalitionen,
              varför jag drar slutsatsen att det är dessa tre områden som vänsterkoalitionen
              anser vara de viktigaste. Tiden räcker inte till för att beröra
              alla motioner, så jag nöjer mig med dessa tre områden.
            </seg>
            <seg n="b16fd56b">
              Herr talman! Vistelsebegreppet, eller möjligheten för äldre att
              få stöd och hjälp i sin sommarbostad under den tid man vistas
              där, är något som har debatterats flitigt under många år, och
              då framför allt i de kustkommuner och andra kommuner som av olika
              skäl är attraktiva att flytta till på sommaren.
            </seg>
            <seg n="7ebd9d05">
              Låt mig först slå fast att det ur mänsklig synpunkt är självklart
              att man oavsett ålder ska kunna flytta vart man vill eller att
              tillfälligt vistas i sin sommarbostad och att det då är vistelsekommunens
              ansvar att ge den hjälp och det stöd som man har rätt till enligt
              socialtjänstlagen. Vad som däremot inte är självklart är att det
              är vistelsekommunen som ska betala för stödet och servicen. För
              små kommuner med en stor andel sommarboende kan det bli en stor
              belastning på ekonomin, plus att det sker under den tid då den
              egna personalen behöver ha semester och det är svårt att hitta
              vikarier.
            </seg>
            <seg n="e98c206c">
              Att s, v och mp reserverar sig i denna fråga tycker jag är anmärkningsvärt.
              Frågan har funnits på agendan i många år, alltså även under den
              tid då denna vänsterkoalition satt vid makten. Jag undrar stillsamt:
              Varför gjorde ni inte en förändring i socialtjänstlagen när ni
              själva satt vid makten och hade möjligheten?
            </seg>
            <seg n="e4bb6f21">
              För att se över och behandla semesterkommuners betalningsansvar
              för hemtjänst pågår för närvarande ett arbete i Regeringskansliet,
              och jag tycker att det är rimligt att avvakta den promemoria som
              förväntas komma i slutet av april 2010, alltså denna månad.
            </seg>
            <seg n="021c47b1">
              Herr talman! Hemlöshet är ett komplext problem som kräver insatser
              och ansvarstagande från många olika håll, och utan samverkan mellan
              ett antal olika aktörer fungerar det inte alls. När barn är inblandade
              är det extra viktigt att man från kommunens håll blir informerad
              och får möjlighet att agera. Ett av målen i den hemlöshetsstrategi
              som har löpt under tiden 20072009 är att antalet vräkningar ska
              minska och att inga barn ska vräkas.
            </seg>
            <seg n="c950185a">
              En möjlighet som finns redan i dag men som inte används i särskilt
              stor utsträckning är att bostadsbidraget betalas ut direkt till
              värden om synnerliga skäl föreligger. Anledningen till att den
              inte används tycks vara att många socialnämnder är osäkra på när
              synnerliga skäl föreligger. Likaså verkar det vara så att få socialnämnder
              känner till att möjligheten finns, vilket jag kan tycka är märkligt.
            </seg>
            <seg n="ad554996">
              Socialstyrelsen har därför fått i uppdrag att i samråd med Kronofogdemyndigheten
              ta fram en vägledning till stöd för kommunerna i det vräkningsförebyggande
              arbetet. Socialstyrelsen ska lämna sin slutrapport över strategin
              den 1 juli 2010, och Kronofogdemyndigheten har sammanställt statistik
              för hela 2009 där det framgår att antalet barn som har blivit
              berörda av vräkning under 2009 har minskat med 14 procent jämfört
              med 2008. Det är naturligtvis inte tillfredsställande att mer
              än 500 barn blir vräkta varje år på grund av föräldrarnas oförmåga
              att hantera pengar, men detta är ett steg i rätt riktning.
            </seg>
            <seg n="b5f19ad8">
              Även här har vänsterkoalitionen gemensamt reserverat sig och
              vill ha en ändring av socialtjänstlagen, och jag ställer samma
              fråga igen: Varför i all sin dar har ni inte gjort något åt det
              själva? Detta är ju inget som har uppkommit de senaste tre och
              ett halvt åren.
            </seg>
            <seg n="47e66da0">
              Herr talman! Den tredje gemensamma reservationen från vänsterkoalitionen
              handlar om barn och unga och deras utsatta situation i den sociala
              ungdomsvården. Jag, som själv är sexbarnsmamma, kan bara till
              hundra procent hålla med om att barn ska värnas, skyddas och få
              växa upp under trygga och goda förhållanden.
            </seg>
            <seg n="db58d023">
              I sin reservation skriver vänsterkoalitionen: Det har över tid
              redovisats brister i handläggningen, ansvarstagandet och skyddet
              för barnen, skillnader mellan kommuner, bristande delaktighet
              och tillämpning av barnperspektivet samt kompetensbrister i socialtjänsten.
            </seg>
            <seg n="044a5bec">
              Jag kan bara säga: Bra att ni äntligen har fått upp ögonen.
            </seg>
            <seg n="57d6fe4b">
              Vi i Alliansen har sett, och vi har tillsatt utredningar och
              skärpt lagar. Den 1 april 2008 ändrades bestämmelserna när det
              gäller skydd och stöd för unga inom den sociala barn- och ungdomsvården.
              Ändringarna syftar till att stärka barns och ungas ställning bland
              annat genom att socialnämnden ska ha tydligare ansvar för att
              tillgodose behov av stöd och hjälp efter placering. Tillsynsmyndigheten
              kan stänga ett HVB-hem vid allvarliga missförhållanden. Socialstyrelsen
              har i uppdrag att utveckla kriterier för bedömning av familjehem.
              Socialstyrelsen har den 1 januari 2010 övertagit länsstyrelsernas
              tillsyns- och tillståndsverksamhet.
            </seg>
          </u>
          <note n="255ff97d">
            Den 1 juli lämnade Barnskyddsutredningen sitt förslag till en
            ny lag om stöd och skydd för barn och unga, förkortad LBU, med
            ett 40-tal kompletteringar och förändringar av nuvarande bestämmelser.
          </note>
          <u who="marianne_kierkemann_28d164" xml:id="i-80c16d6dbb91ad29-0" n="92f3bbd9" prev="i-201d2a03b16bfcec-0">
            <seg n="c6da795c">
              Regeringen har också beslutat om förändringar i lex Sarah-bestämmelsen
              som innebär att var och en som fullgör uppgifter inom socialtjänsten
              eller inom Statens institutionsstyrelses institutioner ska vaka
              över att de insatser som genomförs är av god kvalitet och genast
              rapportera missförhållanden.
            </seg>
            <seg n="95862388">
              Som jag sade tidigare har vi i Alliansen sett och agerat, och
              som ni skriver i er reservation: Det har över tid redovisats brister.
              Det är väl milt uttryckt. Dessa brister har ju funnits under många
              år, vilket inte minst Vanvårdsutredningen visar. Men ni har valt
              att blunda eller inte bry er för att nu kräva att alliansregeringen
              skyndsamt ska åtgärda de brister som ni själva under ett långt
              regeringsinnehav inte har gjort något åt. Jag tycker att detta
              är kvalificerat hyckleri.
            </seg>
            <seg n="50a186bc">
              Herr talman! Tre gemensamma reservationer på tre områden där
              problemen har funnits under många år, och där man har haft alla
              möjligheter att agera, osar bränt valfläsk.
            </seg>
          </u>
          <note n="f255d340">
            Herr talman! Jag yrkar bifall till förslaget i betänkandet och
            avslag på alla motioner.
          </note>
          <note n="868f60d8">
            I detta anförande instämde Maria Kornevik Jakobsson (c) och Lars-Axel
            Nordell (kd).
          </note>
          <note type="speaker" n="a5019b20">
            Anf. 26 CATHARINA BRÅKENHIELM (s) replik:
          </note>
          <u who="catharina_brakenhielm_732159" xml:id="i-c65ed6549bb543a4-1" n="a79c35e9">
            <seg n="ad5bcbe4">
              Herr talman! Först måste jag göra en rättelse. Jag yrkade bifall
              till reservation 5 i mitt anförande, men det ska vara reservation
              1.
            </seg>
            <seg n="5eb42371">
              Jag har en fråga till Marianne Kierkemann, som verkligen gick
              i gång på vad vi socialdemokrater inte har gjort i politiken.
              Jag skulle också kunna ägna ganska lång tid i talarstolen åt att
              tala om vad den moderata koalitionen inte har gjort under sin
              regeringstid. En av frågorna är det här med hemtjänst och vistelsebegreppet.
              Marianne Kierkemann säger att det är valfläsk från vår sida, men
              det här var något som drevs oerhört hårt inför valet i vår valkrets.
              Utredningen om vistelsebegreppet ville inte göra någon förändring,
              och man lovade att detta skulle förändras. Jag tror absolut inte
              att det blir någon förändring före sommaruppehållet eller före
              valet.
            </seg>
            <seg n="b75adb09">
              När det gäller det här med politik, Marianne Kierkemann: Är det
              så att vi ska diskutera det som har varit eller det som är i framtiden?
              Är det verkligen hyckleri om man blickar framåt? Vi socialdemokrater
              har drivit den här frågan ganska aktivt i åtminstone åtta år,
              men det tar tid att få med sig alla i gruppen. Hela Bohusbänken
              har aktivt drivit frågan. Jag kan inte se att det är något hyckleri.
            </seg>
            <seg n="d2ac3332">
              Jag vill veta: Kommer Marianne Kierkemann att rösta för motionen
              om att vistelsekommunerna ska få betalt?
            </seg>
          </u>
          <note type="speaker" n="b21efbc4">
            Anf. 27 MARIANNE KIERKEMANN (m) replik:
          </note>
          <u who="marianne_kierkemann_28d164" xml:id="i-962274dab626ecb8-0" n="92f3bbd9">
            <seg n="281c2596">
              Herr talman! Sista ordet är inte sagt här ännu. Som jag sade
              tidigare ligger utredningen hos regeringen. Och jag kommer inte
              att rösta för någon socialdemokratisk motion. Jag kommer naturligtvis
              att rösta för Alliansens politik.
            </seg>
            <seg n="9acf48bb">
              När du, Catharina Bråkenhielm, säger att ni har jobbat för detta
              i åtta år och att det tar tid att få med er alla i den socialdemokratiska
              gruppen, då måste jag fundera. Det har tagit åtta år att få ihop
              er i den socialdemokratiska gruppen, men ni tycker att vi ska
              få ihop oss på tre och ett halvt år med fyra partier i den nya
              alliansen. Det tycker jag inte känns speciellt rimligt.
            </seg>
            <seg n="0c17a534">
              Vi är väldigt engagerade och tycker att det är orimligt att ha
              den här ordningen med boende under långa tider, men vi kommer
              att agera utifrån vad som kommer ut från utredningen.
            </seg>
          </u>
          <note type="speaker" n="3ecf7039">
            Anf. 28 CATHARINA BRÅKENHIELM (s) replik:
          </note>
          <u who="catharina_brakenhielm_732159" xml:id="i-c65ed6549bb543a4-2" n="a79c35e9">
            <seg n="7eb3a0e3">
              Herr talman! Vi har inte haft möjlighet att genomföra detta de
              senaste fyra åren, för då har den moderata koalitionen suttit
              vid makten. Därför har det inte blivit någonting. Det tar tid
              att arbeta med politik.
            </seg>
            <seg n="c01a747a">
              Skillnaden mellan oss och den moderata koalitionen är att vi
              inte har lovat att genomföra detta. Vi har arbetat för det från
              Bohusbänken. Det är en väldigt stor skillnad.
            </seg>
            <seg n="6100aa76">
              Det fanns en utredning om detta, utredningen om hemtjänst, som
              kom fram till att det inte skulle ske någon förändring. Sedan
              hamnade den tillbaka på regeringens bord, och nu ska det komma
              någonting i april. Jag är mycket tveksam till att det verkligen
              kommer att bli någon förändring, men det har man lovat, så det
              hoppas jag.
            </seg>
            <seg n="fcfd0b7f">
              När det gäller allting du räknade upp i ditt anförande om vad
              vi inte har gjort handlar det om att kunna genomföra saker. Det
              som den borgerliga regeringen har gjort nu är att dra in pengar
              från kommunerna. De har mycket mindre pengar att handla för. Pengar
              har gått till försörjningsstöd och lite annat i och med att människor
              har blivit utslagna. Det går inte att förneka. Då finns det inte
              mycket handlingsutrymme. Vad anser Marianne Kierkemann om det?
            </seg>
          </u>
          <note type="speaker" n="c0b0ae84">
            Anf. 29 MARIANNE KIERKEMANN (m) replik:
          </note>
          <u who="marianne_kierkemann_28d164" xml:id="i-962274dab626ecb8-1" n="92f3bbd9">
            <seg n="15f12e11">
              Herr talman! Nu landade vi på en annan avdelning här.
            </seg>
            <seg n="4b599ea3">
              Först och främst har kommunerna under de här fyra åren fått 17
              miljarder, alltså historiskt mycket pengar. Anledningen till det
              har varit att vi har haft en internationell finanskris som har
              drabbat hela världen hårt och naturligtvis även kommunerna. Pengar
              har avsatts till kommunerna på grund av finanskrisen. Men när
              Sverige nu hämtar sig och kommer på fötter igen behöver man inte
              ha alla dessa 17 miljarder. Däremot satsar vi nu 5 miljarder på
              kommunerna, vilket Socialdemokraterna inte har gjort tidigare.
              Hur kan ni stå och säga att man ska klara sig på 12 miljarder
              mindre när vi satsar 5 miljarder? Det handlar ju bara om att man
              inte får pengar för en finanskris som i princip, åtminstone som
              det ser ut nu, verkar vara i avklingande och över.
            </seg>
          </u>
          <note type="speaker" n="a40f04da">
            Anf. 30 EVA OLOFSSON (v) replik:
          </note>
          <u who="eva_olofsson_b34e2b" xml:id="i-5d78122302f0c5b0-0" n="b34515db">
            <seg n="65dea056">
              Herr talman! Först vill jag bara säga att en lång rad frågor
              är förenklat behandlade, till exempel en lång rad yrkanden från
              Vänsterpartiet när det gäller mäns våld mot kvinnor. Det innebär
              att de har varit uppe förut, och vi är överens om att inte ta
              upp dem igen. Så de frågor vi har tagit upp täcker inte allt som
              vi anser är viktigt i politiken.
            </seg>
            <seg n="57fa666e">
              Jag skulle vilja ställa en fråga till Marianne Kierkemann, för
              jag tycker att det är intressant att höra vad som kommer att hända
              i framtiden. Är ni nöjda med situationen? Räcker de åtgärder man
              har vidtagit för att stoppa vräkningar av barn och barnfamiljer,
              eller behöver det göras någonting mer? 12 procents minskning är
              ändå inte är så himla mycket.
            </seg>
            <seg n="4387170a">
              Vi är beredda att göra någonting mer framåt, och det tycker jag
              är det intressanta. Är Alliansen det?
            </seg>
          </u>
          <note type="speaker" n="933d4517">
            Anf. 31 MARIANNE KIERKEMANN (m) replik:
          </note>
          <u who="marianne_kierkemann_28d164" xml:id="i-962274dab626ecb8-2" n="92f3bbd9">
            <seg n="9f29241d">
              Herr talman! Jag håller fullständigt med Eva Olofsson om att
              det inte är någon bra statistik att över 500 barn vräks varje
              år. Jag tror att det är viktigt att tydligt tala om för socialnämnderna
              att de måste agera och att de måste agera tidigt. Men från socialnämndernas
              sida vet de inte ens att denna möjlighet finns, att de kan betala
              bostadsbidraget direkt till hyresvärden. Annars skulle inte situationen
              uppkomma. När socialnämnden i stället fortsätter att betala ut
              bostadsbidraget och säger att det handlar om ett förtroende, att
              de ska kunna betala ut pengarna till föräldern och att föräldern
              ska betala in men inte gör det, då har de inte tagit sitt ansvar
              från socialnämndens sida, kan jag tycka.
            </seg>
            <seg n="43f1c8cc">
              Jag håller absolut med om att vi på något sätt måste se till
              att det blir en skärpning av riktlinjerna. Frågan är om oppositionen
              nu tycker att man ska göra ytterligare skärpningar och sätta regler
              för kommunerna. Man är ibland väldigt noga med att man inte vill
              röra det kommunala självstyret, men i vissa lägen är man väldigt
              snabb med att gå fram med regler för att styra upp kommunerna.
            </seg>
            <seg n="0d6daf79">
              Jag tycker att det här är jätteviktigt. Samtidigt vet jag inte
              om man ska dra det så långt. Men självklart ska riktlinjerna skärpas
              så att socialnämnderna vet vad de har att hantera.
            </seg>
          </u>
          <note type="speaker" n="eadbf813">
            Anf. 32 EVA OLOFSSON (v) replik:
          </note>
          <u who="eva_olofsson_b34e2b" xml:id="i-5d78122302f0c5b0-1" n="b34515db">
            <seg n="911f18b5">
              Herr talman! Vi har här sagt att vi är överens om att vi vill
              skärpa riktlinjerna så att man inte ska kunna vräka barn och barnfamiljer
              på det sätt som sker i dag. Vi tycker inte att det räcker med
              det som är gjort.
            </seg>
            <seg n="01ee048c">
              Akademikerförbundet, SSR, frågade ganska nyligen sina socialsekreterare
              som är medlemmar hur arbetssituationen ser ut 2010 jämfört med
              2008. Inte förvånande har arbetsbelastningen ökat med mer försörjningsstöd
              men också med mer missbruksärenden och barnavårdsärenden. Man
              pekar också på att resurser för förebyggande arbete har minskat
              i många kommuner. Fyra av tio anser att möjligheten att placera
              vuxna missbrukare har minskat. Sex av tio anser att man inte lever
              upp till socialtjänstens intentioner och att insatserna ofta styrs
              av annat än klientens behov.
            </seg>
            <seg n="87597e32">
              Den diskussion som var förut mellan Marianne Kierkemann och Catharina
              Bråkenhielm var intressant. Det är inte så att kostnaden för försörjningsstöd
              minskar i kommunerna i all hast eller att arbetslösheten dalar
              i snabb takt. Trots pengarna regeringen gav för 2010 är det besparingar
              i många kommuner. Det är färre anställda i äldreomsorgen, man
              tar inte in vikarier i verksamheten och man ökar inte antalet
              socialsekreterare när belastningen blir större.
            </seg>
            <seg n="aa8ead3a">
              Är ni verkligen beredda att låta kommunerna fortsätta utan att
              ge dem pengar så att de klarar verksamheten på den nivå som är
              nu, eller kan börja ta in vikarier, och ta bort de 12 miljarderna
              trots att det fattas folk inom både socialtjänst, äldreomsorg
              och förskola?
            </seg>
          </u>
          <note type="speaker" n="5d0e9f75">
            Anf. 33 MARIANNE KIERKEMANN (m) replik:
          </note>
          <u who="marianne_kierkemann_28d164" xml:id="i-962274dab626ecb8-3" n="92f3bbd9">
            <seg n="409aa759">
              Herr talman! Det är inget nytt fenomen att det inte finns pengar
              i kommunerna och i äldreomsorgen, Eva Olofsson. Jag har själv
              arbetat med äldreomsorgsfrågor i många år, och Göteborg har inte
              varit den bästa kommunen vad gäller att ha mycket personal i äldreomsorgen.
            </seg>
            <seg n="3c0d5f05">
              Det är självklart att finanskrisen på ett eller annat sätt har
              drabbat kommuner och landsting precis som den har drabbat privatpersoner
              i hela Sverige. Många har blivit arbetslösa, vilket givetvis kan
              innebära att många behöver försörjningsstöd.
            </seg>
            <seg n="599b6df3">
              Det här kommer dock inte att fortsätta i all evighet. Det har
              vänt. Det stämmer inte att antalet försörjningsstöd fortfarande
              ökar. Peaken är nådd, och det har planat ut. När fler får arbete
              kommer siffrorna för försörjningsstöd att gå ned.
            </seg>
            <seg n="381ef9ab">
              Det är kommunernas ansvar att se om sin ekonomi. Det är deras
              ansvar att prioritera vilka områden de ska lägga pengar på. Det
              är inte vi riksdagspolitiker som ska tala om för kommunerna vad
              de ska satsa på. De kommer att få 5 miljarder extra, och ändå
              räcker det inte.
            </seg>
            <seg n="0f6227bd">
              Vad har vänsteroppositionen lagt för pengar på kommunerna tidigare?
              Man har gett med ena handen och tagit tillbaka med den andra.
              Det har fått exakt samma konsekvenser som finanskrisen.
            </seg>
          </u>
          <note type="speaker" n="5063f4b7">
            Anf. 34 MARIA KORNEVIK JAKOBSSON (c):
          </note>
          <u who="leif_jakobsson_04dbae" xml:id="i-eef02540151163af-1" n="d5106d0d" next="i-7b66be66cf3c02d8-1">
            <seg n="314d2ffb">
              Herr talman! Flera viktiga områden som berör människors möjlighet
              till drägligare liv tas upp i betänkandet. Min talartid är kort,
              så jag tänker begränsa mig till ett par områden. Det betyder dock
              inte att jag inte tycker att övriga områden är väl så viktiga.
            </seg>
            <seg n="12486739">
              Jag börjar med något som de flesta tagit upp, nämligen vräkningen
              av barn. Det är viktigt att vi följer denna utveckling. Kronofogdemyndighetens
              sammanställning visade att fram till november hade ca 578 barn
              blivit berörda av vräkning under 2009. Trots att det är en minskning
              med 12 procent är det långt ifrån tillfredsställande.
            </seg>
            <seg n="094cab31">
              Det är föräldrarna som i första hand har ansvar för att ge sina
              barn en trygg och säker uppväxt. Att stå utan ett hem, med allt
              vad det innebär, är synnerligen otryggt för ett barn. Därför är
              det viktigt att kommunerna tar sitt ansvar. I många kommuner har
              viktigt utvecklingsarbete satts i gång genom regeringens strategi
              mot hemlöshet. En utvärdering av strategin ska lämnas till regeringen
              senast den 1 juli i år.
            </seg>
            <seg n="2f3ff942">
              Precis som det har sagts kan man på sikt behöva vidta åtgärder,
              som till exempel ändringar i regelverk för bostadsbidrag eller
              försörjningsstöd för att stärka att barn inte ska vräkas. Men
              som Marianne Kierkemann sade, finns det redan möjligheter för
              socialtjänsten att använda sig av det.
            </seg>
            <seg n="2640dfca">
              När det gäller vräkning av barn var jag själv med om att en socialtjänst
              tog på sig att betala hyran för en ensamstående mamma som hade
              det tufft. Mamman hade bett om hjälp att få hyran betald av socialkontoret.
              Under sommaren var det en vikarie som inte uppfattade att hon
              skulle betala in hyran. I augusti kom vräkningsansökan. Då såg
              alla politiker som var berörda i Västra Götaland till att hjälpa
              mamman att gå emot socialkontoret och det kommunala bostadsbolaget.
            </seg>
            <seg n="aeb06656">
              Det behövs alltså civilkurage både på socialkontoren och hos
              politikerna för att det inte ska kunna gå till så här.
            </seg>
          </u>
          <note n="09a65c0a">
            Herr talman! I oktober 2008 beslutade socialutskottet att genomföra
            en inventering av forskning som berör socialtjänstlagen och kompletterande
            regelverk. Resultatet av inventeringen presenterades i en rapport
            2009. Rapporten visade på klara brister på området. Dessutom hölls
            det i januari 2010 ett öppet seminarium om socialtjänstlagen med
            fokus på dess utformning och tillämpning.
          </note>
          <note n="45db3f74">
            Socialstyrelsen har från den 1 januari 2010 övertagit länsstyrelsernas
            tillsyns- och tillståndsverksamhet, bland annat när det gäller
            SoL och dess samordning.
          </note>
          <u who="leif_jakobsson_04dbae" xml:id="i-7b66be66cf3c02d8-1" n="d5106d0d" prev="i-eef02540151163af-1">
            <seg n="355215ce">
              Herr talman! Jag håller med s-motionären som pekar på brister
              inom socialtjänsten. Dessa brister uppkom dock inte 2006. Självklart
              ska man, som Catharina Bråkenhielm sade, se framåt, men för att
              kunna gå framåt måste man titta bakåt och se var man är. Det går
              inte att stryka ett streck över det som har varit och gå framåt.
              Man måste inventera och se vad som har gjorts, och jag måste hålla
              med om att det är förfärligt lång tid som det här har kunnat pågå
              utan att man över huvud taget har tittat på vad det finns för
              brister.
            </seg>
            <seg n="53eb5be2">
              Det finns en utbredd kritik inte bara från allmänheten utan även
              från tillsynsmyndigheter och barnrättsorganisationer. Man menar
              att det finns brister i handläggning, i ansvarstagande och i skyddet
              för barn. Man beter sig också olika mellan kommuner när det gäller
              behandling och i vilka som blir eller inte blir placerade. Det
              finns brister i delaktighet och tillämpning av barnperspektivet.
              Det allvarligaste är kanske att det finns kompetensbrister inom
              socialtjänsten.
            </seg>
            <seg n="a37aeff8">
              Herr talman! Jag ska nämna några förslag som jag tror kommer
              att göra skillnad till det bättre. Jag citerar: Varje barn som
              omhändertas ska få en egen socialsekreterare som ska besöka barnet
              minst fyra gånger per år och så långt som möjligt föra enskilda
              samtal med barnet. Socialsekreteraren ska ha ett särskilt ansvar
              för att följa vården av barnet och för kontakten med barnet under
              omhändertagandet.
            </seg>
            <seg n="f5f6408a">
              Vidare: Familjehemmen ska få bättre stöd i form av utbildning
              inför sin viktiga uppgift. Familjehemmets och socialtjänstens
              respektive ansvar och åtagande för barnets vård och utveckling
              ska läggas fast i avtal.
            </seg>
            <seg n="e3343e85">
              Vidare: Socialtjänsten ska vara skyldig att ha rutiner för att
              förebygga, upptäcka och hantera risker och missförhållanden.
            </seg>
            <seg n="cd303faa">
              Vidare: Socionomexamen ska krävas för sådana arbetsuppgifter
              inom den sociala barn- och ungdomsvården som innebär att utreda
              och bedöma ett barns behov av stöd och skydd samt följa upp insatser
              för barnet och barnets situation.
            </seg>
            <seg n="95e626d1">
              Slutligen: På längre sikt bör specialkompetens krävas för uppgifterna
              och en specialutbildning på minst ett år föreslås införas inom
              högskolan.
            </seg>
            <seg n="509f216a">
              Herr talman! Just det sista med att införa specialutbildning
              med specialkompetens hoppas jag ska vara lika självklart inom
              socialtjänsten som inom sjukvården. Om kompetensen brister i socialtjänsten
              kommer det att brista i flera led, och det är till skada för barnet.
            </seg>
            <seg n="d1be93c6">
              En viktig åtgärd är också att regeringen den 11 mars 2010 har
              beslutat om en proposition om förändringar i till exempel lex
              Sarah. Förslagen innebär i korthet att var och en som fullgör
              uppgifter inom socialtjänsten eller inom Statens institutionsstyrelses
              institutioner ska bevaka att de insatser som görs är av god kvalitet
              och genast rapportera missförhållanden.
            </seg>
            <seg n="0a842f65">
              Det är ett led i att få bort sådant som att man måste vara kollegial,
              att någon annan tar ansvar eller att man inte kan lägga sig i
              en kollegas bedömning av ett ärende.
            </seg>
            <seg n="05640fa6">
              Herr talman! I januari 2010 lämnades delrapporten Vanvård i social
              barnavård under 1900-talet . Det är en utredning som jag är väldigt
              tacksam att Socialdemokraterna fick till stånd. Utredningen av
              vanvården tillsattes 2006 och fick i uppdrag att intervjua personer
              som ansåg sig ha blivit vanvårdade under sin tid i den sociala
              barnavården.
            </seg>
            <seg n="ecd92755">
              Sammanlagt anmälde sig cirka tusen personer till intervju före
              slutdatumet den 21 mars 2009. Sammanfattningsvis kan utredningen
              konstatera att den sociala barnavården under den tid som utredningen
              omfattar har brustit i tillsyn och uppföljningsansvar. Det är
              ju förfärligt för ett samhälle att alla de här historierna får
              förekomma.
            </seg>
            <seg n="f794138e">
              Av direktiven framgår att utredningen ska skriva en rapport som
              föreslår hur liknande förhållanden kan undvikas i framtiden.
            </seg>
            <seg n="edbaa9cd">
              Vi vet att det i dag finns barn som far precis lika illa och
              som precis lika mycket skulle platsa i en ny barnavårdsutredning.
            </seg>
            <seg n="938c2302">
              Jag har personligen engagerat mig i ett fall i Västra Götaland.
              Socialstyrelsen har nu kommit med sitt utlåtande. Det är nio sidor
              skarp kritik av hur socialtjänsten har behandlat barn; det var
              noll koll och noll intresse för barnperspektivet. Det handlar
              om hösten 2009. År 2010 kom Socialstyrelsen med sitt utlåtande.
            </seg>
            <seg n="96169dc0">
              Mina vänner! Vi är inte på något sätt i mål. Tro inte det. Centerpartiet
              och jag är mycket positiva till att det äntligen pågår ett omfattande
              arbete för att öka skyddet och stödet för barn och unga i socialtjänsten.
              Alliansregeringen har på denna korta tid gjort mycket och fortsätter
              att göra skillnad när det gäller detta.
            </seg>
            <seg n="1a92fe3d">
              Det är också viktigt att sätta fokus på barnperspektivet i alla
              frågor. Jag är tämligen säker på att de flesta partier i kammaren
              tycker det. Det krävs ytterligare åtgärder, och vi måste få ut
              detta i alla organisationer.
            </seg>
            <seg n="8a9a30f9">
              Jag kan inte annat än helt och hållet ställa mig bakom Miljöpartiets
              och Thomas Nihléns inlägg om sexuella övergrepp på barn. Det är
              en gemensam motion. Jag ser självklart också fram emot att det
              sker saker inom det här området.
            </seg>
          </u>
          <note n="85ca6cd0">
            I juli 2009 lämnade Barnskyddsutredningen sitt förslag till en
            ny lag om stöd och skydd för barn och unga. Förslaget, som har
            remissbehandlats och bereds i Regeringskansliet, innebär att de
            bestämmelser som rör barn i SoL och samtliga bestämmelser i LVU
            förs samman i en särskild lag. Genom den nya lagen föreslås drygt
            40 förändringar eller kompletteringar av nuvarande bestämmelser.
          </note>
          <note n="8f974174">
            Jag yrkar bifall till förslaget i betänkandet och avslag på samtliga
            motioner.
          </note>
          <note type="speaker" n="d5fcdfe6">
            Anf. 35 SOLVEIG HELLQUIST (fp):
          </note>
          <u who="solveig_hellquist_181a78" xml:id="i-d38a352c9aab70da-0" n="854fbf32">
            <seg n="fb77f31a">
              Herr talman! Motionerna som behandlas i betänkandet är många.
              Jag ser det som ett tecken på att det finns ett stort engagemang
              i riksdagen för frågor som rör barn och vuxna som av olika skäl
              har hamnat på livets skuggsida.
            </seg>
            <seg n="e06f462c">
              Innan jag blev riksdagsledamot arbetade jag som socialsekreterare
              och socialkonsulent i 25 år. Mina erfarenheter av familjer där
              barn far illa, familjehem, missbrukare, hemlösa och socialbidragstagare
              har naturligtvis påverkat min verklighetsbild.
            </seg>
            <seg n="e4efbc75">
              Under årens lopp det är ganska många år har jag sett många som
              inte har fått den hjälp de behövt av socialtjänsten, och insatser
              har ofta kommit alltför sent. Ibland har det berott på otillräcklig
              lagstiftning, ibland på att man av olika skäl inte har tillämpat
              lagstiftningen.
            </seg>
            <seg n="678f7ab7">
              Socialtjänstens brister och svårigheter har ältats i åratal.
              Det finns behov av förändringar och nytänkande. Det är faktiskt
              först under alliansens tid som saker verkligen har börjat hända.
              Det framgår också av betänkandet, som visar att många frågor är
              under beredning eller utreds.
            </seg>
            <seg n="db2869e3">
              Det är viktigt och nödvändigt att vi har en socialtjänst som
              har förtroende hos allmänheten, andra aktörer och alla de människor
              som har kontakt med socialtjänsten. Så är det inte i dag, och
              så har det inte varit så länge jag kan minnas.
            </seg>
            <seg n="b7401ff1">
              Socialtjänsten ska arbeta med människor som ofta har stora problem.
              Ibland handlar det om multiproblemfamiljer. Det är ett svårt och
              ansvarsfullt arbete. Ser man över tid har arbetsuppgifterna blivit
              många fler. Våld i nära relationer, hedersrelaterat våld och utredningar
              via tolk i barnavårdsärenden är några exempel.
            </seg>
            <seg n="000c77f2">
              Socialtjänsten får ofta klä skott för att ha gjort för lite eller
              för mycket och har ofta fått fungera som spottkopp eller syndabock
              utan närmare analys av vad bristerna i verksamheten beror på.
              I de fall man inte har ingripit i vissa barnavårdsärenden glöms
              det ofta bort att det finns en viktig rättssäkerhetsaspekt i arbetet.
              Socialtjänsten är beroende av att allmänheten eller personal i
              andra verksamheter vågar berätta och stå för vad man har hört
              eller sett. I annat fall saknar socialtjänsten underlag för att
              kunna göra något.
            </seg>
            <seg n="6aa551aa">
              Det finns tyvärr fortfarande en föreställning att socialtjänsten
              kan vidta åtgärder utan att ha ordentligt på fötterna, att det
              räcker med att socialtjänsten känner till problemet eller gör
              ett hembesök.
            </seg>
            <seg n="d40f0bb7">
              Att efterlysa utbildning och kompetens för olika yrkesgrupper
              har blivit allt vanligare även hos oppositionen. Som folkpartist
              ser jag självklart utbildning som en otroligt viktig faktor inför
              framtiden. Det gäller givetvis också den personal som arbetar
              inom socialtjänsten.
            </seg>
            <seg n="36909297">
              För att få legitimitet och förtroende krävs att socialarbetarna
              har en gedigen utbildning när de lämnar socialhögskolan. Det får
              inte vara som när jag studerade på socialhögskolan. Då fanns det
              en och annan student som berättade att man inte hade skaffat litteraturen,
              än mindre läst den, och ändå klarade examinationen i skydd av
              en grupptentamen.
            </seg>
            <seg n="ce6a7f4a">
              Ska vi i framtiden ha en trovärdig och kompetent socialtjänst
              är en gedigen socionomutbildning en förutsättning. Jag ser också
              framför mig att vi i framtiden ska få socionomer med specialistkunskaper.
              Det är också viktigt att kommunerna ger sin personal så goda arbetsvillkor
              att man kan behålla erfaren personal. I dag är det ofta unga,
              oerfarna, nykläckta socionomer som får arbeta med de tunga barnavårdsärendena.
              Det är inte rimligt. Dessutom har det konsekvenser inte minst
              för utsatta barn.
            </seg>
            <seg n="7389b915">
              Socialtjänsten måste också ha verktyg, det vill säga en lagstiftning
              som gör det möjligt att faktiskt stödja och ingripa. Det kan knappast
              vara obekant för någon här i kammaren att om barn far illa men
              inte tillräckligt illa enligt lagens mening, om föräldrarna inte
              medger att de har problem eller inte vill samarbeta, hamnar barnen
              i en gråzon utan möjlighet att få stöd.
            </seg>
            <seg n="a2f6414f">
              Barnskyddsutredningens förslag bereds nu i Regeringskansliet.
              I utredningen finns förslag om att socialtjänstlagen och LVU blir
              en lag LVU. Det föreslås många förändringar. Efter 30 år med socialtjänstlagen
              ser jag verkligen fram emot en ny lagstiftning som understryker
              vikten av kompetens, förstärker barnperspektivet och ger socialtjänsten
              nya verktyg i sitt arbete.
            </seg>
            <seg n="4eb18d6f">
              Något som jag tycker är värdefullt att Alliansen har genomfört
              är föräldrastödet, att ge föräldrar hjälp tidigt i föräldrarollen.
              Det är någonting som jag hoppas att Alliansen kommer att förstärka
              ytterligare i framtiden.
            </seg>
            <seg n="9acc1bb8">
              Det finns många olika motioner i detta sammanhang, och mycket
              arbete är på gång i regeringen.
            </seg>
          </u>
          <note type="speaker" n="4b89e3a0">
            Anf. 36 EVA OLOFSSON (v) replik:
          </note>
          <u who="eva_olofsson_b34e2b" xml:id="i-5d78122302f0c5b0-2" n="b34515db">
            <seg n="39a5a7c8">
              Herr talman! Jag vill ta upp en fråga från den förenklade behandlingen.
              Det är en fråga som är aktuell och som det just nu har dragits
              i gång en kampanj om Aint I a woman? Är inte jag en kvinna? Det
              är en kampanj för papperslösa kvinnors rätt till skydd. Det är
              Nätverket Ingen människa är illegal som drog i gång kampanjen
              den 8 mars på Kvinnofolkhögskolan i Göteborg. Jag var med där
              och lyssnade och har tidigare interpellerat i frågan.
            </seg>
            <seg n="93d00226">
              Kvinnor som lever gömda för att de kanske inte har fått uppehållstillstånd
              och har valt att leva i den svåra situationen att vara gömda därför
              att de inte kan återvända till exempel till det förtryck och den
              omöjliga situation att försörja sig som finns i deras hemland
              eller andra papperslösa kvinnor är väldigt utsatta. De kan vara
              i den situationen att de gömmer sig därför att de inte ser någon
              annan möjlighet i Sverige. Samtidigt blir de utsatta för misshandel
              av den man som de lever med. De kanske utnyttjas och blir utsatta
              för våldtäkt, sexuella trakasserier och misshandel av män i närheten
              eller av arbetsgivare därför att dessa män vet att dessa kvinnor
              inte har en chans att gå till polisen eftersom de då blir utvisade.
              Då får de helt enkelt finna sig i detta och har små möjligheter.
              De har små möjligheter att försörja sig och är beroende av att
              få de inkomster som de kan få, och de har svårt att få bostad.
            </seg>
            <seg n="a2ab6ae5">
              Dessa kvinnor står egentligen helt utan rättigheter och skydd.
              Jag tycker att det är helt orimligt att de ska göra det. De är
              också kvinnor med samma behov som andra våldsutsatta kvinnor.
              Jag undrar därför om Solveig Hellquist är beredd att verka för
              att man tillsätter en utredning för att se över skyddet för papperslösa
              kvinnor, precis som man har gjort när det gäller skola, sjukvård
              och annat till papperslösa barn.
            </seg>
          </u>
          <note type="speaker" n="851edf7a">
            Anf. 37 SOLVEIG HELLQUIST (fp) replik:
          </note>
          <u who="solveig_hellquist_181a78" xml:id="i-d38a352c9aab70da-1" n="854fbf32">
            <seg n="2c48c5b6">
              Herr talman! Frågan om våld mot kvinnor har jag följt noga, och
              detta är naturligtvis en ytterst utsatt grupp. Våld mot kvinnor
              är en problematik som man verkligen måste gå till botten med.
            </seg>
            <seg n="bc3b7cf0">
              Visst skulle jag kunna verka för att en utredning sker på detta
              plan. Men våld mot kvinnor är en problematik som egentligen är
              gemensam för alla kvinnor. Här gäller det framför allt att vi
              får många män på banan som verkligen ifrågasätter det som pågår.
              Jag tycker att det blir allt värre, inte minst med anledning av
              det som händer på Internet.
            </seg>
            <seg n="34603a5d">
              Papperslösa i Sverige är en oskyddad grupp och naturligtvis en
              särskilt utsatt grupp.
            </seg>
          </u>
          <note type="speaker" n="d304f81a">
            Anf. 38 EVA OLOFSSON (v) replik:
          </note>
          <u who="eva_olofsson_b34e2b" xml:id="i-5d78122302f0c5b0-3" n="b34515db">
            <seg n="53c9b6c5">
              Herr talman! Jag kan ha förståelse för att man, om man inte har
              träffat på detta förut, inte har tänkt igenom det så mycket som
              man kanske skulle ha velat. Det är en av anledningarna till att
              jag tar upp frågan, eftersom jag tycker att den är så angelägen.
            </seg>
            <seg n="00e6376c">
              Jag talade med en sjuksköterska som jobbade på Röda Korsets mottagning
              för hälso- och sjukvård i Helsingfors. Hon sade att om dessa kvinnor
              visste att de skulle få komma till en kvinnojour och vara där
              i lugn och ro i två tre månader skulle det vara underbart eftersom
              det är ett sådant kaos i huvudet på dem som lever under denna
              press. De är gömda, misshandlade och har ingenstans att ta vägen.
              De kan inte gå till polisen, inte till kvinnojourer och ingen
              annanstans. De kan inte ens tänka över vilka alternativ som de
              har.
            </seg>
            <seg n="a034afc5">
              Kvinnojourerna får inte heller någon betalning, och många kvinnojourer
              lever faktiskt på att socialtjänsten betalar för de kvinnor som
              kommer till dem. Det finns inte någon statlig finansiering av
              alla kvinnojourer. Och dessa kvinnor har inte med sig någon som
              betalar för att de kommer till en kvinnojour.
            </seg>
            <seg n="682abd5a">
              Det kan också behövas speciell kompetens och kunskap kring dessa
              kvinnor eftersom de inte har någonstans att ta vägen när de lämnar
              kvinnojouren.
            </seg>
            <seg n="4b2f06b5">
              Jag har pratat med några som har jobbat på kvinnojourer där gömda
              kvinnor har varit. Dessa kvinnor blir kvar väldigt länge eftersom
              det inte finns någonting runt dessa kvinnor när man åtar sig att
              skydda dem trots att inte några pengar följer med dessa kvinnor.
              Men det finns ingen lösning efteråt, och de som jobbar på kvinnojourerna
              blir mycket utsatta när det gäller hur de ska lösa detta.
            </seg>
            <seg n="c90e26f8">
              Man skulle verkligen behöva tänka över detta så att dessa kvinnor
              inte lämnas helt i sticket. Jag är säker på att vi kan hitta många
              bra lösningar. Man kan sätta av en summa pengar nationellt som
              man gjorde när det gällde skolgången för papperslösa barn. Man
              kan säga att kvinnojourerna är en fristad. Man kan göra det möjligt
              på flera olika sätt. Men något måste göras.
            </seg>
          </u>
          <note type="speaker" n="c043f38c">
            Anf. 39 SOLVEIG HELLQUIST (fp) replik:
          </note>
          <u who="solveig_hellquist_181a78" xml:id="i-d38a352c9aab70da-2" n="854fbf32">
            <seg n="3b50a500">
              Herr talman! När det gäller våld mot kvinnor har regeringen med
              Nyamko Sabuni i spetsen gjort ett stort handlingsprogram för att
              verka mot förekomsten av våld mot kvinnor. Kvinnojourerna har
              också tilldelats mer pengar.
            </seg>
            <seg n="f03155c6">
              Men kvinnojourerna består av ideellt arbetande människor som
              har ett stort engagemang för dessa frågor. Men ibland är det så
              komplexa frågor att det skulle behövas även andra kompetenser.
            </seg>
            <seg n="85d47b32">
              Jag har inte fördjupat mig specifikt i frågan om papperslösa
              kvinnor och deras speciella utsatthet för våld. Det är naturligtvis
              en fråga som jag får ta med mig.
            </seg>
          </u>
          <note type="speaker" n="615b550e">
            Anf. 40 LARS-AXEL NORDELL (kd):
          </note>
          <u who="lars-axel_nordell_bbd229" xml:id="i-2cc50d974b493696-0" n="73d522f4">
            <seg n="f2ed5dc1">
              Herr talman! I betänkandet tas ett stort antal angelägna välfärdsfrågor
              upp. De handlar bland annat om barn och unga, familjerådgivning,
              våld i nära relationer och missbruksproblematik. Det är några
              av de områden som debatten har handlat om, och jag vill också
              passa på att kommentera några av dessa punkter.
            </seg>
            <seg n="f4bfc138">
              Vi kristdemokrater menar att den sociala omsorgen ska utgå från
              människans behov av små och naturliga gemenskaper, främst familjen.
              Socialpolitiken ska stödja när det brister och stimulera de positiva
              krafterna i dessa gemenskaper.
            </seg>
            <seg n="cb90575f">
              Med subsidiaritetsprincipen som grund ska det offentliga också
              understödja de naturliga nätverken. Men det offentliga har samtidigt
              det yttersta ansvaret för att alla ska kunna leva ett tryggt och
              värdigt liv. Det innebär att offentlig, ideell och privat verksamhet
              ska komplettera varandra.
            </seg>
            <seg n="e465ea5e">
              I januari 2010 lämnade Vanvårdsutredningen sin delrapport till
              regeringen. Det är en skrämmande läsning om dokumenterade händelser
              där vuxna berättar om sina upplevelser som barn då de har farit
              illa, och det kan konstateras betydande brister i den sociala
              barnavården under stora delar av 1900-talet. Barn har drabbats
              genom att de utsatts för övergrepp och vanvård, medan de vuxna
              som fått uppdraget att skydda dem faktiskt har misslyckats med
              sin uppgift.
            </seg>
            <seg n="33743c3b">
              Nu ser vi fram emot en upprättelseprocess och det erkännande
              som kommer att ges till dem som har drabbats av övergreppen och
              vanvården. Uppskattningsvis 1 000 personer kommer att intervjuas
              om sina upplevelser.
            </seg>
            <seg n="d96113d0">
              Men lika viktigt som det är med upprättelseprocessen är det att
              vidta nödvändiga åtgärder för att det som har hänt inte ska upprepas.
            </seg>
            <seg n="beda43ab">
              Statsrådet Maria Larsson har nyligen redogjort för ett pågående
              arbete som handlar om stöd till våldsutsatta kvinnor och till
              barn som bevittnat våld. Under mandatperioden har en omfattande
              satsning gjorts inom socialtjänsten för att stärka detta stöd
              som är en del i regeringens handlingsplan för att bekämpa mäns
              våld mot kvinnor, hedersrelaterat våld och förtryck samt våld
              i samkönade relationer.
            </seg>
            <seg n="737b0ef8">
              Som så ofta har kommunerna kommit olika långt även i det här
              arbetet. Det är oacceptabelt att bostadsort och inte det faktiska
              behovet i praktiken avgör vilket stöd som utsatta kvinnor och
              barn får. Socialtjänstens arbete på detta område ska därför kvalitetsutvecklas
              och bli mer enhetligt över landet, vilket jag välkomnar.
            </seg>
            <seg n="223e48d9">
              Herr talman! Vi har under många år hört att 200 000 barn i vårt
              land lever i miljöer där man missbrukar alkohol. Statsrådet Maria
              Larsson frågade Folkhälsoinstitutet om det fortfarande är 200
              000 eller om summan möjligen har minskat eller ökat. Hon fick
              svaret att 385 000 barn lever i så kallade riskbruksmiljöer. Det
              är faktiskt vart femte barn. Så hög är siffran. Detta är naturligtvis
              utmanande. Det är väldigt många barn som lever i de här miljöerna.
            </seg>
            <seg n="297811fe">
              Inom ramen för Folkhälsoinstitutets verksamhet pågår ett arbete
              för att begränsa tillgängligheten till droger, utveckla föräldrastöd
              och bilda opinion. Det är oerhört viktigt.
            </seg>
            <seg n="bc490c0f">
              För sex månader sedan lämnade också Folkhälsoinstitutet en rapport
              om drogförebyggande arbete i Sverige under 2008. Den innehåller
              en inventering av kommunernas metoder och verksamheter som direkt
              eller indirekt förebygger skador relaterade till just droger.
            </seg>
            <seg n="ce7837c9">
              Ett samarbete i form av den så kallade Skellefteåmodellen har
              också etablerats mellan bland annat polis, sjukvård och socialtjänst.
              Det syftar till att utveckla snabba rutiner för att inom 24 timmar
              erbjuda förare som är påverkade av alkohol eller andra droger
              samtal med socialtjänsten eller beroendevården. Det ska egentligen
              finnas en alkoholfri zon just i trafiken. Det gäller också familjer
              där barn växer upp.
            </seg>
            <seg n="f6d33bf1">
              I de motioner som inlämnats till riksdagen lyfts många angelägna
              frågor och insatsområden på det socialpolitiska området upp. Betänkandet
              redogör för det omfattande arbete som görs. Det innehåller skrivningar
              och ambitioner som tillgodoser många av de krav som riktas i de
              olika motionerna. Mot bakgrund av detta yrkar jag bifall till
              förslaget i betänkandet och avslag på de aktuella motionerna.
            </seg>
          </u>
          <note n="717a97be">
            Överläggningen var härmed avslutad.
          </note>
          <note n="ecfb5b36">
            8 § Vatten- och luftvård
          </note>
          <note n="a9717e2f">
            Föredrogs
          </note>
          <note type="speaker" n="ce747486">
            Anf. 41 ROLAND BÄCKMAN (s):
          </note>
          <u who="roland_backman_770f57" xml:id="i-cbf7bd3fc05c76f3-0" n="cdffd807">
            <seg n="73d426c1">
              Herr talman! Inledningsvis vill jag av tidsskäl bara yrka bifall
              till reservation nr 1, men jag står givetvis bakom innehållet
              i vår reservation nr 3 om biogas också.
            </seg>
            <seg n="f6e4a66a">
              Det behövs insatser för att rädda och utveckla Östersjöns miljö.
              Det är ett arbete som vi naturligtvis måste göra tillsammans med
              våra grannländer. Dialogen med grannländerna runt Östersjön är
              viktig, men för att säkerställa ett gott resultat när det gäller
              Östersjöns framtid är ett större samarbete avgörande. För att
              alla involverade länder ska uppfylla sina åtaganden är det därför
              självklart att även EU, Norge, Ryssland och Island tydligt involveras
              i det här arbetet. Övergödning är det enskilt största hotet mot
              Östersjöns miljö. Det måste finnas en åtgärdsplan som innehåller
              långtgående och tydliga insatser för att minska framför allt jordbrukets
              utsläpp av kväve och fosfor.
            </seg>
            <seg n="ee177817">
              Vi behöver en kraftfull satsning på våtmarker som sträcker sig
              över lång tid. Vi behöver stränga regler vid spridning av stallgödsel.
              Ambitiösare mål för utveckling av ekologiskt jordbruk är självfallet
              viktigt. Staten och jordbruksnäringen tillsammans bör ta krafttag
              för att finna lösningar på de problem som rör det traditionella
              jordbruket. Ett gott samarbete mellan stat och lantbruk genererar
              alldeles säkert vinster för den enskilda lantbrukaren genom minskade
              energikostnader och för staten genom minskade utsläpp.
            </seg>
            <seg n="4265de1f">
              Herr talman! En utökad rådgivning är en bra start och ett självklart
              steg i rätt riktning.
            </seg>
            <seg n="fa65f859">
              Regeringen beslutade att från den 1 januari 2010 slopa den miljöstyrande
              skatten på handelsgödsel, vilket var ett stort steg i fel riktning.
              Skatten, som infördes i början av 80-talet, har hållit kadmiumnivåerna
              i Sverige på maximalt fem milligram per kilo fosfor. I Europa
              är det vanligt med nivåer på upp till 40 gånger mer kadmium. Nyligen
              skärpte det europeiska livsmedelsverket Efsa sina regler för rekommenderat
              veckointag av kadmium. Inom EU pågår en diskussion om att införa
              hårdare gemensamma regler, men i Sverige, som har naturligt kadmiumrika
              jordar, ser utvecklingen ut att gå i helt motsatt riktning.
            </seg>
            <seg n="dec2d382">
              I och med beslutet att slopa skatten på handelsgödsel är det
              nu fritt fram för svenska lantbrukare att importera billigare
              gödsel med högre kadmiuminnehåll. Det blir samtidigt svårt att
              hålla koll på marknaden eftersom rapporteringsplikten försvann
              när skatten på handelsgödsel togs bort.
            </seg>
            <seg n="5ffb0f04">
              Herr talman! Jag tror att regeringen har gett Kemikalieinspektionen
              i uppdrag att se över gränsvärdena för handelsgödsel. Hade det
              inte varit smartare att avvakta resultatet av detta innan man
              gjorde förändringarna och innan det styrmedel som fanns slopades?
              Oavsett beskattning eller ej och oavsett rapporteringsplikt eller
              ej borde vi på något vis ha full kontroll på den marknaden.
            </seg>
            <seg n="1175fa33">
              Trafiksektorn är det enda samhällsområde som har uppvisat en
              fortsatt kraftig ökning av utsläppen av växthusgaser under de
              senaste två decennierna. Det är naturligtvis inte hållbart. Sveriges
              beroende av olja för transporter måste brytas. Investeringar i
              forskning om framställan samt distribution av biodrivmedel är
              tillsammans med utveckling av alternativa motortekniker helt avgörande
              för våra möjligheter att bryta oljeberoendet.
            </seg>
            <seg n="5aa75a3d">
              Herr talman! Energimyndigheten presenterade nyligen en delrapport
              om en långsiktig biogasstrategi för Sverige ytterligare en delrapport
              alltså. Slutsatserna bör diskuteras noggrant. Det är föreslaget
              att Sverige inte ska sätta några nationella mål för biogasutvecklingen,
              inte satsa några pengar på att bygga ut infrastruktur för biogas
              och minska stödet till tankstationer. Marknadens aktörer har satt
              radikala mål på marknadens villkor. Flera regioner har både ambitiösa
              mål och biogasstrategier sedan länge. Internationellt är Sveriges
              biogasteknik välkänd.
            </seg>
            <seg n="c159f59b">
              Men i Sverige som land ska vi inte ha någon nationell målsättning
              på området. Det låter minst sagt alarmerande. Regeringens uppdrag
              till utredaren var synnerligen snävt. De eventuella åtgärder man
              skulle komma att föreslå fick inte påverka statens utgifter. Jag
              tror att det har styrt en hel del.
            </seg>
            <seg n="6eafad50">
              När det gäller fossila drivmedel och deras miljöpåverkan har
              utredaren dessutom kommit fram till att fossila bränslen redan
              betalat sin miljöskuld genom de skatter som ligger på bränslet
              i dag.
            </seg>
            <seg n="a5743c13">
              Herr talman! Det ska bli spännande att höra om den borgerliga
              majoriteten delar den uppfattningen.
            </seg>
          </u>
          <note type="speaker" n="d94373dc">
            Anf. 42 JACOB JOHNSON (v):
          </note>
          <u who="jacob_johnson_8077eb" xml:id="i-d341fde3cc850b1c-0" n="cd36bc6c">
            <seg n="670ff697">
              Herr talman! Inledningsvis kan jag i huvudsak ställa mig bakom
              vad Roland Bäckman har anfört här vad gäller situationen i Östersjön.
              Jag yrkar också bifall till den gemensamma svmp-reservationen
              nr 1.
            </seg>
            <seg n="0d648a20">
              I mitt inlägg tänkte jag begränsa mig till en argumentation runt
              vår reservation nr 2 om förnybara drivmedel som jag också yrkar
              bifall till. Den reservationen är grundad på en motion från Vänsterpartiet
              om trafik och miljö som i huvudsak behandlas i trafikutskottet,
              men några av yrkandena för den motionen tas alltså med i detta
              betänkande om vatten- och luftvård.
            </seg>
            <seg n="2bfeaccd">
              Vi har i dessa yrkanden tagit upp behovet av omställning till
              förnybara drivmedel och att även sociala aspekter behöver beaktas
              när det gäller olika bränslens hållbarhet. På sikt måste alla
              transporter på våra vägar utföras av fordon som är ekologiskt
              hållbara, och därför måste användningen av bensin- och dieseldrivna
              bilar successivt fasas ut. Omställningen till förnybara drivmedel
              måste drivas kraftfullt och systematiskt. Vi föreslår i de här
              yrkandena en rad åtgärder för att främja en sådan omställning.
            </seg>
            <seg n="18901e0c">
              För det första behövs, tycker vi, samma spelregler för olika
              drivmedel. Det kan inte vara rimligt att det ställs högre krav
              på biobränslen än på fossila bränslen. Allt fordonsbränsle bör
              därför certifieras utifrån kriterier om att det som produceras
              också ska vara socialt och ekologiskt hållbart. Staten bör därför
              verka för att alla former av fordonsbränslen certifieras utifrån
              kriterier om en hållbar produktion.
            </seg>
            <seg n="35e31cea">
              För det andra behövs en mer rättvisande bild av hur olika bränslen
              påverkar sociala och ekologiska förhållanden. Detta innebär att
              det krävs en samlad redovisning utifrån ett livscykelperspektiv
              där man ser till bränslets totala påverkan från produktion via
              distribution och slutligen till konsumtion.
            </seg>
            <seg n="1a42cc83">
              För det tredje behöver inblandningen av biodrivmedel i vanlig
              bensin och diesel öka. En ökad inblandning av RME i diesel är
              särskilt viktigt med tanke på att diesel används av den tunga
              trafiken.
            </seg>
            <seg n="f8d5f9ff">
              För det fjärde anser vi att det behövs ett system med biodrivmedelscertifikat.
              Den som producerar eller importerar ett förnybart bränsle får
              enligt vårt förslag ett certifikat för varje megawattimme som
              bränslet motsvarar. Alla som säljer bränsle åläggs att köpa ett
              visst antal certifikat. Om man inte köpt tillräckligt många certifikat
              drabbas man av en sanktionsavgift.
            </seg>
            <seg n="d16ea66a">
              I betänkandet hänvisas i svaret till den proposition om hållbarhetskriterier
              för biodrivmedel och flytande biobränslen med mera som just nu
              ligger på riksdagens bord. Motionstiden för den här propositionen
              går faktiskt ut i dag.
            </seg>
            <seg n="e466ce10">
              Det hade kanske varit naturligt att våra yrkanden som jag här
              har redogjort för kortfattat hade behandlats i samband med denna
              proposition. Men vi får anledning att återkomma till den debatten
              om någon månad i utskottet och i kammaren. Dock kan jag redan
              nu konstatera att propositionen från regeringen inte innehåller
              beaktanden av bland annat de sociala förhållanden som vi tagit
              upp i vår reservation.
            </seg>
            <seg n="0981dc64">
              Så, herr talman, utskottet kommer snart att återkomma till de
              här frågorna i ett annat betänkande, och då kommer vi från Vänsterpartiet
              att så att säga utveckla vår talan i den här frågan.
            </seg>
            <seg n="fb97d20b">
              I en kort sammanfattning kan man säga att en given utgångspunkt
              i samband med produktion av biobränslen bör vara att produktionen
              av biodrivmedel måste leda till minst en 50-procentig reducering
              av koldioxidutsläppen, att den biologiska mångfalden inte ska
              hotas, att framställningen inte sker på bekostnad av livsmedelsproduktion
              i regioner där det råder brist på mat, att det betalas ut skäliga
              löner till dem som arbetar, att arbetsförhållandena är säkra och
              rimliga samt att produktionen inte tränger ut lokalbefolkningen.
            </seg>
            <seg n="ca5c366b">
              Som sagt återkommer vi till detta i kommande betänkande om de
              förnybara bränslena. För dagen nöjer jag mig med att yrka bifall
              till reservation nr 2.
            </seg>
          </u>
          <note type="speaker" n="21656492">
            Anf. 43 TINA EHN (mp):
          </note>
          <u who="tina_ehn_f52113" xml:id="i-05dd43aeaf57d6d4-0" n="7e3b4190">
            <seg n="42535ea9">
              Herr talman! Det är vatten och luft vi debatterar, och hur luft
              och vatten mår hänger ju ihop med hur vi människor mår. Ibland
              förstår vi det, men ibland blundar vi för det.
            </seg>
            <seg n="f5722fb2">
              Betänkandet handlar i huvudsak om vattenvård och lite specifikt
              om Östersjön. I det behandlas många motioner från den allmänna
              motionstiden i riksdagen då varje enskild ledamot kan skriva ned
              sina förslag oavsett vad partiet egentligen tycker. Ofta ser vi
              också mycket av regionalpolitik i motionerna, och det är inte
              så konstigt med tanke på hur valsystemet är uppbyggt. Vitsen med
              att ha politiker från hela Sverige är just att man får olika perspektiv
              in i rikspolitiken.
            </seg>
            <seg n="5764458a">
              Det som slår mig när jag läser betänkandet är: Så mycket bra
              det står, och så många kloka ord det finns! Ändå är det hela tiden
              ett otroligt tryck på miljön. Vi har inte lyckats vända trenden
              tillräckligt avseende övergödning eller utsläpp i luft och hav.
              Ibland blir det lite bättre i en sektor, och vi är mycket glada
              över att det faktiskt sker. Ofta inser vi att det behövs både
              information, kunskap och styrmedel.
            </seg>
            <seg n="9cc43f13">
              I kapitlet som handlar om åtgärder mot övergödning ställer åtminstone
              jag mig en hel del frågor då jag läser om alla de olika åtgärder
              som vidtas. Vi vet ju att alliansregeringen har lyft havsmiljön
              och att det har varit en prioriterad fråga under mandatperioden.
              Det här har sagts oss om och om igen, och det är ett område som
              är mycket viktigt att komma till rätta med.
            </seg>
            <seg n="96ae5b93">
              Man tog pengar från posten för biologisk mångfald och öppnade
              ett nytt konto, kan man säga, då man skapade en ny rubrik med
              namnet havsmiljö. Pengarna skulle gå till ett antal pilotprojekt
              och utredningar, om jag minns rätt. Det handlar om skarpsillsutfiskning,
              eftersom det råder obalans i ekosystemen i Östersjön bland annat.
              Vi har fiskat upp toppredatorn torsk. Man borde alltså vara torskens
              beskyddare och se till att den växer till sig i alla årsklasser
              och i mängd, samt i olika bestånd. Man ska inte förhandla med
              ekosystem och biologisk mångfald. Man kan inte förhandla med naturens
              gränser.
            </seg>
            <seg n="3b49666e">
              Det finns en sak som de flesta verkar vara eniga om för att skapa
              en bättre miljö i Östersjön, en bättre balans, och det är just
              det att se till att torsken blir både stark och livskraftig.
            </seg>
            <seg n="b28147ff">
              Ett annat av de här projekten var eller är, för jag antar att
              det pågår syresättning av havsbottnar. Våtmarker ska också projekteras
              och planeras, och det är gott så. Samtidigt är våtmarker ingenting
              som man kan skapa var som helst, och det ska göras avvägningar
              så att även de blir smartast och effektivast. Förmodligen skulle
              vi egentligen behöva återskapa väldiga arealer även på de allra
              bördigaste jordarna. Men jag tror inte att någon politiker blir
              populär av sådant.
            </seg>
            <seg n="09790882">
              Övergödningen är det dominerande problemet, och jordbruket står
              för den största andelen av de samlade svenska utsläppen till havs.
            </seg>
            <seg n="1a8eefac">
              Greppa näringen är ett projekt som man jobbar med för att minska
              utsläppen från de svenska jordbruksmarkerna. Det är ett bra projekt.
              Det handlar om kunskap, information och uppföljning. Ändå är det
              så att vi varje år binder in en ökning av bland annat kväve i
              de ekologiska systemen. Vi tillför nytt kväve via den fossilt
              framställda handelsgödseln som innehåller kväve, fosfor och kalium.
              NPK brukar det heta. Men även kadmium kommer med. Vi ökar och
              ökar tillflödet, och det innebär att det läcker ut och övergöder
              också.
            </seg>
            <seg n="24eb3489">
              Man kan övergödsla med handelsgödsel, och man kan övergödsla
              med naturgödsel. Om man inte utnyttjar de näringsämnen som finns
              i samhället utan tillför nyproducerade näringsämnen blir naturgödsel
              och näringsämnen ett problem.
            </seg>
            <seg n="c5a1f147">
              Vi måste hitta nya system och smarta sätt att använda ämnena
              effektivt.
            </seg>
            <seg n="4bbf7806">
              I betänkandet nämns LOVA, som ger stöd till bra projekt. Det
              är mycket bra. Samhället behöver positiva signaler. Förbud mot
              fosfor i tvätt- och maskindiskmedel är också exempel på sådant
              som många länge har kämpat för.
            </seg>
            <seg n="b1e7215b">
              För 1520 år sedan tyckte jag att vi i min hemkommun på västkusten
              skulle informera våra kommuninvånare som inte var anslutna till
              reningsverket att köpa fosforfria tvätt- och diskmedel. Många
              reningsverk där har avlopp som går ut i salthavet, men det finns
              också lokala avloppslösningar där avloppet går ut i sötvatten.
              Det är alltså skillnad på vad som händer när man släpper ut näringsämnena
              i havsvattenmiljö och i sötvattenmiljö. På den tiden fick jag
              många misstänksamma synpunkter på det. Det rådde även stor oenighet
              om vad som var begränsande ämnen för tillväxt i söt- respektive
              saltvatten. Jag tror att vi är lite mer eniga i dag.
            </seg>
            <seg n="85e76597">
              Underifrånperspektivet med påtryckningar är oerhört viktigt.
              Det driver fram politiken. I betänkandet står om avgifter på utsläpp
              av fosfor- och kväveföreningar. Det är intressant, och vi har
              länge hört talas om detta. Kanske kan det till slut bli någonting
              av det. Jag skulle tro att det är ganska bråttom. Det är ett ekonomiskt
              styrmedel.
            </seg>
            <seg n="3e6c13ae">
              Vi har ett ekonomiskt styrmedel som redan nämnts i debatten,
              nämligen avgift på handelsgödsel. Jag tror att det är det enda
              ekonomiska styrmedel som finns för att ta itu med problemet med
              övergödningen. Alla är överens om att jordbruket är en stor bidragande
              orsak till belastningen. Samtidigt är vi alla beroende av att
              det finns jordbrukare som vill och kan producera, bruka jorden
              och sköta om landskapet. Det ska lyftas fram.
            </seg>
            <seg n="f6edb347">
              Alliansregeringen har emellertid raserat det som kunde ha varit
              ett bra ekonomiskt styrmedel. Varför man saboterat något som redan
              fanns på plats och kunde hjälpa till att även hålla borta kadmiumhöjningarna
              i jordarna och i våra kroppar är svårt att förstå. Jag vet att
              man ser det som en kompensation för skattehöjningarna inom jordbruket,
              men det var ett dåligt val, skulle jag vilja säga. Om man ska
              ställa om måste principen vara att man gynnar det som är bra för
              miljön, klimatet och människors hälsa och belasta och lägga avgifter
              på sådant som inte är bra för miljön, klimatet och hälsan. Det
              är en ganska bra grundprincip.
            </seg>
            <seg n="168f5a67">
              Jag kan inte låta bli att gå in på kadmiumdelen. Även om vi tidigare
              i debatten tagit upp skatten på handelsgödsel tycker jag att frågan
              är så pass viktig och allvarlig att jag vill ta upp den en gång
              till. Kemikalieinspektionen har lämnat ett remissyttrande där
              man tar upp just kadmiumfrågan. Man säger att tusentals kvinnor
              i Sverige, och långt fler i övriga Europa, beräknas ha förhöjda
              kadmiumnivåer i njurarna och att halten kadmium hos befolkningen
              i Sverige ligger nära de nivåer som kan ge nedsatt njurfunktion
              och benskörhet. Man säger att långvarig exponering av kadmium
              kan leda till cancer och innebär en möjlig risk för nedsatt fortplantningsförmåga.
            </seg>
            <seg n="871c1c9b">
              Vidare säger Kemikalieinspektionen att kadmium är mycket giftigt
              för vattenlevande organismer, och för både människor och djur
              gäller att effektnivåerna ligger mycket nära de bakgrundsnivåer
              som finns i miljön. Man säger också att slopandet av skatten grovt
              uppskattas leda till en ökning av kadmiumspridningen på åkrarna
              med ca 230 kilo per år. Detta kan jämföras med att vi 1999 hade
              en tillförsel på svensk åkermark med ca 1 600 kilo. Det är alltså
              ett mycket dåligt beslut som alliansregeringen har fattat, och
              det kommer att bli svårt att styra upp det hela igen.
            </seg>
            <seg n="b3182772">
              Vad vill då Miljöpartiet göra? Vi tycker att man ska titta på
              det här och hitta tillbaka till kretsloppssystemen. Det är ingen
              lätt väg att gå. Tvärtom är det oerhört svårt. Vi tycker också
              att de ekologiska produktionsmetoderna är en väg åt rätt håll,
              vilket många håller med om. Också här har regeringen valt att
              dra ned på pengarna. Jag vet inte hur man driver frågan om att
              nå målet om ekologisk koncession i offentlig sektor. När jag är
              ute och träffar kommunpolitiker försöker jag ge dem råg i ryggen
              genom att säga att det är en bra väg att gå.
            </seg>
            <seg n="f2662845">
              En annan sak som tas upp i reservationen handlar om framställning
              av biogas. Man kan se detta utifrån två perspektiv. Det första
              är att man kan producera energi till bilar. Det andra perspektivet
              som nu lyfts fram är att om vi producerar biogas får vi rötrester,
              och dessa rötrester är ett oerhört bra gödselmedel. Vi kanske
              ska vända på steken och producera rötrester, och så får vi biogas
              på kuppen. Det är en ganska intressant tanke, tycker jag.
            </seg>
          </u>
          <note n="b5ed974b">
            Avslutningsvis vill jag yrka bifall till reservation 1.
          </note>
          <note type="speaker" n="4dde3207">
            Anf. 44 SOFIA ARKELSTEN (m):
          </note>
          <u who="sofia_arkelsten_995194" xml:id="i-609312526e91f612-0" n="94d23fc8">
            <seg n="2a102b16">
              Herr talman! I dag ska vi debattera ett betänkande som behandlar
              några motioner från den allmänna motionstiden. De handlar alla
              på något sätt om vatten- och luftvård. Som traditionen bjuder
              i riksdagen kommer samtliga att avslås. De allra flesta kommer
              att avslås för att vi anser att det som motionärerna vill redan
              är uppfyllt eller för att regeringen, departementen och myndigheterna
              alltså en oerhörd massa människor redan arbetar för att göra ungefär
              det som motionärerna vill.
            </seg>
            <seg n="877764d2">
              Det finns tre reservationer. En av dem är gemensam och handlar
              om Östersjön. Jag tycker att den är ganska bra. Det bästa i den
              är följande mening: Arbetet för att rädda Östersjön kommer att
              ta lång tid och måste få kontinuerlig prioritet av regeringen.
              Det är precis vad vi gör, och det är precis det som Socialdemokraterna,
              Vänsterpartiet och Miljöpartiet inte gjorde. De hade ingen samlad
              havsmiljöpolitik. Därför är det roligt att få debattera vattenfrågorna.
              Jag tror att vattnet blir nästa stora fråga efter klimatet. På
              samma sätt som världens länder behöver kraftsamla för att minska
              klimatpåverkan behöver vi kraftsamla för att klara vattenfrågorna.
              Vatten är inte bara en naturresursfråga. Det är en hälsofråga,
              en bistånds- och utvecklingsfråga och alltmer också en säkerhetsfråga.
            </seg>
            <seg n="e5b98e2e">
              När vi ser över det som vi själva gör är jag stolt över att Sverige
              för första gången har en samlad havsmiljöpolitik. Vi har tagit
              krafttag i vattenpolitiken. Det har regeringen levererat. Vi arbetar
              mot övergödningen, till exempel i form av landsbygdsprogrammet.
              Det civila samhället hjälper till bland annat genom projektet
              Greppa näringen, ett projekt som vi också exporterar så att fler
              länder kan göra det. Vi genomför även nitritdirektivet.
            </seg>
            <seg n="36ec3d80">
              Vi har infört ett särskilt stöd till vattenvårdssatsningar, som
              kallas LOVA. Vi förbjuder fosfater i tvätt- och maskindiskmedel.
              Det är inte längre tillåtet att dumpa skräp och toalettavfall
              från båtar; alldeles nyligen har förslaget om exakt hur det ska
              genomföras kommit från Transportstyrelsen. Passagerarfärjor och
              kryssningsfartyg får inte heller göra det. Därför försöker vi
              samarbeta med de övriga Östersjöländerna. Det är redan förbjudet
              att dumpa avfall från båtar i Sveriges ekonomiska zon och i vårt
              territorialvatten. Vi kommer att testa avgiftssystemet för fosfor
              och kväve. Jag tror att det är en otrolig möjlighet för framtiden.
            </seg>
            <seg n="b11ed2f2">
              Vi genomför vattendirektivet, som är den enda riktiga ekosystemansatspolitik
              som drivs på EU-nivå. Vi har gjort Östersjön till ett pilotprojekt.
              Östersjöstrategin finns på plats. Baltic Sea Action Plan, ett
              tufft namn, finns också på plats. Dessutom fortsätter vi att utveckla
              myndigheterna på området. Allt detta är bra. Det är en bra politik,
              en vass och riktig politik, som ger effekt. Jag är stolt över
              den.
            </seg>
            <seg n="1870b320">
              Herr talman! I betänkandet behandlas även biobränslen och biogas.
              Vi har satsat på energiteknik och på investeringsstöd. Vi tillåter
              samdistribution i biogasnäten. Vi jobbar på biogasstrategin genom
              att gynna biogasen skattemässigt. Aldrig tidigare har vi varit
              närmare en redig biogasanvändning.
            </seg>
            <seg n="95791dfc">
              Låt mig göra en snabb sammanfattning det är nämligen ganska enkelt.
              Regeringen levererar, men vi fortsätter ändå att jobba hårt med
              vattenvården. Oppositionen tycker i stort sett som vi. Det är
              svårt att vara osams i kammaren när vi egentligen tycker likadant
              i sakfrågorna. Jag tror inte att de vill riva upp våra reformer;
              då hade de berättat det.
            </seg>
            <seg n="f3b0f6af">
              Det ena som har dykt upp är det som gäller gödselskatten. Det
              är värt att ta upp. Om man på allvar tycker att man ska ha ett
              styrmedel med miljöeffekt ska det också fungera som ett styrmedel.
              När kostnaden för handelsgödsel går upp med 150 procent är den
              lilla skattebiten egentligen inget styrmedel längre, och då tycker
              jag att det är ärligare att ta bort den.
            </seg>
            <seg n="e1f79f31">
              Man kan fundera på vad som händer om man inför gödselskatten
              igen. Det är ungefär 1 miljard mellan 2010 och 2012, 300400 miljoner
              om året. Det har Miljöpartiet skrivit i sitt förra budgetförslag.
              Blir det en omställning eller en utslagning av det? Vi har också
              höjt dieselskatten för bönderna. Det är ganska tufft. Miljöpartiet
              vill höja med en halv miljard till, plus den kilometerskatt som
              de också vill införa. Det är en rejäl skattechock. Den ligger
              på ungefär 2 miljarder. Vi vet att lönsamheten i jordbruket är
              kass och att mjölkbönderna går på knäna. Jag tycker att vi har
              ett stort ansvar som politiker för att se till att vi kan behålla
              något slags produktion i Sverige.
            </seg>
            <seg n="7c7ee3a0">
              Herr talman! Ibland blir debatterna här lite märkliga. Alla tre
              på vänsterkanten vill rädda Östersjön. Det vill vi med. Socialdemokraterna
              är mot övergödning och för biogas. Det är vi med. Vänsterpartiet
              är för alternativa bränslen, gärna med livscykelanalys och något
              slags stödsystem. Det är vi med. Hade Miljöpartiet haft någon
              egen reservation hade vi möjligtvis tyckt ungefär likadant. Vi
              har redan haft ett gäng havsmiljödebatter. Av respekt för kammarens
              tid och mina kolleger avslutar jag här.
            </seg>
            <seg n="e682130e">
              (Applåder)
            </seg>
          </u>
          <note type="speaker" n="9177518a">
            Anf. 45 ROLAND BÄCKMAN (s) replik:
          </note>
          <u who="roland_backman_770f57" xml:id="i-cbf7bd3fc05c76f3-1" n="cdffd807">
            <seg n="0cf5efdb">
              Herr talman! Jag läste nyligen två artiklar i DN under rubrikerna
              Slopad skatt ökar risk för giftig mat och Kadmium mycket värre
              än vad vi trott. Dem skulle jag rekommendera Sofia Arkelsten att
              läsa.
            </seg>
            <seg n="91fc0b98">
              Artiklarna handlar om de risker vi utsätts för då maten som vi
              äter kan komma att innehålla alltmer kadmium framgenom. Regeringens
              beslut att slopa skatten för kadmium från januari 2010 är därför
              oroande, sammantaget med att även rapporteringsskyldigheten försvann
              samtidigt som skatten försvann, vilket innebär att vi nu har noll
              koll på hur mycket kadmium vi stoppar i oss när vi äter.
            </seg>
            <seg n="c15c8f1f">
              Jag skulle därför vilja fråga majoritetsföreträdaren Sofia Arkelsten
              om hon anser att ett intag av kadmium i större mängder än tidigare
              är ofarligt. Den frågan tror jag även att både din farmor och
              din mormor är intresserade av att höra svaret på.
            </seg>
          </u>
          <note type="speaker" n="726f477c">
            Anf. 46 SOFIA ARKELSTEN (m) replik:
          </note>
          <u who="sofia_arkelsten_995194" xml:id="i-609312526e91f612-1" n="94d23fc8">
            <seg n="76b6e7a2">
              Herr talman! Då pratar jag för hela familjens räkning. Det är
              bra, farmor och mormor! Så här mycket har ni aldrig varit i kammaren
              förut!
            </seg>
            <seg n="93c72c2b">
              Frågan är om jag tror att det är nyttigt med stora mängder kadmium.
              Nej, det tror jag inte. Men det som är intressant är att fråga
              Socialdemokraterna: Tror ni att en skatt alltid är bra, även om
              den inte har någon som helst effekt? Sitter det så djupt i ryggmärgen
              på er att man måste beskatta allting och säga att det är en skatt?
            </seg>
            <seg n="5aabbaf3">
              Låt oss titta på hur stor kostnaden egentligen är! Kostnaden
              har gått upp med ungefär 150 procent. Det är mycket mer än vad
              ni någonsin vågade beskatta bönderna med förut. Då måste jag fråga
              Roland Bäckman, herr talman, om han tycker att det är en bra idé
              att ha en skatt som inte betyder något och om han tror att kostnaden
              påverkar hur bönderna använder gödsel.
            </seg>
          </u>
          <note type="speaker" n="aee7ed5c">
            Anf. 47 ROLAND BÄCKMAN (s) replik:
          </note>
          <u who="roland_backman_770f57" xml:id="i-cbf7bd3fc05c76f3-2" n="cdffd807">
            <seg n="61c73a44">
              Herr talman! Jag kan konstatera att dieselskatten, som Sofia
              nämnde tidigare, var en av Centerns favoriter. Det måste ha varit
              en höjdare att komma överens om den.
            </seg>
            <seg n="b5e3393b">
              Tusentals kvinnor runt om i Sverige löper stor risk att få förhöjda
              kadmiumnivåer i njurarna. Kadmium är cancerframkallande och påverkar
              fertiliteten negativt. Man borde ha tänkt på det innan. Kvinnor
              är alltså särskilt utsatta. De tar lättare upp det kadmium som
              finns i maten.
            </seg>
            <seg n="cb727360">
              Hade det inte varit bättre att vänta på Kemikalieinspektionens
              utredning när det gäller gränsvärdena för kadmium innan man slopade
              skatten? Hade det inte varit säkrare att ha koll på läget innan
              rapporteringsskyldigheten försvann? Är inte människors hälsa,
              i detta fall speciellt kvinnornas säkerhet, viktigare än att ta
              bort skatter på farliga ämnen?
            </seg>
          </u>
          <note type="speaker" n="0dbd1c99">
            Anf. 48 SOFIA ARKELSTEN (m) replik:
          </note>
          <u who="sofia_arkelsten_995194" xml:id="i-609312526e91f612-2" n="94d23fc8">
            <seg n="b92bc445">
              Herr talman! Det var faktiskt en höjdare att komma överens med
              Centerpartiet i de här frågorna. Jag är rätt stolt över den klimatpolitik
              som vi har levererat. Jag och Claes Västerteg har tillbringat
              många timmar i Klimatberedningen, där vi var väldigt nära att
              komma överens med alla partier. Jag kan lugna Roland Bäckman.
              Det var så trevligt, en riktig höjdare.
            </seg>
            <seg n="4df55129">
              Det är klart att det är oroande om man har höga kadmiumnivåer.
              Men kadmiumfrågan är inte ny. Det är inte så att det här är första
              gången vi har diskuterat den, utan den har diskuterats länge.
              En av de saker som vi måste prata om är att tillsynen fortfarande
              finns kvar. Politikens uppgift är naturligtvis att se till att
              maten är säker.
            </seg>
            <seg n="3aa759da">
              Men det är ganska oansvarigt från socialdemokratins sida att
              säga att bara för att man har en liten skatt som inte har någon
              påverkan längre blir allting bra. Jag vägrar tro att det är så
              ni egentligen tycker.
            </seg>
            <seg n="ce032905">
              Det här är någonting vi följer. Ett styrmedel tycker jag ska
              styra, annars är det meningslöst. Det finns inget egenvärde i
              att införa skatter.
            </seg>
          </u>
          <note type="speaker" n="4e77a59f">
            Anf. 49 TINA EHN (mp) replik:
          </note>
          <u who="tina_ehn_f52113" xml:id="i-05dd43aeaf57d6d4-1" n="7e3b4190">
            <seg n="1ac23c7b">
              Herr talman! Vi har haft ett undantag i Sverige som har gjort
              att vi haft ett väldigt lågt gränsvärde för kadmium. Det har vi
              fått motivera i EU för att få ha. Det som regeringen nu har gjort
              när man har tagit bort skatten på handelsgödsel och därmed också
              på kadmium innebär att vi får mycket svårare att motivera att
              vi ska ha ett annat gränsvärde.
            </seg>
            <seg n="2e0ba165">
              Precis som tidigare talare har sagt är det en stor risk för folkhälsan
              med kadmium. Den största påverkan får man om man är rökare, men
              den näst största påverkan sker genom kosten, och vi behöver alla
              äta. Det finns väldigt mycket kadmium i grönsaker, frukter och
              sådant. Det samlas framför allt i njurarna, och det är också där
              man först konstaterar skadorna. Mängden kadmium i njurarna ökar
              med åldern. Det har också visat effekter på bentäthet. Det är
              väldigt många kvinnor som drabbas.
            </seg>
            <seg n="4d564979">
              Det remissvar som Kemikalieinspektionen gav efter att ha tittat
              på borttagningen av skatten är en ganska svidande kritik mot att
              man gör något mycket dumt. Jag tycker inte att man kan stå här
              och nonchalera det och prata om att det är en skatt som inte haft
              någon effekt. Den har visst haft effekt. Den har också haft effekt
              på övergödningsperspektivet. Jag har träffat marinbiologer som
              är helt upprörda över det som regeringen gjort. Jag tycker inte
              att man kan står här och prata om att det skulle vara någonting
              som inte haft någon effekt.
            </seg>
          </u>
          <note type="speaker" n="f4d86347">
            Anf. 50 SOFIA ARKELSTEN (m) replik:
          </note>
          <u who="sofia_arkelsten_995194" xml:id="i-609312526e91f612-3" n="94d23fc8">
            <seg n="324924d6">
              Herr talman! Jag vill vara tydlig mot Tina Ehn. Jag tror att
              handelsgödselskatten hade en effekt. Men en skatt har en miljöstyrande
              effekt när den påverkar kostnaden. Kostnaden har sprungit i väg.
              Det som ibland kallas peak fosfor, alltså bristen på fosfor i
              världen, har påverkat mer än någon regering hade vågat göra. Vi
              har alltså en högre kostnad nu än tidigare, en ganska rejäl kostnad.
              Då är själva skattedelen inte den relevanta biten. Egentligen
              borde de som Tina Ehn pratar med vara tokglada för att kostnaden
              har gått upp så fantastiskt mycket. Det är mycket mer än den skatt
              som kunde ha funnits.
            </seg>
            <seg n="08b339c7">
              Jag har även fört en diskussion med branschorganisationen Svenskt
              Vatten, som följer frågan, har en pågående diskussion och också
              lägger ned pengar på forskning när det gäller kadmiumfrågorna.
              De ger en lite annan bild av detta.
            </seg>
            <seg n="0cc01bae">
              Skatten på växtnäring infördes i en tid av överproduktion. Den
              kunde påverka produktionen också. Våra egna överskott är nu borta,
              och vi har ett ökat behov av att få ut mer livsmedel men även
              biobränsle. Jag undrar vilken Miljöpartiets inställning är till
              detta. Är det så att man ska skatta bort även livsmedelsproduktion
              och biobränsle i Sverige? Är det inte meningen att vi ska kunna
              producera här?
            </seg>
          </u>
          <note type="speaker" n="0e3bc263">
            Anf. 51 TINA EHN (mp) replik:
          </note>
          <u who="tina_ehn_f52113" xml:id="i-05dd43aeaf57d6d4-2" n="7e3b4190">
            <seg n="9e3b822e">
              Herr talman! Jag får inte riktigt ihop det hela. Det kan hända
              att det är jag som har svårt att koncentrera mig på vad Sofia
              säger. Det är väldigt många konstiga bollar i luften.
            </seg>
            <seg n="2509bc5d">
              Jag skulle i varje fall vilja förtydliga det här. När det gäller
              kadmiumskatten visade Kemikalieinspektionen att om skatteinbetalningarna
              fördelades jämnt på samtliga registrerade lantbruksenheter som
              fanns 2007 blev det en kostnad på 28 kronor per lantbrukare och
              år. Det är inte värt att spela med människors hälsa på det sätt
              man gör genom att ta bort det.
            </seg>
            <seg n="a15e9267">
              Jag fick en fråga om jordbruket och om vi inte ska producera.
              Självklart ska vi producera mat i Sverige, och vi ska göra det
              på ett miljöbra sätt. Det finns många vägar dit. Vill man gynna
              det som är bra ska man satsa ännu mer på det som verkligen är
              bra, och det är biogas. Det tycker alla partier i Sveriges riksdag
              är jättebra. Men det finns fortfarande flaskhalsar. Vi kanske
              kunde göra mer på den sidan.
            </seg>
            <seg n="ff3516db">
              Vi kunde också satsa på det som i många rapporter visat sig minska
              övergödningen, nämligen det ekologiska jordbruket. Vi kunde sätta
              ned foten och visa att detta är ett jättebra sätt att komma fram
              till ett hållbart jordbruk mycket mer än vad vi gör.
            </seg>
            <seg n="e24840e1">
              Det talas om fosfor. Det är det näringsämne som man i närtid
              tror kommer att vara en begränsad möjlighet att producera över
              huvud taget på jorden. Där har vi ett allvarligt problem. Vi måste
              ta till vara fosforn. Vi har att börja med att källsortera redan
              vid källan vid våra avlopp. Där behöver man också göra jättemycket
              mer.
            </seg>
            <seg n="8aa945bd">
              Det finns absolut saker att göra för denna regering och kommande
              regeringar. Men jag kan inte förstå att man kan försvara att ta
              bort skatten på handelsgödseln.
            </seg>
          </u>
          <note type="speaker" n="bc12237b">
            Anf. 52 SOFIA ARKELSTEN (m) replik:
          </note>
          <u who="sofia_arkelsten_995194" xml:id="i-609312526e91f612-4" n="94d23fc8">
            <seg n="196427eb">
              Fru talman! Det kommer att bli en mycket intressant valrörelse.
              Om man lyssnar på de olika siffrorna menar Miljöpartiet att det
              handlar om 28 kronor per bondgård. Om man tittar på det sammantaget
              per producerande enhet är det ungefär 300 eller 400 miljoner kronor
              om året. Det är sammanlagt ungefär 1 miljard. Det beror på hur
              man vill visa vad skatten egentligen gör. Jag kan konstatera att
              när den miljöstyrande verkan är borta är skatten ganska meningslös.
              Det som har hänt nu är att kostnaderna har ökat mycket mer.
            </seg>
            <seg n="b5772ed8">
              Vi kan tala lite om den ekologiska odlingen. Den är oerhört intressant.
              Vi har förstärkt miljöersättningen för ekologisk produktion i
              landsbygdsprogrammet med ungefär 60 miljoner kronor per år. Målet
              om att 20 procent av jordbruksmarken ska vara i certifierad ekologisk
              produktion ligger fast.
            </seg>
            <seg n="249b3e4e">
              Det har funnits 16 miljoner som har gått till marknadsfrämjande
              insatser. Men där har livsmedelsproducenterna spöat regeringen
              ganska rejält och lägger mycket mer pengar på att marknadsföra
              ekologiska produkter. Det tycker vi är bra. Ungefär 8 miljoner
              kronor är i dag öronmärkta för ekologiska satsningar. Jag tycker
              att det är rätt att minska de pengarna. Där går marknaden in och
              gör ett alldeles utmärkt jobb som är mycket tuffare och bättre.
            </seg>
            <seg n="089c222c">
              Däremot delar jag Tina Ehns inställning när det gäller kretsloppen.
              Jag tror att vi allihop kan bli mycket bättre på att arbeta med
              kretslopp och att återföra näringsämnen. Första steget är väl
              att det har blivit så fantastiskt dyrt med fosfor. Det kommer
              att ställa nya krav.
            </seg>
            <seg n="bff7ca3a">
              Men det är inte bara kostnaden som styr. Det som också är viktigt
              är att man får nya sätt att arbeta, kunskap och forskning. Vi
              har aldrig tidigare lagt mer pengar på forskning. Vi har också
              tagit ett rejält tag i kunskapsdelen som är skola, högskola och
              högre utbildning. Jag har fullt förtroende för regeringen.
            </seg>
          </u>
          <note type="speaker" n="75653c3e">
            Anf. 53 CLAES VÄSTERTEG (c):
          </note>
          <u who="claes_vasterteg_c3eca8" xml:id="i-c779134c9d44d8ed-0" n="16d7b14e">
            <seg n="158f5839">
              Fru talman! En god kvalitet på våra vatten och hav kräver ett
              långsiktigt arbete. Ska vi kunna bada vid Östersjöns stränder
              utan att behöva kliva ned i en grön sörja krävs det insatser av
              Sverige men också tillsammans med andra länder.
            </seg>
            <seg n="9089808b">
              I alliansregeringens första regeringsförklaring 2006 stod att
              läsa: Regeringen ska lägga stor kraft på att säkerställa Östersjön
              och Västerhavet som levande hav. Med snart hela mandatperioden
              till ända kan vi konstatera att alliansregeringen har levt upp
              till denna målsättning.
            </seg>
            <seg n="276aec46">
              När alliansregeringen tillträdde fanns det inte ens ett budgetanslag
              till havsmiljön och ingen samlad havspolitik. Därför var ett av
              alliansregeringens första initiativ på miljöområdet att sätta
              i gång miljöarbetet med en samlad havspolitik men också att se
              till att det sätts av pengar för havsmiljön. Där har nu en havsmiljard
              avsatts under mandatperioden. Det har lett till att ett antal
              åtgärder har blivit verklighet.
            </seg>
            <seg n="979967eb">
              Sofia Arkelsten har berört bidraget till lokala vattenvårdssatsningar,
              LOVA. Det gör det möjligt att stimulera kreativa och kostnadseffektiva
              initiativ runt om i landet på framför allt lokal nivå.
            </seg>
            <seg n="94c7db5d">
              Vi ser till att det finns pengar till att utveckla musselodlingar.
            </seg>
            <seg n="42187264">
              Vi har förbjudit fosfater i tvätt- och rengöringsmedel. Vi kommer
              att införa ett fosfatförbud för maskindiskmedel för enskilt bruk.
              Vi kan konstatera att skulle övriga EU-länder följa efter Sverige
              och förbjuda fosfater i tvättmedel skulle utsläppen av fosfater
              i EU minska med en femtedel.
            </seg>
            <seg n="82ab1db4">
              Vi ser till att förbjuda utsläpp av toalettavfall från fritidsfartyg.
              Vi har också sett till att vara drivande inom EU för att se till
              att Östersjön kan vara ett pilotprojekt. Detta beslutade miljörådet
              under det svenska ordförandeskapet den 25 december förra året.
              Detta betyder att vi med stöd av EU kan snabbare få på plats hårdare
              miljökrav.
            </seg>
            <seg n="43af77a7">
              Sverige är också med och bidrar till inrättandet av och bidrar
              med medel till en mellanstatlig fond för att stödja Östersjöländernas
              genomförande av sina aktionsplaner för att minska påverkan på
              miljön i Östersjön. Vi kan ta ett exempel på en åtgärd som fonden
              kan vara med och bidra till. Det är att se till att få kycklingfabriker
              utanför Sankt Petersburg som i dag pumpar ut gödsel rakt ut i
              havet att i stället använda gödslet till gödning. Detta visar
              att det är viktigt med det mellanstatliga och internationella
              samarbetet även på havsmiljöns område.
            </seg>
            <seg n="38535de8">
              Fru talman! Man har här gett sig in i en handelsgödselskattedebatt
              som gränsar till vad skatteutskottet i mycket större utsträckning
              ska syssla med. Det kan vara värt att nämna några ord om det.
              Vi kan konstatera att Sverige har ett av världens renaste jordbruk.
              Vi har jordbruk och jordbruksföretagare som gör enorma insatser
              för att minska sin påverkan på miljön. Det är viktigt att vi kommer
              ihåg det.
            </seg>
            <seg n="1d0bf789">
              Det är viktigt att vi med de beslut som vi fattar här i Sveriges
              riksdag ser till att våra svenska företag och jordbruksföretagare
              har likvärdiga konkurrensvillkor som de som gäller i de länder
              som konkurrerar på samma marknad. Det är viktigt att vi ser till
              att de skatter vi har inte styr i fel riktning och i en riktning
              där Sveriges jordbruk kanske kan tvingas lägga ned.
            </seg>
            <seg n="bd384fe8">
              Tvingas Sveriges jordbruk lägga ned har vi inte gjort miljön
              någon tjänst. Vi ska se till att jobba tillsammans med dessa företagare
              för att minska miljöpåverkan. Det finns projekt som har pågått
              under en längre tid som är framgångsrika. Greppa näringen är en
              av dem. De ser vi nu till att exportera till andra länder runt
              Östersjön.
            </seg>
            <seg n="5b743c6b">
              Det är på det sättet vi arbetar. Vi kan inte arbeta med skygglappar
              och säga att vi ska beskatta det svenska jordbruket mer än de
              andra, för då gör vi inte miljön en tjänst. Det gör vi med den
              här delen när vi nu förbättrar konkurrensvillkoren för det svenska
              jordbruket.
            </seg>
            <seg n="f22cdb45">
              Fru talman! Vi kan konstatera att det under alltför lång tid
              har gjorts alldeles för lite för att förbättra miljön i våra hav.
              Centerpartiet och alliansregeringen har vidtagit en mängd åtgärder
              för att vända utvecklingen och skapa förutsättningar för att ta
              oss närmare de miljömål som vi tillsammans har satt upp här i
              Sveriges riksdag.
            </seg>
            <seg n="07251e5f">
              Vårt arbete är ett tydligt besked till våra grannländer och till
              övriga EU-länder: Vi tar vårt ansvar i Sverige för att göra haven
              renare. Vi kommer att fortsätta att driva på i EU för att övriga
              medlemsländer ska göra detsamma.
            </seg>
          </u>
          <note type="speaker" n="6279dea5">
            Anf. 54 LARS TYSKLIND (fp):
          </note>
          <u who="lars_tysklind_faac13" xml:id="i-485db1a0c770e764-0" n="cd8412ae">
            <seg n="821af013">
              Fru talman! Jag börjar med att yrka bifall till utskottets förslag
              i betänkandet och avslag på samtliga reservationer. Betänkandet
              handlar mycket om havsmiljön och då främst Östersjön men även
              en del om förnybara drivmedel och biogas.
            </seg>
            <seg n="9860904b">
              Läser man reservation 1 från den samlade oppositionen, Insatser
              för miljön i Östersjön med mera, kan man se att det krävs krafttag
              och kraftfulla politiska insatser för att rädda och utveckla Östersjöns
              miljö och öka det internationella arbetet. Det är bara att konstatera
              att vi är helt överens i de frågorna.
            </seg>
            <seg n="f0f3b851">
              När man läser detta får man ändå intrycket att ni inte riktigt
              har noterat att alliansregeringen alltsedan den tillträdde 2006
              har högprioriterat havsmiljöfrågorna. Nu tycker jag i och för
              sig att debatten här i dag har nyanserat den bilden något.
            </seg>
            <seg n="909f954b">
              Det har tidigare nämnts att det första som alliansregeringen
              gjorde i det här sammanhanget var att inrätta en budgetpost just
              för havsmiljön för att markera hur viktig den är. Från det kontot
              har det finansierats en del saker. Bland annat har detta med att
              kunna planera och projektera våtmarker kommit därifrån.
            </seg>
            <seg n="47f669a9">
              Sedan nämnde Tina Ehn projektet med utfiskning av skarpsill.
              Jag vet inte om hon riktigt trodde på det, men hon talade om att
              vi skulle vara torskens beskyddare. Jag tycker att vi kan säga
              att Sverige via vår regering har varit drivande i att skapa de
              förvaltningsplaner med mera för Östersjön som är grunden.
            </seg>
            <seg n="2a1d1423">
              Om vi nu pratar om trender kan vi när det gäller torsken i Östersjön
              se, även om man inte ska ropa hej för tidigt, att vi har vänt
              en trend och att det finns ett helt annat ansvar i EU-politiken.
              Jag är helt övertygad om att Sverige har spelat en väldigt stor
              roll i det sammanhanget.
            </seg>
            <seg n="64f34b11">
              Om man ser vidare på det som har tagits upp här tidigare är det
              klart att övergödningen är ett av de grundläggande problemen.
              Jag tror väldigt mycket på rådgivningsprojektet Greppa näringen.
              Man börjar från grunden och har ett underifrånperspektiv, och
              man tror att den enskilde lantbrukaren kan ändra på saker och
              ting genom kunskap och råd.
            </seg>
            <seg n="a3a5b92d">
              Den handelsgödseldiskussion som vi har haft har egentligen visat
              en helt annan tro från oppositionens sida. De tror att den enskilde
              lantbrukaren plötsligt struntar i denna kunskap bara för att det
              blir lite billigare och börjar sprida handelsgödsel omkring sig
              mer än man behöver för att få optimal växtlighet. Jag tror inte
              ett dugg på det. Det är en lite märklig syn. I så fall skulle
              sådana här projekt vara meningslösa.
            </seg>
            <seg n="eff35995">
              Det har vidare nämnts här att alliansregeringen har satsat mycket
              genom lokala vattenvårdssatsningar, som LOVA-projektet. Det finns
              intressanta projekt i Östersjön nu, och det gäller även det som
              växer i Östersjön. Det är till exempel musselodlingar, och det
              ska bli väldigt intressant att se vad detta leder till. Det har
              visat sig att musslor både på västkusten och i Östersjön har en
              förmåga att samla ihop väldigt mycket näringsämnen som man sedan
              kan föra upp på land.
            </seg>
            <seg n="6b0fb198">
              Allting tar tid, som har sagts här tidigare. Det förbud mot fosfat
              som har införts först i tvättmedel och nu även i maskindiskmedel
              kanske det inte går att se effekten av på ett eller två år, men
              det är viktiga steg som har tagits. Denna typ av förbud, som det
              mot fosfater, ligger med i de rådsslutsatser om Östersjöstrategin
              som nu finns sedan december 2009. Det är det som är det viktiga
              i sammanhanget Sverige kan inte självt lösa detta.
            </seg>
            <seg n="d1e4d9f1">
              Sofia Arkelsten och Claes Västerteg från Alliansen har tagit
              upp alliansregeringens inriktning mot att göra en samlad havspolitik,
              och det ska man värdera väldigt högt. Det senaste exemplet är
              förslaget om en samlad myndighet för havs- och vattenmiljön. Det
              går inte att ha vattenfrågorna i stuprör, utan allt vatten hänger
              ihop. Bara genom att skapa den här myndigheten tror jag att vi
              kommer att komma mycket längre än vad vi har gjort i dag.
            </seg>
            <seg n="eba5944c">
              Jag hoppas att det framgår av detta resonemang att alliansregeringen
              har ett brett spektrum av åtgärder som vidtas nationellt. Men
              som jag sade kan vi inte lösa detta själva, utan vi måste ha ett
              internationellt samarbete.
            </seg>
            <seg n="fd9065cd">
              Vi har nu Östersjöstrategin på plats. Det var en av de stora
              prioriterade frågorna för Sverige under ordförandeskapet att få
              detta i hamn, och det lyckades vi med. Östersjöstrategin gäller
              inte bara miljön, men den första utmaning som nämns är att skapa
              en hållbar miljö.
            </seg>
            <seg n="3524b477">
              I Östersjöstrategin finns det 15 prioriterade områden, och Sverige
              har åtagit sig att vara ledande i 4 av dem och dessutom att stå
              för en hel del så kallade flaggskeppsprojekt. Jag har räknat ut
              att åtminstone hälften av de prioriterade områdena har direkt
              anknytning till havsmiljön. Det kan vara alltifrån fisket till
              övergödningsproblematiken. LRF med sina systerorganisationer runt
              Östersjön jobbar just med rådgivningsprojekt, typ Greppa näringen.
            </seg>
            <seg n="e72192d5">
              Man kan naturligtvis säga att Östersjöstrategin är ett internt
              EU-projekt. I en reservation står det även om den nordliga dimensionen,
              och Sverige bejakar att man jobbar inom den. Island, Norge och
              Ryssland finns också med i detta. Inom Östersjöstrategin faller
              man mycket tillbaka på Helcom, Helsingforskommissionens aktionsplan
              för Östersjön Baltic Sea Action Plan, som den heter. Det låter
              kraftfullt. Där är Ryssland med, och det samarbetet är naturligtvis
              väldigt viktigt. Man måste notera att det här finns med som en
              viktig ingrediens i EU-samarbetet.
            </seg>
            <seg n="b339e091">
              Jag kan säga lite grann i fråga om toalettavfall från båtar.
              Det har diskuterats till och från vad problemet egentligen är
              och hur stor påverkan detta kan ha. Samtidigt vore det helt ologiskt
              om man inte gjorde någonting åt detta även på fritidsbåtssidan,
              om inte annat som en sanitär sak. Kryssningsfartygen, färjorna
              och även lastfartygen är kanske ett större problem i det stora.
            </seg>
            <seg n="b513252c">
              Jag besökte Västervik i förra veckan och såg hur man där tillverkade
              ganska robusta små tömningsanläggningar för just fritidsbåtstoaletter.
              Jag tror att grunden är att hamnar får ta ansvaret och att det
              styrs upp i lagstiftningen att man måste ha möjligheter att tömma.
            </seg>
            <seg n="6a2f9f80">
              Fru talman! Jag dristar mig att säga några ord till om handelsgödselskatten,
              som jag var inne på förut. Jag tycker att synen på den enskilde
              lantbrukaren är lite skrämmande att man tror att det bara är ekonomiska
              incitament som driver människor. Jag tror mycket mer på kunskap.
            </seg>
            <seg n="2ee88476">
              I landsbygdsprogrammet är 70 procent av EU:s miljöåtgärder riktade
              mot jordbruket, så de är väldigt koncentrerade på detta. Där finns
              Greppa näringen, ersättning för fånggröda, skyddszoner, vallersättning
              och stöd till restaurering eller nyskapande av våtmarker. Man
              är brett med om alla de åtgärderna tillsammans, och det finns
              ett stort underifrånperspektiv.
            </seg>
            <seg n="16716dde">
              Handelsgödsel är en väldigt komplex fråga, som har sagts här
              förut. Från Folkpartiets sida står vi tydligt för ekonomiska styrmedel,
              och det är möjligt att man även i framtiden skulle säga att de
              hade en viss effekt. Men det är ändå en komplex fråga. Det finns
              en balans, och man måste ha lika konkurrens i Europa. Ska man
              gå vidare med den här frågan måste man göra det på EU-nivå. Det
              kan inte vara så att Sverige låter sina lantbrukare ha högre kostnader
              än övriga Europas lantbrukare. Det skulle vara en orimlig situation,
              speciellt mot den bakgrund som jag nämnde, att man från svenskt
              lantbruks sida jobbar väldigt hårt med frågan. Som har nämnts
              här tidigare finns det ändå väldigt stora ekonomiska incitament
              för att inte sprida gödsel. Dessutom tror jag att man har kunskaper.
              Det är ingen som vill fördärva naturen det finns inte i min föreställningsvärld
              att lantbrukarna vill göra det. De lever nära naturen och vill
              skydda den på bästa sätt.
            </seg>
          </u>
          <note type="speaker" n="1706ce0b">
            Anf. 55 TINA EHN (mp) replik:
          </note>
          <u who="tina_ehn_f52113" xml:id="i-05dd43aeaf57d6d4-3" n="7e3b4190">
            <seg n="fb9eaaca">
              Fru talman! Alliansregeringen glider faktiskt rätt mycket på
              det miljöarbete som har pågått i samhället under väldigt lång
              tid och under tidigare regeringar. Ni har liksom motats fram av
              det här. Jag undrar ibland: Vad vågar ni göra själva?
            </seg>
            <seg n="3a00b948">
              Ja, ni skapar ett havsmiljökonto. Visst det är så man gör när
              man vill profilera en fråga. Vi skapade ekologisk produktion förra
              mandatperioden. Det har ni tagit bort. Det är så det fungerar.
            </seg>
            <seg n="e8537902">
              Inom havsmiljökontot finns det en massa projekt som alla ska
              bli någonting väldigt bra och leda fram till en bättre havsmiljö.
              Vi hoppas alla att de gör det det har vi ingenting emot. Ni tog
              pengar från området biologisk mångfald. Det är ett dribblande
              med olika resurser.
            </seg>
            <seg n="5bf72099">
              Jag vill ta upp frågan om landsbygdsprogrammet. Den tidigare
              regeringen och Miljöpartiet drev på för att få mer pengar till
              landsbygdsprogrammet och miljöprojekten. Ni ska inte glömma det.
            </seg>
            <seg n="604b7d85">
              Vi pratar alla om projektet Greppa näringen. Det är en bra sak.
              Det är något som vi också stöder, och jordbruket ska få en eloge
              för en bra sak. Samtidigt är alla överens om att det finns en
              belastning totalt sett från jordbruket som påverkar vår havsmiljö
              mest av allt. Då finns ytterligare saker som kan göras. En sak
              är till exempel skatt på handelsgödsel. Det är inte samma sak
              som att inte tycka att jordbruket är viktigt, men det är en sak
              för att utveckla något nytt ny teknik, utnyttja biogaser eller
              näringsinnehållet i gödsel mer, skapa redskap och maskiner som
              kan användas även när det är blött på åkrarna. Det handlar om
              en utveckling som går mot ett hållbart samhälle.
            </seg>
          </u>
          <note type="speaker" n="660c77b1">
            Anf. 56 LARS TYSKLIND (fp) replik:
          </note>
          <u who="lars_tysklind_faac13" xml:id="i-485db1a0c770e764-1" n="cd8412ae">
            <seg n="767d6eba">
              Fru talman! Det är lite svårt att bemöta en mängd påståenden
              där vi är överens. Låt mig ta upp det senaste om biogas. Det är
              väl ingen här i kammaren som tycker att biogasprojekt är dåliga
              projekt. Även där finns det många projekt hos lantbrukare via
              landsbygdsprogrammet. Det finns i dag biogasprojekt som man tittar
              på. Det handlar mycket om det som Tina Ehn var inne på förut,
              det vill säga att se kombinationen att få fram bra gödningsmedel
              och energi samtidigt. Det blir en vinnvinn-situation.
            </seg>
            <seg n="093cfbb3">
              Nu har vi diskuterat skatt på handelsgödsel. Även den debatten
              har vi haft tidigare. Från Folkpartiets sida kan vi se att det
              finns en vits med ekonomiska styrmedel av den typen, men man måste
              ändå se helheten i sammanhanget. Då har vi både konkurrenssituationen
              och det som framför allt Sofia Arkelsten var inne på att kostnaderna
              stiger så mycket att styrningseffekten blir liten. Det finns ingen
              lantbrukare i dag som översprider handelsgödsel. Det vore företagsekonomiskt
              dumt. Även om skatten får en effekt framåt skulle den vara så
              pass liten att vågskålen väger över. Den konkurrensnackdel som
              det svenska jordbruket i så fall får väger tyngre i det sammanhanget.
            </seg>
          </u>
          <note type="speaker" n="d51df007">
            Anf. 57 TINA EHN (mp) replik:
          </note>
          <u who="tina_ehn_f52113" xml:id="i-05dd43aeaf57d6d4-4" n="7e3b4190">
            <seg n="d4a4c7e8">
              Fru talman! Jag hade tänkt att fråga Lars Tysklind och Folkpartiet
              om man inte tror på ekonomiska styrmedel. Det var en fråga jag
              fick när jag var uppe i talarstolen. Den kan du få med dig.
            </seg>
            <seg n="d960804d">
              Samtidigt måste jag få kommentera frågan om skatt på handelsgödsel.
              Det är bra för en lantbrukare att köpa handelsgödsel ifall det
              är blött på åkrarna eller ifall det är besvärligt att köra ut
              stallgödsel. Stallgödseln kan bli liggande. Det är inte ett värde
              i den som det många gånger borde vara. Det kan tyckas vara företagsekonomiskt
              vansinnigt, men verkligheten är sådan att klimatet påverkar vad
              man gör.
            </seg>
            <seg n="26825517">
              Häromdagen träffade jag några lantbrukare som idkar ekologiskt
              lantbruk. En mjölkproducent sade att när han gick över till ekologiskt
              lantbruk för tio år sedan köpte han handelsgödsel för säkerhets
              skull. Han vågade inte tro att det gick. Det handlar om många
              delar i detta.
            </seg>
            <seg n="4607f019">
              Jag tycker att det är viktigt att utveckla det hållbara jordbruket
              och ta vara på näringsämnen. Det behövs rätt mycket insatser för
              att ta till vara näringsämnena i samhället. Det är många som inte
              delar uppfattningen att skatten inte har haft en styrningseffekt,
              inte minst det som gäller kadmium. Där vill jag påstå att ni är
              helt fel ute.
            </seg>
            <seg n="cebe3a11">
              Vi är eniga om många saker, men det gäller att driva på i alla
              led. Det gäller också att driva på i partierna. Jag har varit
              kommunpolitiker tidigare och har jobbat med många av frågorna.
              Jag känner att det räcker inte att stå på riksnivå och säga något,
              utan stödet måste finnas på alla nivåer. Partierna måste vara
              med även på andra nivåer.
            </seg>
          </u>
          <note type="speaker" n="6ab41c08">
            Anf. 58 LARS TYSKLIND (fp) replik:
          </note>
          <u who="lars_tysklind_faac13" xml:id="i-485db1a0c770e764-2" n="cd8412ae">
            <seg n="a43a553d">
              Fru talman! Folkpartiet tror verkligen på ekonomiska styrmedel.
              Jag svarade egentligen i mitt förra inlägg på den fråga som Tina
              Ehn ställde efteråt. Det kanske hjälper det hela, och det är väl
              bra.
            </seg>
            <seg n="41d4ad54">
              Sedan var det frågan om hållbart jordbruk och att ta vara på
              näringsämnen. Även för stallgödsel finns problem. Där måste också
              finnas kunskap om när man sprider och hur man sprider den. Lagstiftningen
              har skärpts när det gäller att man inte får sprida gödsel nära
              vattendrag, på sluttande mark och så vidare. Det finns problem
              med alla typer av gödsel.
            </seg>
            <seg n="347f62d9">
              Projektet Greppa Näringen har varit bra i arbetet med frågan.
              Man vill ha bort onödig urlakning. Det finns en basurlakning,
              sedan finns en urlakning som sker vid optimal odling och sedan
              finns onödig urlakning. Det är ändå fråga om 20 procent. Man är
              fullt medveten om mot vilket mål man arbetar.
            </seg>
            <seg n="350b984b">
              Det här sättet att jobba underifrån är vägvinnande. Det är ingen
              bra situation när man beskriver det så att bara man släpper taget
              för statliga regleringar ändrar det sig tillbaka. Så är inte situationen.
              Vi kan jämföra med andra områden också. Vi har diskuterat fiske
              många gånger. När man får vara med och ta ansvar underifrån gör
              man det. Då blir det en stor acceptans för ett system och man
              vårdar de naturresurser man utnyttjar.
            </seg>
          </u>
          <note type="speaker" n="98d5f4c4">
            Anf. 59 LIZA-MARIA NORLIN (kd):
          </note>
          <u who="liza-maria_norlin_fbb2be" xml:id="i-cb6dcd234caa21e8-0" n="3c3f0849">
            <seg n="943d3bf0">
              Fru talman! Jag tänkte här i mitt anförande i dag ta upp två
              viktiga områden där politiken verkligen kan utgöra en skillnad
              och spela en viktig roll. Det ena är den fantastiska naturtillgång
              vi har alldeles utanför huset, nämligen Östersjön, och det andra
              är vår möjlighet att använda oss av förnybara drivmedel.
            </seg>
            <seg n="567384db">
              Jag har inte levt så länge, men jag upplever i alla fall att
              aldrig tidigare har man pratat så mycket om just Östersjön. Aldrig
              tidigare har det varit så mycket fokus och politisk aktivitet
              och handlingskraft riktat mot detta hav.
            </seg>
            <seg n="69ac58a3">
              På grund av vårt sätt att leva står detta vatten inför stora
              utmaningar där vi nu har möjligheten att påverka dess framtidsutsikter.
              Trots alla larmrapporter om tillståndet i Östersjön kan jag i
              dag känna mig ganska lugn inför framtiden. Östersjön ska återupprättas
              till ett ekosystem i balans. Det behövs kraftfulla åtgärder, och
              detta vidtar Sveriges regering. Det behövs också att vi samarbetar
              med länderna runt omkring, vilket vi gör. Det gläder mig verkligen
              att man under det svenska ordförandeskapet i EU prioriterade Östersjön.
            </seg>
            <seg n="8e77318d">
              Baltic Sea Action Plan har nämnts tidigare i dag. Det är givetvis
              ett viktigt arbete för att det ska bli ett ekosystem i balans.
              Utifrån våra antaganden har Naturvårdsverket tillsammans med andra
              berörda myndigheter utarbetat ett förslag till åtgärder för att
              göra det möjligt för Sverige att till 2016 minska vår del av utsläppen
              till Östersjön så att god miljöstatus kan nås till 2021.
            </seg>
            <seg n="1cf5283c">
              Ett av de största problemen i Östersjön är övergödningen. Den
              frågan har vi behandlat i flera minuter i dag. Övergödningen beror
              på närsalter och belastning från fosfor. Jag ser fram emot att
              ta del av Naturvårdsverkets arbete med att utveckla ett avgiftssystem
              för utsläpp av fosfor- och kväveföroreningar till haven. Det är
              en viktig metod som vi kan använda oss av. Som har nämnts tidigare
              i dag mycket har nämnts tidigare när man kommer som sista talare
              tror jag att en samlad havs- och vattenmyndighet är otroligt viktig
              för att dessa frågor ska hamna högt upp på den politiska agendan
              och i folks medvetande.
            </seg>
            <seg n="3d9d1d80">
              I övrigt har initiativen från regeringen varit många. Vi har
              nämnt massor i dag. Redan år 2006 antogs havsmiljöanslaget i statsbudgeten.
              Det var en tydlig viljeriktning från regeringen. Det var ett nytt
              initiativ som vi tog. Inom ramen för landsbygdsprogrammet används
              uppskattningsvis 800 miljoner kronor per år för övergödningsrelaterade
              åtgärder. LOVA har nämnts tidigare och förbud mot fosfater i tvätt-
              och maskindiskmedel.
            </seg>
            <seg n="f4ef149a">
              Den andra stora utmaningen vi står inför vad gäller klimat och
              miljö är givetvis transportsektorn. Vår fordonspark måste i allt
              snabbare takt ställa om till att lämna fossilberoendet. Det är
              vi alla överens om. Vi måste ställa om till förnybara drivmedel.
            </seg>
            <seg n="d2921bf9">
              Kristdemokraterna har sedan länge tydligt redovisat vår syn på
              biodrivmedel. I vår miljöpolitiska rapport från 2008 står det
              att vi vill driva på EU-kommissionen att utveckla hållbarhetskriterier
              för biodrivmedel. Det är det vi gör nu, och vi kommer snart att
              behandla detta i den här salen. Vi vill göra satsningar på forskning
              om och utveckling av andra generationens drivmedel. Det är inga
              nya frågor för oss. Vi har också pratat om att tillsätta en nationell
              samordnare för utbyggnad av biogas i kommunerna. Vi vill att kollektivtrafik
              och taxi alltmer ska köra just på biogas. Vi vill utöka dagens
              femprocentiga låginblandning av etanol i bensin till minst 10
              procent. Det är också gammal politik för oss och någonting som
              regeringen jobbar med.
            </seg>
            <seg n="0d0531de">
              För att lyfta fram goda exempel kan jag ta Helsingborg, där en
              kristdemokrat är miljönämndens ordförande. Helsingborg är Sveriges
              kanske främsta biogaskommun. De har en genomtänkt struktur med
              hushållsnära avfallshämtning med obligatorisk källsortering i
              tio fraktioner i alla hushåll. De följer strikt EU:s avfallshierarki
              vad gäller återanvändning, återvinning, biogasproduktion och miljöcertifierat
              biogödsel som skickas ut till lantbruken via pipeliner. Dessutom
              kommer Helsingborg från nästa år att ha världens största anläggning
              för produktion av flytande metan från deponi. Detta kommer att
              vara helt avgörande för de tunga transporterna på vägarna och
              deras möjligheter till biobränsle. Det är tydligt att man kan
              göra ganska mycket på det lokala planet om det finns vilja och
              kristdemokrater som styr.
            </seg>
            <seg n="ff7a3b2f">
              Fru talman! Det finns mycket vi kan göra på de olika politiska
              nivåerna för att främja en miljövänlig transportsektor. Biodrivmedel
              kommer fortsättningsvis att vara en viktig del i övergången till
              en fossiloberoende fordonsflotta. Men för att verkligen säkra
              ett hållbart resande behöver vi hållbarhetskriterier. De är verkligen
              jätteviktiga. Vi har tidigare nämnt den proposition som vi snart
              kommer att behandla här i kammaren. Den är ett viktigt steg på
              vägen. Liksom många andra här i dag ställer sig Kristdemokraterna
              helt bakom livscykelanalysen. Vi måste se från första början till
              slut vilken påverkan det hela får för att kunna garantera ett
              bra resande för oss.
            </seg>
            <seg n="a9f6153c">
              Jag skulle vilja förtydliga Alliansens politik för ekologisk
              produktion: Vi tror inte att det är politiker som skapar ekologisk
              produktion. Genom Landsbygdsprogrammet ger vi förutsättningar,
              och det är konsumenterna som avgör vad som köps. Det gläder mig
              att konsumenterna alltmer handlar ekologiskt.
            </seg>
          </u>
          <note n="b7ec7512">
            Jag yrkar bifall till utskottets förslag i betänkandet Vatten-
            och luftvård och avslag på samtliga motioner.
          </note>
          <note n="717a97be">
            Överläggningen var härmed avslutad.
          </note>
          <note n="bd3a00e3">
            9 § Kretslopp, återvinning m.m.
          </note>
          <note n="a9717e2f">
            Föredrogs
          </note>
          <note type="speaker" n="d9409470">
            Anf. 60 ROLAND BÄCKMAN (s):
          </note>
          <u who="roland_backman_770f57" xml:id="i-cbf7bd3fc05c76f3-3" n="cdffd807">
            <seg n="1b74556b">
              Fru talman! Inledningsvis yrkar jag bifall till reservation 4.
              Jag står givetvis också bakom våra andra reservationer 2, 3 och
              5.
            </seg>
            <seg n="e73d10a1">
              En avreglering av avfallsmarknaden medför stora risker gällande
              hushållsavfall då den går stick i stäv med ökad miljöhänsyn. Riskerna
              med regeringens avregleringsförslag är att vi får minskade incitament
              till kommunala initiativ, fler transporter, högre kostnader för
              medborgare och en minskad miljöhänsyn. Det är en uppfattning som
              också Naturvårdsverket står bakom, om jag har läst rätt.
            </seg>
            <seg n="41ab9167">
              Finns det egentligen några som helst skäl till att avreglera
              avfallsmarknaden mer än rent ideologiska? Jag tror att priset
              för ett rent ideologiskt ställningstagande i så fall kan komma
              att bli otroligt högt.
            </seg>
            <seg n="df321f05">
              Fru talman! Jag tycker att majoriteten ska ta sig en ordentlig
              funderare på vad man vill åstadkomma med en avreglering av avfallsmarknaden
              och vilket det totala resultatet blir i förlängningen.
            </seg>
            <seg n="50145281">
              Sverige är ett av de bästa länderna i världen när det gäller
              pantning av burkar och petflaskor. Miljövinsterna är stora. Nio
              av tio burkar och flaskor återvinns, vilket är mycket bra. De
              flesta kanske ändå inte tänker på att de 10 procent som inte återvinns
              blir en mycket stor mängd burkar och flaskor om man ser till det
              antal som slängs i naturen. Den stora mängd aluminiumburkar som
              transporteras mellan EU-länder hamnar även den ofta i soporna
              eller i vår natur. Detta gör det självklart att Sverige ska arbeta
              för ett gemensamt pantsystem i Europa.
            </seg>
            <seg n="56bf81ed">
              När man läser den borgerliga majoritetens texter får man intryck
              av att det finns många, många hinder för ett gemensamt pantsystem.
              Det är svårt, och det kostar pengar. Men det är nog i första hand
              en fråga om vilja, tror jag.
            </seg>
            <seg n="1cbfa16d">
              Fru talman! Sverige, som är ett av världens bästa länder när
              det gäller pantning av burkar och flaskor, måste kliva fram och
              ta ett tydligt initiativ när det gäller att skapa ett gemensamt
              pantsystem i Europa. Det finns ingen anledning att vänta och kanske
              göra i morgon vad vi skulle kunna göra i dag i denna viktiga fråga.
              Här krävs politisk handlingskraft.
            </seg>
            <seg n="cf4810ce">
              Dumpning av elavfall i utvecklingsländer är ett stort problem.
              Avfallet som dumpas i utvecklingsländer utges för att vara produkter
              som kan återanvändas. Men de är i själva verket oanvändbara. När
              fattiga människor, inte sällan barn, plockar sönder produkter
              för att ta till vara på värdefulla metaller görs det utan kännedom
              om riskerna med de farliga ämnen som frigörs i samband med att
              man monterar isär saker. Den dumpning av elavfall som görs bara
              för att hålla kostnaderna nere måste därför stoppas.
            </seg>
            <seg n="535feab3">
              Fru talman! Sverige bör agera för strängare kontroller och inspektionskrav
              för att motverka att elavfall utan andrahandsvärde skeppas till
              utvecklingsländer för att monteras isär. Sverige kan inte stillatigande
              och fullt medvetet utsätta barn i utvecklingsländer för de stora
              risker som dumpningen av elavfall utgör. Här krävs det också politisk
              handlingskraft.
            </seg>
            <seg n="f77c8d93">
              Läkemedelsrester i våra vatten är svåra att spåra, men olika
              hormonpreparat och antibiotika upptäcks i utflöden från bland
              annat sjukhus och reningsverk. Vissa läkemedelsrester kan orsaka
              skador på fisk, vilket gör att vi skyndsamt bör agera för att
              motverka detta problem. Det finns i dag reningstekniker som avskiljer
              de flesta ämnen, men metoderna är dyrbara.
            </seg>
            <seg n="d3baeb38">
              Från Socialdemokraterna vill vi därför satsa på förebyggande
              arbete som förhindrar spridningen av läkemedel i våra vattendrag.
              Vi vill givetvis också fortsätta med försök och forskning för
              att ta fram de bästa reningsteknikerna.
            </seg>
            <seg n="7e814af3">
              Fru talman! Majoriteten vill tydligen avvakta lite grann.
            </seg>
          </u>
          <note type="speaker" n="95973d13">
            Anf. 61 JACOB JOHNSON (v):
          </note>
          <u who="jacob_johnson_8077eb" xml:id="i-d341fde3cc850b1c-1" n="cd36bc6c">
            <seg n="4ffa5251">
              Fru talman! Debatten om kretslopp och återvinning gäller motioner
              från allmänna motionstiden i höstas. Det handlar bland annat om
              biologiskt avfall, pant för dryckesförpackningar, export av elavfall
              och kemikalielagstiftningen.
            </seg>
            <seg n="021609e6">
              Jag vill inledningsvis ta upp två reservationer från Vänsterpartiets
              sida som berör biologiskt avfall på olika sätt. Eftersom det biologiska
              avfallet alltmer ses som en resurs ur vilken man kan utvinna biogas
              och kompost, till exempel, är det viktigt att hantera avfallet
              så att det kommer till största möjliga nytta.
            </seg>
            <seg n="bbfe75b3">
              Från Vänsterpartiets sida har vi i den första reservationen föreslagit
              att en utredning tillsätts med uppdrag att föreslå hur staten
              kan stimulera utsortering av matavfall. Enligt EU:s nya avfallsdirektiv
              ska insamling av biologiskt avfall främjas.
            </seg>
            <seg n="c87584f3">
              Det finns ett svenskt nationellt mål som till 2010 skulle innebära
              att 35 procent av det organiska avfallet ska utsorteras och rötas
              eller komposteras. Men i dag är det en mindre andel, bara drygt
              5 procent, som faktiskt sorteras ut. Målet verkar vara svårt att
              nå på kort sikt. För att öka andelen insamlat organiskt material
              måste satsningar göras inom mottagning och förbehandling av avfall,
              så att det sedan kan användas till rötning och kompostering eller
              malas till slam genom en avfallskvarn. Rötning och slam kan i
              sin tur ge biogas. Slammet från avfallskvarnar kan även återföras
              till jordbruksmarken på samma sätt som jord från komposter.
            </seg>
            <seg n="693c411f">
              I betänkandet hänvisas bland annat till den miljömålsproposition
              som nu lagts fram. Men vi som har läst miljömålspropositionen
              kan ju konstatera att den inte innehåller några nya konkreta åtgärder.
              Den har fokus mest på en omorganisering av miljömålsarbetet. I
              praktiken skjuter man frågorna om etappmål och åtgärder framför
              sig. Till själva debatten om miljömålspropositionen ska vi återkomma,
              naturligtvis, men jag kan i alla fall konstatera att den inte
              ger något nytt vad gäller insamling av biologiskt avfall.
            </seg>
            <seg n="890f9fb1">
              Som vanligt när det gäller motionsyrkanden hänvisas till pågående
              utredningsarbeten. Bland annat har Statens energimyndighet i samråd
              med Statens jordbruksverk och Naturvårdsverket ett uppdrag att
              utveckla en sektorsövergripande långsiktig strategi och föreslå
              åtgärder som bidrar till ökad användning av biogas. I en lägesrapport
              för en månad sedan anfördes att för storskaliga anläggningar inom
              avlopps- och avfallssektorn kan insatser vara viktiga för att
              öka produktionen av biogas. Det kan göras till exempel genom rötning
              av avloppsslam, livsmedelsindustrins avfall och matavfall från
              storkök, butiker och restauranger och naturligtvis från hushåll.
              Det skulle kunna innebära att man sluter kretsloppet av näring
              i samhället, vilket naturligtvis är en viktig grundläggande princip.
              I delar av landet med goda förutsättningar stor andel åkermark
              och förekomst av livsmedelsindustri bedömer man att mer än 35
              procent av matavfallet kan samlas in för biologisk behandling.
              Utredningen föreslår också mer forskning om användning av rötresterna
              för spridning på åkermark, liksom informationsinsatser etcetera.
            </seg>
            <seg n="6579edd9">
              Det ska komma en slutrapport om någon månad. Vi får väl se vad
              den innehåller och vad regeringen kommer att föreslå. I avvaktan
              på konkreta åtgärder kvarstår jag vid vår reservation om förslag
              på statliga stimulanser inte bara utredningar men jag avstår för
              tids vinnande från att yrka bifall till den.
            </seg>
            <seg n="861be91a">
              Det biologiska avfallet är som sagt en viktig resurs som kan
              ge biogas som kan ersätta bensin som bilbränsle. En fråga som
              är av stor praktisk betydelse för att möjliggöra en effektiv användning
              av detta avfall är hur hushållsavfallet från verksamheter som
              storkök, restauranger och livsmedelsaffärer ska omhändertas. I
              dag tar kommunerna hand om detta avfall, eftersom det är av samma
              karaktär som avfallet från hushåll, vilket ger dessa, det vill
              säga kommunerna, underlag för de stora investeringar som krävs
              för att kunna röta avfallet till biogas och rötningsrester.
            </seg>
            <seg n="f3ab0aee">
              I en regeringspromemoria föreslås dock att den som bedriver en
              yrkesmässig verksamhet ges en möjlighet att under vissa förutsättningar
              lämna hushållsavfall till någon annan än kommunen eller den som
              kommunen har anlitat. Promemorian är nu under beredning i Regeringskansliet.
            </seg>
            <seg n="18b736cb">
              Jag och Vänsterpartiet anser att en eventuell avreglering av
              avfallsmarknaden på detta sätt kan medföra stora problem och att
              den går stick i stäv med ambitionerna om ökad miljöhänsyn. Naturvårdsverket
              har, som vi tidigare har hört, påpekat riskerna med avregleringsförslaget
              eftersom det leder till minskade incitament till kommunala initiativ
              och minskade möjligheter att få storskaliga fördelar när det gäller
              anläggning av rötningsanläggningar. Eftersom en alternativ utförare
              också måste skicka runt sina bilar för att samla in hushållsavfallet
              blir det bilar från olika insamlare som åker runt i samma område.
              Några samlar in från hushåll och andra från storkök och restauranger.
              Vi kan räkna med högre avgifter för medborgarna och totalt sett
              minskad miljöhänsyn. Naturvårdsverket har framfört en lång rad
              tunga argument mot förslaget i regeringspromemorian. Nu har det
              ännu inte kommit något förslag från regeringen, och det finns
              fortfarande tid för regeringen att tänka över frågan. I avvaktan
              på detta yrkar jag bifall till reservation 2.
            </seg>
            <seg n="0c46ead1">
              Fru talman! Den växande kemikalieanvändningen i vårt samhälle
              är ett stort problem. Vi har ofullständig kunskap om effekter
              av dessa medel, särskilt kombinationseffekter eller vad man brukar
              kalla cocktaileffekter. Det finns ju forskarrapporter som kan
              redovisa att små barn har upp till 200 främmande kemikalier i
              blodet, alltifrån ämnen som ingår i plast till växtbekämpningsmedel,
              möbler, tvättmedel, läkemedel och så vidare. Enligt SCB slog försäljningen
              av bekämpningsmedel alla rekord under 2008. Även användningen
              av svampmedel har ökat rekordartat.
            </seg>
            <seg n="35bf5503">
              Osäkerheten om riskerna med många kemikalier är som sagt stor.
              Det är mindre än 5 procent av de drygt 100 000 kemikalier som
              finns på den europeiska marknaden i dag som har testats. Därför
              är det av största vikt att substitutionsprincipen följs i alla
              lägen, så att farliga kemikalier ersätts med säkrare alternativ
              om sådana finns. Konsumenter och alla som arbetar med kemikalier
              måste ha bästa möjliga kunskap och information.
            </seg>
            <seg n="5b06dfd4">
              Nu är kemikalielagstiftningen, som påpekas i betänkandet, helt
              harmoniserad i EU, och Sverige kan därmed inte ha strängare regler.
              Vänsterpartiet beklagar detta. EU:s regelverk bör vara ett golv,
              inte ett tak, och vi anser att Sverige bör verka för att enskilda
              EU-länder ska tillåtas gå längre än EU i sin nationella kemikalielagstiftning.
              Detta har vi uttryckt i reservation 7, som jag naturligtvis står
              bakom men som jag för tids vinnande inte yrkar bifall till i dag.
            </seg>
          </u>
          <note type="speaker" n="4f8c6e8e">
            Anf. 62 TINA EHN (mp):
          </note>
          <u who="tina_ehn_f52113" xml:id="i-05dd43aeaf57d6d4-5" n="7e3b4190">
            <seg n="726bd3a2">
              Fru talman! Jag ska inte bli så långrandig i den här diskussionen,
              men jag ska ta upp några reservationstexter och prata lite om
              dem. Det handlar om kretslopp och återvinning, och det är miljö-
              och jordbruksutskottets betänkande nr 16. Också här behandlas
              en massa motioner från allmänna motionstiden.
            </seg>
            <seg n="75fb655d">
              Jag tänkte ta upp detta med pant på dryckesförpackningar, där
              vi i reservationen säger att ett gemensamt EU-system skulle kunna
              vara en lösning. Som Kommerskollegium har framhållit skulle man
              kunna börja med ett gemensamt system i de nordiska länderna. Tydligen
              jobbar Nordiska rådet ganska mycket med den här frågan, vilket
              är positivt.
            </seg>
            <seg n="0d40f205">
              Sedan står det egentligen inte mer om saken, och man undrar lite
              om frågan lever på riktigt. Någonstans bör man ju börja. En miljard
              burkar privatimporteras till de nordiska länderna varje år. Även
              om vi i Sverige är duktiga på att få tillbaka våra egna burkar
              i systemen är det just detta som är ett problem. I huvudsak handlar
              det om burkar från Estland och Tyskland.
            </seg>
            <seg n="d2db4896">
              Jag tycker att reservationen är relevant. Där finns förslag om
              att gå vidare med denna fråga. På s. 11 i betänkandet står faktiskt
              att det inom EU enligt Naturvårdsverket för närvarande inte pågår
              något arbete gällande gemensam pant för samtliga EU-länder. När
              vi gick med i EU tyckte jag att det här var en självklar sak.
              Nog borde vi kunna ha ett gemensamt system även när det gäller
              detta, när vi nu ska jobba tillsammans och göra bra saker för
              miljön? Det är nu rätt många år sedan, faktiskt. Det skulle nog
              gå att fortsätta driva detta, tycker jag.
            </seg>
            <seg n="e388672d">
              Jag tar också upp detta med export av elavfall. I betänkandet
              nämns flera åtgärder som pågår och flera åtgärder som ska bli
              skärpta. Det är ju bra.
            </seg>
            <seg n="f925e08c">
              Men jag tror ändå att vi är lite naiva om vi tror att vi gör
              tillräckligt. I den här reservationen finns det en hänvisning
              till en rapport som Greenpeace har gjort. Och för två år sedan,
              när jag var på en global konferens, träffade jag själv människor
              från Sydafrika som ganska upprört berättade om den verksamhet
              som pågår. Det är export, bland annat till Sydafrika, av teknikprylar
              som egentligen är uttjänta. De exporteras inte alltid som avfall
              utan ibland som fullt fungerande dataapparater. Detta pågår på
              ett sätt som gör att man faktiskt blir lite orolig.
            </seg>
            <seg n="1a63a13c">
              Reservationen handlar om att Sverige bör agera starkare inom
              EU för strängare kontroller och inspektionskrav i hamnar med mera.
              Jag tycker att det är relevant att lyfta fram den. Vi vet ju att
              det inte löser någonting att flytta problem.
            </seg>
            <seg n="92ec1363">
              En annan reservation handlar om miljöeffekter av läkemedel. Jag
              tror att det är lite av en tickande miljöbomb. Reningsverken är
              inte anpassade för att ta emot läkemedel. De passerar oftast utan
              att brytas ned.
            </seg>
            <seg n="840ed63b">
              Konsumtionen av läkemedel ökar hela tiden. Och läkemedel kan
              i dag inte förbjudas på grund av miljöpåverkan. Men i betänkandet
              påpekas det att man ska se över EU-regler för godkännande av läkemedel.
              Man kanske kan få in några bra saker där.
            </seg>
            <seg n="2933afd0">
              Forskning pågår också. Men ytterligare krav kostar, som alltid.
              Jag hoppas att det inte ska bli en bromskloss när det gäller att
              skydda de vattenlevande organismerna från att skadas. Och jag
              hoppas inte att detta ska göra att man skickar problemen in i
              framtiden eller att man inte vill göra någonting alls när vi står
              inför fakta.
            </seg>
            <seg n="1922b30f">
              I dag drabbas både djur och människor, på grund av läkemedel
              och hormonstörande ämnen som sipprar ut i våra vattendrag och
              i vår miljö, av effekter som man under en lång tid har varnat
              för. Och nu har man ringat in än mer kunskap om detta.
            </seg>
            <seg n="b58c0214">
              Vi ska inte bara, som i betänkandet, se det här som något som
              man ska komma överens om i ett stort perspektiv. Det är jättebra
              om vi har en harmoniserad lagstiftning runt det hela. Det är jättebra
              om företagen frivilligt vill jobba med det här. Men dessutom har
              vi politik att sätta in. Jag tycker att man ska kunna jobba med
              att ställa krav när det gäller hur de här ämnena hanteras i vår
              miljö.
            </seg>
            <seg n="654397bd">
              Det finns en annan reservation som handlar om utbyte av skadliga
              kemikalier, vilka krav vi kan ställa på den offentliga upphandlingen
              och hur man genom stora inköp kan bana väg för förändringar.
            </seg>
            <seg n="1b6e9cd7">
              Därmed har jag inte så mycket mer att säga. Jag ställer mig bakom
              samtliga reservationer, men jag yrkar bifall till reservationerna
              4 och 6.
            </seg>
          </u>
          <note type="speaker" n="be2cf0ab">
            Anf. 63 STAFFAN APPELROS (m):
          </note>
          <u who="unknown" xml:id="i-6d1579f59b45a44f-1" n="ab72f328">
            <seg n="f9a45bda">
              Fru talman! De frågor som behandlas i det betänkande som vi nu
              diskuterar i kammaren kretsar alla kring det som är myntets baksida
              när det gäller all mänsklig verksamhet. Det handlar om det som
              förbrukas, vilka val vi gör för att förbruka så lite som möjligt
              och vad som händer med det avfall som vi ger upphov till.
            </seg>
            <seg n="7089f292">
              Hur väl vi lyckas med att skapa väl fungerande kretslopp är beroende
              av beslut som fattas på många olika nivåer och kräver ett aktivt
              deltagande från alla, enskilda, företag, ansvariga myndigheter
              och regeringar. Det gäller ända upp till internationell nivå.
            </seg>
            <seg n="9d84dbc9">
              De miljömässiga och ekonomiska vinster som kan göras genom att
              dels minimera avfallet, dels använda det avfall som skapas på
              rätt sätt är enorma. En gång i tiden betraktades såväl hushållssopor
              som biologiskt avfall enbart som något man ville bli av med.
            </seg>
            <seg n="c2d0d07f">
              Under de senaste årtiondena har medvetenheten vuxit om att även
              det som förbrukats har ett värde som antingen kan återföras till
              naturen eller skapa mervärden för människor och samhällen tack
              vare den energi som materialet innehåller. Teknikutvecklingen
              har gått snabbt framåt, och den mycket högre reningsgrad som kan
              uppnås i dag jämfört med tidigare öppnar för en fortsatt utveckling
              där en större andel av avfallet kan användas till olika ändamål.
            </seg>
            <seg n="1c5e24dd">
              Alliansregeringen har bland annat verkat för att ta fram strategier
              och åtgärder som på såväl kort som lång sikt syftar till att öka
              produktionen av biogas. Det är en utveckling som är mycket viktig
              för att lägga om energianvändandet i Sverige i en riktning som
              både skonar klimatet och leder till bästa möjliga ansvarstagande
              i varje steg. Rötning är en mycket bra behandlingsmetod för exempelvis
              avloppsslam och matavfall, och rötresten fungerar ofta utmärkt
              att sprida på åkermark.
            </seg>
            <seg n="89f435b7">
              Det man dock bör ha i tankarna är att lösningarna inte måste
              se likadana ut överallt. Det handlar om faktorer som närheten
              till åkermark, det lokala behovet av till exempel fjärrvärme och
              vilka möjligheter som finns till samrötning med annat material.
              Dock är det mål som man satt upp om att mer än 35 procent av matavfallet
              ska samlas in för biologisk behandling fullt möjligt att nå i
              vissa kommuner är målet redan uppnått och här bör ambitionsnivån
              vara fortsatt hög.
            </seg>
            <seg n="eaec7b65">
              Den tekniska utvecklingen ger också större möjligheter att återföra
              den fosfor som finns i olika avloppsfraktioner till produktiv
              mark. Att bättre kunna sluta denna del av kretsloppet ger betydande
              miljöförbättringar på många områden.
            </seg>
            <seg n="7d817e1f">
              Det som är kritiskt när det gäller våra möjligheter att använda
              slammet handlar dels om att man ska kunna rena det tillräckligt
              mycket för att man ska få ned halterna av bland annat tungmetaller,
              dels om att man ska lyckas ta död på skadliga bakterier. Enligt
              Naturvårdsverkets redovisning bör andelen av återförd fosfor från
              avloppsvattnet, som i dag ligger på 20 procent, kunna öka. En
              första målsättning är att man ska nå 60 procent redan 2015. Här
              finns också ett behov av en översyn av de direktiv som finns på
              EU-nivå för att ytterligare driva på utvecklingen.
            </seg>
            <seg n="d3e58128">
              Ett problem som aktualiserats under de senaste åren och som också
              får återverkningar på reningsverkens verksamhet är spridningen
              av läkemedelsrester. Reningsverken är inte alltid anpassade för
              att rena vatten från den här typen av kemikalier, och även lagstiftningen
              på området är eftersatt. Som lagstiftningen ser ut i dag kan man
              inte förbjuda läkemedel på grund av negativ miljöpåverkan. I likhet
              med regeringen menar utskottet att Sverige internationellt bör
              verka för ökade krav, så att den negativa miljöpåverkan som vissa
              läkemedel ger upphov till minskar.
            </seg>
            <seg n="cd584750">
              Fru talman! Vi behöver också mer kunskap om hur läkemedel bryts
              ned i avloppsslammet och hur läkemedel beter sig kemiskt i naturen.
              Som forskningsområde är detta relativt nytt. Eftersom läkemedelsbranschen
              dessutom är internationell är en nationell lagstiftning i sig
              otillräcklig. Vi menar att en harmoniserad lagstiftning inom EU
              har bättre förutsättningar att kunna påverka.
            </seg>
            <seg n="5d9475ba">
              När det gäller det allmänna omhändertagandet av avfall har vi
              privatpersoner en viktig roll. I Sverige finns det ett stort intresse
              för miljöfrågorna, och vi når höga siffror när det gäller sortering
              och återvinning. En fråga som varit aktuell en tid och där ett
              arbete pågår gäller en övergång till sortering i materialströmmar.
              I teorin ger en sådan förändring marginella vinster på mängden
              material som sorteras ut, men den gör insamlingssystemet mer lättförståeligt
              för hushållen. I en av de motioner som behandlas i betänkandet
              föreslås märkning för att underlätta källsorteringen för hushållen,
              men genom en successiv övergång till sortering i materialströmmar
              blir systemet automatiskt mer lättbegripligt.
            </seg>
            <seg n="ec01653a">
              Kommunerna har monopol på omhändertagande av hushållens avfall
              och företagens hushållsliknande avfall. Just nu pågår ett arbete
              för att öppna för att företagen ska kunna beställa hämtning av
              hushållsavfallet från en valfri entreprenör. Det här har visat
              sig vara ett i vissa stycken kontroversiellt förslag. Det finns
              en oro för fler transporter och för att kvaliteten på omhändertagandet
              av avfallet riskeras. En sådan oro är inte helt obefogad Storbritannien
              är ett exempel på hur det kan gå när man genomför en ogenomtänkt
              avreglering men en förändring kan lika gärna innebära vinster.
              Det handlar snarare om att alla aktörer ska ha tydliga riktlinjer
              att följa. Det är inte heller osannolikt att transporterna åtminstone
              på vissa platser kan minska när en och samma entreprenör kan hämta
              allt avfall från ett och samma företag, vilket inte varit möjligt
              tidigare.
            </seg>
            <seg n="997d05d8">
              Fru talman! Det är tydligt att alla nivåer måste samspela. Vi
              måste ha högre ambitioner på EU-nivå, tydliga regelverk på plats
              här hemma och goda incitament för företag och hushåll att göra
              rätt. Då kan vi skapa fungerande kretslopp där varje steg är optimalt
              utformat och där det blir en självklarhet att ta till vara så
              mycket vi bara kan av den näring och energi som finns i vårt avfall.
            </seg>
          </u>
          <note n="ab0fd02c">
            Jag yrkar bifall till förslaget i utskottets betänkande och avslag
            på samtliga reservationer.
          </note>
          <u who="unknown" xml:id="i-694d615ee212f149-1" n="ab72f328">
            <seg n="e682130e">
              (Applåder)
            </seg>
          </u>
          <note type="speaker" n="e2baa809">
            Anf. 64 JACOB JOHNSON (v) replik:
          </note>
          <u who="jacob_johnson_8077eb" xml:id="i-d341fde3cc850b1c-2" n="cd36bc6c">
            <seg n="9532f73d">
              Fru talman! Jag skulle vilja be Staffan Appelros att lite grann
              utveckla sin ståndpunkt vad gäller en avreglering av insamlingen
              av hushållsavfallet. Jag skulle vilja höra om han står bakom den
              regeringspromemoria som föreslår en avreglering.
            </seg>
            <seg n="e3ee194a">
              Han uttryckte att det finns en oro som inte är obefogad. Han
              hänvisade till negativa erfarenheter från Storbritannien.
            </seg>
            <seg n="00df381a">
              Men du satte inte riktigt ned foten i din totalbedömning. Jag
              skulle vilja höra om du är klar med den. Jag tolkar dig som att
              du är positiv till avregleringen, men jag skulle vilja be dig
              utveckla din talan i frågan.
            </seg>
          </u>
          <note type="speaker" n="5b5ecd4e">
            Anf. 65 STAFFAN APPELROS (m) replik:
          </note>
          <u who="unknown" xml:id="i-07698767ec6ad5ae-0" n="ab72f328">
            <seg n="e6355b16">
              Fru talman! Det är inte lätt att uttala sig om ett förslag som
              inte är färdigt ännu. Det kommer att bli lättare senare.
            </seg>
            <seg n="96c9f804">
              Men en konkurrensutsättning av insamling är inte riktigt samma
              sak som en behandling. Vi ska komma ihåg att många av de företag
              som samlar in avfall är rena åkeriföretag. Det är få kommuner
              i det här landet där vi har kommunala sopåkare. Det är ofta redan
              utlagt på entreprenad.
            </seg>
            <seg n="aa43b25a">
              I Malmö, som jag kommer från, är det två privata företag som
              i konkurrens har tagit hand om insamlingen av material. Sedan
              går det till det kommunala. Det finns inte något fog för att man
              helt skulle slå ut den kommunala verksamheten för att någon annan
              skulle samla in det.
            </seg>
            <seg n="d6cd82d6">
              Jag tror inte att vi kommer att få ett ogenomtänkt förslag. Vi
              har som sagt de negativa effekterna att studera och kan vidta
              åtgärder så att vi inte får det som i London. Där kan det komma
              åtta konkurrerande sopåkare på en gata på kvällen. Man måste ha
              olika färg på soppåsarna för att de ska veta vilket avfall de
              ska samla in. Där har vi mycket att lära om hur man inte ska göra.
            </seg>
            <seg n="246e0994">
              Förslaget är inte färdigt. Jag har fullt förtroende för att det
              här kan göras på ett positivt sätt. Redan i dag finns det privata
              entreprenörer som hämtar in det så kallade industriavfallet hos
              ett företag. Varför skulle de inte kunna ta det hushållsliknande
              avfallet med sig samtidigt? Det kan likaväl hamna på rätt ställe,
              det vill säga hos det privata eller det kommunala företag som
              omhändertar avfallet sedan.
            </seg>
          </u>
          <note type="speaker" n="5ab14b29">
            Anf. 66 JACOB JOHNSON (v) replik:
          </note>
          <u who="jacob_johnson_8077eb" xml:id="i-d341fde3cc850b1c-3" n="cd36bc6c">
            <seg n="692df4a0">
              Fru talman! Den springande punkten är väl om man får ett system
              som hjälper eller stjälper möjligheten till rötningsanläggningar.
              Det nuvarande kommunala monopolet underlättar naturligtvis för
              kommunerna att göra de stora investeringar som krävs. Det har
              påpekats bland annat av Naturvårdsverket.
            </seg>
            <seg n="55869b68">
              Det är det ena. Det andra är trafikkonsekvenserna och den dubbla
              insamlingen.
            </seg>
            <seg n="b1b00c1a">
              Staffan Appelros är åtminstone medveten om problemen. Jag hoppas
              att regeringen också är det, även om jag är rädd för att regeringen
              i högre grad vägleds av ideologiska principer att öppna så kallade
              marknader för privata bolag.
            </seg>
            <seg n="ef42f799">
              Vi får väl se vad som händer. Men jag skulle vilja höra Appelros
              kommentarer till Naturvårdsverkets invändningar mot regeringspromemorian.
            </seg>
          </u>
          <note type="speaker" n="af70ee1f">
            Anf. 67 STAFFAN APPELROS (m) replik:
          </note>
          <u who="unknown" xml:id="i-07698767ec6ad5ae-1" n="ab72f328">
            <seg n="6704dabc">
              Fru talman! Jag tror nog att regeringen är minst lika klarsynt
              som jag i det här fallet. De invändningar som har kommit är att
              man har en oro för att det ska bli ökade transporter. Det tycker
              jag är en befogad oro. Det är den man måste ta med sig när man
              utformar det här förslaget så att vi minskar transporterna i stället.
            </seg>
            <seg n="b6cbec7d">
              Vi har inte för avsikt att av ideologiska skäl se till att det
              blir ökade lastbilstransporter på vägarna. Det ska finnas en miljövinst
              i detta. Det är jag övertygad om att det här förslaget kommer
              att leda fram till. Det ska vara en miljövinst även i en konkurrensutsättning.
            </seg>
          </u>
          <note type="speaker" n="508f4fe1">
            Anf. 68 ROLAND BÄCKMAN (s) replik:
          </note>
          <u who="roland_backman_770f57" xml:id="i-cbf7bd3fc05c76f3-4" n="cdffd807">
            <seg n="b306af2b">
              Fru talman! Jag hade i stort sett samma frågeställning, men nu
              när jag ändå har begärt replik får jag väl säga något. Oron är
              inte obefogad. Jag tycker att det känns bra att få den signalen
              från Staffan Appelros. Det känns viktigt.
            </seg>
            <seg n="a84896dd">
              Att göra en avreglering när det gäller marknaden för hushållsavfall
              ska kännas miljösäkert, tryggt och genomtänkt. Det hoppas jag
              att min kamrat här kan bidra till.
            </seg>
            <seg n="2023da62">
              En sak som man funderar på är transporterna. Kommer vi vid en
              avreglering att få en avfallsmarknad där man förbrukar mer eller
              mindre bränsle med transporterna? Man har en offentlig hämtning,
              och bredvid har man någon form av privat hämtning. Om så är fallet
              skulle jag vilja höra om vi kommer att få en minskad förbrukning
              av bränsle.
            </seg>
          </u>
          <note type="speaker" n="63693408">
            Anf. 69 STAFFAN APPELROS (m) replik:
          </note>
          <u who="unknown" xml:id="i-07698767ec6ad5ae-2" n="ab72f328">
            <seg n="a04c7b75">
              Fru talman! Det är lätt att dra paralleller till något som ligger
              nära en. Jag kan dra en parallell till verksamheten där jag kommer
              från, i södra Skåne. Där har vi ett avfallsbolag som jag tror
              betjänar 16 kommuner. I den största delen av det området, i Malmö,
              finns det ingen kommunal verksamhet i insamlingen. Det är som
              jag sade två privata företag som i konkurrens sköter insamlingen,
              men materialet går till den kommunala anläggning som omhändertar
              avfallet.
            </seg>
            <seg n="59c8fa45">
              Jag lyssnade på Roland Bäckman tidigare när han höll sitt anförande.
              Han talade om att vi hade en hög grad av återvinning. Han talade
              om 90 procent av burkar och flaskor. Han oroade sig för att de
              10 procenten hamnade i naturen.
            </seg>
            <seg n="76d9dbad">
              De hamnar oftast inte i naturen. De hamnar i soppåsen. Vi kan
              förbättra det, men de återvinns även där. Man sorterar ut till
              exempel metallen.
            </seg>
            <seg n="76563e30">
              I den här debatten får man fundera på om folk verkligen kastar
              skräp i naturen. Den insamling som sker på ett mycket rationellt
              sätt både av privata och kommunala företag runt om i landet styrs
              sedan till en behandling. De behandlingarna sköts i de olika kommunerna
              av antingen en mellankommunal eller en kommunal verksamhet. I
              vissa fall är det privata företag som sköter omhändertagandet
              av avfallet.
            </seg>
          </u>
          <note type="speaker" n="510f51f6">
            Anf. 70 ROLAND BÄCKMAN (s) replik:
          </note>
          <u who="roland_backman_770f57" xml:id="i-cbf7bd3fc05c76f3-5" n="cdffd807">
            <seg n="7d44ed5f">
              Fru talman! Hemma hos mig i min kommun i Norrland finns det privata
              aktörer som vill hämta det här avfallet. Men de vill hämta det
              inne i de centrala delarna av kommunen, inte i utkanten. Då blir
              det lite för dyrt och olönsamt. Det ska det offentliga fortsätta
              med enligt vad jag har hört.
            </seg>
            <seg n="d807603f">
              Jag tycker att Staffan Appelros och hans kamrater bör ta sig
              en ordentlig funderare innan de avreglerar den här marknaden.
              De bör ställa sig frågan om de kommunala initiativen och incitamenten
              kommer att öka med en avreglering. Och kommer vi att få färre
              transporter? Jag tror att man måste titta på andra ställen än
              där det är mycket folk. Jag tror att man måste titta på ställen
              där det är glest bebyggt och glest befolkat.
            </seg>
            <seg n="71b656f3">
              För att man ska få med medborgarna på ett sådant här arbete är
              det viktigt att inte kostnaderna skenar i väg för det enskilda
              hushållet. Då tycker jag att man ska titta på om det finns en
              risk för att det blir ökade kostnader för att bli av med avfallet.
              Sammantaget vill jag att man ska titta på om man får en ökad eller
              minskad miljöhänsyn med det här förslaget.
            </seg>
            <seg n="1ff80a7d">
              Jag tycker ändå att det känns lite tryggt att det inte verkar
              som om bara den övergripande ideologin som vanligt, höll jag på
              att säga kommer att få styra vart man tar vägen och till vilket
              pris som helst. Det känns tryggt.
            </seg>
          </u>
          <note type="speaker" n="8053536f">
            Anf. 71 STAFFAN APPELROS (m) replik:
          </note>
          <u who="unknown" xml:id="i-07698767ec6ad5ae-3" n="ab72f328">
            <seg n="7f490e99">
              Fru talman! Jag delar Roland Bäckmans synpunkter i stort. Den
              oro som han har känt ska vi givetvis ta till oss, och det är samma
              för alla medborgare. Vi vill ju inte ha ökade transporter. Vem
              vill att det ska komma fem sopbilar slamrande varenda vecka på
              ens gata? Ett sådant förslag tror jag inte skulle vinna någon
              folklig förankring över huvud taget.
            </seg>
            <seg n="79434400">
              Jag har fullt förtroende för att denna delikata fråga kommer
              att lösas på ett mycket bra sätt.
            </seg>
          </u>
          <note type="speaker" n="92f1a4eb">
            Anf. 72 CLAES VÄSTERTEG (c):
          </note>
          <u who="claes_vasterteg_c3eca8" xml:id="i-c779134c9d44d8ed-1" n="16d7b14e">
            <seg n="45df6e00">
              Fru talman! Ett utvecklat kretsloppsarbete är nödvändigt för
              att vi ska nå flera av de 16 miljökvalitetsmål som vi har satt
              upp här i Sveriges riksdag. I det arbetet är regler kring avfallshantering
              och avfallsmarknad en oerhört viktig del. Det är också viktigt
              att vi har en produktpolitik som är miljöorienterad, men vi måste
              också samordna olika myndigheters insatser.
            </seg>
            <seg n="f43275e5">
              Vår ekonomiska utveckling bygger till stor del på produktion
              och konsumtion av produkter. Dessa produkter förbrukar material
              och energi. Att få en balans i hur vi utnyttjar våra gemensamma
              resurser är avgörande för om vi ska kunna skapa ett hållbart samhälle.
              Vår produktion och konsumtion leder till stora mängder avfall,
              och därför är en ekologiskt god avfallshantering en viktig del
              i kretsloppsarbetet. Avfallshanteringen är en nödvändig infrastruktur
              som måste fungera i samhället.
            </seg>
            <seg n="12a0bf50">
              Vi kan bara nå hållbara kretslopp om en större andel av vårt
              avfall kan återanvändas och återvinnas. Det sparar såväl material
              som energi samtidigt som miljöproblemen från avfallshanteringen
              kan minska. Det är också nödvändigt att mängden avfall minskar.
              Vi konsumenter måste se till att bli tydligare i våra val. Vi
              kan driva producenter att redan vid tillverkningen av en produkt
              tänka över dess miljöpåverkan i ett livscykelperspektiv. Såväl
              konstruktion och materialval som energiförbrukning vid tillverkning
              och användning måste vägas in.
            </seg>
            <seg n="e31263ed">
              Fru talman! Centerpartiet och alliansregeringen har vidtagit
              ett antal åtgärder för att utveckla biogasproduktionen runt om
              i Sverige. Exempelvis kan nämnas investeringsstöd för att få i
              gång produktion av biogasanläggningar. Vi ser nu ett ökat intresse
              bland Sveriges jordbrukare att sätta i gång med en gårdsnära biogasproduktion.
            </seg>
            <seg n="156b30ec">
              För att vi ska kunna ta till vara all potential som finns runt
              om i Sverige för att öka biogasproduktionen krävs det ytterligare
              åtgärder. Därför beslutade regeringen under förra året att ge
              Energimyndigheten i uppdrag att utveckla en strategi för ökad
              användning av biogas. Det är som sagts många gånger i denna kammare,
              även i dag, så att biogasen kan och kommer att spela en viktig
              roll för att minska transporternas påverkan på klimatet. Den kan
              också bidra till att skapa fler jobb både lokalt och regionalt.
            </seg>
            <seg n="0b9f6f53">
              Energimyndigheten ska i samråd med Jordbruksverket och Naturvårdsverket
              utveckla en sektorsövergripande långsiktig strategi för biogasområdet
              och också föreslå åtgärder som på kort och lång sikt kan bidra
              till att öka användningen av biogas. Dessa förslag till åtgärder
              ska tillsammans kunna bli en gemensam plattform för den framtida
              utvecklingen vad gäller produktion, distribution och användning
              av biogas i Sverige. Strategin och de gemensamma prioriteringarna
              ska särskilt beakta en kostnads- och energieffektivitet, men den
              ska också se över transportsektorns fossilberoende, beakta miljömålen
              och även se vad som händer på EU-nivå och i andra internationella
              forum.
            </seg>
            <seg n="d87e4c4d">
              Nu har det vilket också sagts i den här debatten presenterats
              en delrapport. Slutrapporten kommer den 12 maj. Då kommer regeringen
              att börja bereda den, och vi kommer säkerligen i den här kammaren
              att få anledning att återkomma till frågan.
            </seg>
            <seg n="e974fc45">
              Biogas och hur den kan ersätta fossila bränslen är ju ett väldigt
              spännande utvecklingsområde. I mångt och mycket är biogassatsningar
              en winwin-situation. Vi kan se till att det leder till en renare
              stadsmiljö genom att utsläppen blir mindre. Vi kan omhänderta
              samhällets restprodukter. Vi knyter samman kretsloppet mellan
              land och stad. Vi ser till att minska utsläppen av växthusgaser,
              och om biogasen är gödselbaserad blir det en vinst i båda ändarna,
              det vill säga utbyten av fossila bränslen när de används men också
              minskade utsläpp från gödselhantering. Det är en väldigt spännande
              utveckling vi har framför oss, och vi kommer att fortsätta det
              arbete vi har inlett.
            </seg>
            <seg n="e63c5d06">
              Fru talman! Avslutningsvis tänkte jag beröra det som Roland Bäckman
              och Jacob Johnson har tagit upp kring avregleringen av avfallsmarknaden.
              Jag tror att vi alla är överens i den här kammaren om att avfallet
              kommer att vara en väldigt viktig resurs i framtiden. Det kommer
              att vara en viktig resurs för att minska vår miljöpåverkan och
              för att ersätta fossila bränslen.
            </seg>
            <seg n="386cfde3">
              Ser vi hur det är i dag så får vi som enskilda, även företagare,
              betala för att bli av med den här resursen. Man får betala för
              att bli av med avfallet. Än så länge är det kommunerna som tar
              hand om detta avfall, och de får betalt för att ta hand om avfallet.
              Sedan förädlas avfallet till exempel till biogas som kommunen
              sedan tar betalt för i nästa ände. Det är alltså en jättebra affär
              för kommunerna: Man får betalt för att ta hand om någonting, och
              man kan sedan ta betalt för att sälja produkten.
            </seg>
            <seg n="cdd98c5d">
              Vi får heller inte blunda för hur det ser ut just i dag, utan
              vi måste se hur vi kan utveckla marknaden och ta till vara hela
              den potential som finns på exempelvis biogasområdet.
            </seg>
            <seg n="76e35d78">
              Därför är det, tror jag, intressant att se över om man kan utveckla
              marknaden och öppna upp för verksamhetsutövare att uppdra åt någon
              annan att ta hand om avfall. Detta handlar om dem som bedriver
              yrkesmässig verksamhet, inte om enskilda hushåll vilket man nästan
              har kunnat tro av vissa inlägg i debatten.
            </seg>
            <seg n="85acbe97">
              Vi ska alltså se om de som bedriver yrkesmässig verksamhet kan
              vända sig till någon annan. Men tvivla inte vi kommer inte att
              göra den här förändringen om vi ser att den leder till ökade transporter.
              Det vore definitivt att bita sig själv i svansen.
            </seg>
            <seg n="1b5f7947">
              Jag tror att det finns en stor möjlighet att göra en avreglering
              på den här marknaden där vi bidrar till en ökad utveckling av
              biogasproduktion och även skapar fler alternativ för yrkesmässiga
              utövare som har ett hushållsavfall att kunna välja ett visst företag
              som tar hand om avfallet, just för att det företaget har en bra
              produkt i nästa läge.
            </seg>
            <seg n="1d233c01">
              Det är det man ser om man väljer att öppna upp för konkurrens.
              Ibland när jag lyssnar på Jacob Johnsons och Roland Bäckmans resonemang
              skulle man kunna tro att kommunalisering, kommunalt monopol och
              en återkommunalisering av allting skulle vara jättebra för miljön.
              Jag tror att Jacob Johnson fastnar i ideologi när han tänker på
              detta. Han tänker inte på möjligheterna.
            </seg>
            <seg n="5e5ff8d1">
              Med detta, fru talman, vill jag yrka bifall till förslaget i
              betänkandet och avslag på samtliga reservationer.
            </seg>
            <seg n="e682130e">
              (Applåder)
            </seg>
          </u>
          <note type="speaker" n="d7dac67b">
            Anf. 73 KARIN GRANBOM ELLISON (fp):
          </note>
          <u who="karin_granbom_64bc82" xml:id="i-362718a85164431b-0" n="5535c1e7">
            <seg n="845f8c9e">
              Fru talman! Världens befolkning växer, och häromåret övergick
              antalet människor som bor i städer det antal människor som bor
              på landsbygden. Megastäder växer fram och lockar med hopp om ökat
              välstånd. Inte sällan är det ett materiellt välstånd utan krav
              på omhändertagande av avfallet. Vi ser ett ökat flöde av varor
              över världen, och ingen vet hur många kemikalier som finns i ett
              hem. Precis som Jacob Johnson har jag sett att det finns forskning
              som anger att det i blodet hos barn finns spår av upp till 200
              främmande kemikalier.
            </seg>
            <seg n="d0c45821">
              Lika ohållbart och oförsvarligt är det att vi i den rika världen
              skickar våra sopor till utvecklingsländer. Vi kan nog alla se
              framför oss bilder på barn som arbetar med att ta isär elsopor
              under vidriga förhållanden. Inte heller Sverige är fritt från
              skuld. Förra året upptäcktes exempelvis containrar i Göteborgs
              och Södertäljes hamn som skulle till afrikanska länder med kylskåp
              med förbjudna kylmedel och tv-apparater som inte längre fungerar.
            </seg>
            <seg n="795ed8ab">
              Även om det är lätt att känna sig nedslagen när man tänker på
              avfallssituationen i världen sker det en hel del positivt. Sverige
              ska fortsätta att vara ett föredöme internationellt och vara pådrivande
              i det internationella arbetet för en giftfri miljö.
            </seg>
            <seg n="7caa3904">
              Ett viktigt steg togs i mars då riksdagen ganska obemärkt röstade
              för sanktioner mot smuggling av miljöfarligt avfall. Också försök
              till smuggling är nu kriminaliserat. Åklagarna har sagt att det
              har varit mycket svårt att åtala någon för smuggling av miljöfarligt
              avfall eftersom containrarna måste ha lämnat svenskt territorium.
              Detta behövs alltså inte längre utan man kan ingripa redan i hamnen.
            </seg>
            <seg n="9ed2f188">
              Oppositionen har en reservation om export av avfall. Där kräver
              de kontroller och sanktionsmöjligheter. Sanktioner är nu införda
              och detta ska förstås åtföljas av kontroller.
            </seg>
            <seg n="1edfe463">
              Nyligen antogs också slutsatser i EU:s miljöråd som välkomnar
              skärpta krav inom IMO-konventionen för skrotning av fartyg. Detta
              är en ofta smutsig och giftig bransch. Även om Sverige ville gå
              längre på detta område togs det i alla fall viktiga steg framåt
              under svenskt EU-ordförandeskap.
            </seg>
            <seg n="d6c701df">
              Sverige deltar också i ett flertal internationella samarbeten,
              bland annat inom Baselkonventionen för säkrare omhändertagande
              av mobiltelefoner och uttjänta datorer.
            </seg>
            <seg n="41eccb88">
              En stor framgång är att det till sommaren här i Helsingfors ska
              startas förhandlingar för en global kvicksilverkonvention. Sedan
              juni 2009 har användningen av kvicksilver i Sverige varit förbjuden,
              och sedan 90-talet har det varit förbjudet att i Sverige tillverka
              och sälja vissa varor som innehåller kvicksilver, till exempel
              termometrar och elektriska komponenter. Sverige har här varit
              en föregångare, och nu driver vi på internationellt. Det mesta
              av det kvicksilver som faller ned på svensk mark kommer från andra
              länder. Därför måste vi arbeta på alla nivåer, lokalt, inom EU
              och globalt.
            </seg>
            <seg n="4aaa2a98">
              Jag vill också säga något om det farliga avfallet och oss konsumenter.
              Nationell statistik visar att per person i Sverige hamnar ungefär
              1,8 kilo farligt avfall och elavfall varje år i fel soptunna.
              Det behövs mer upplysning och ansvarstagande för hur vi hanterar
              våra vardagliga sopor. Avfall Sverige har bidragit med ett roligt
              och informativt spel på sin hemsida. Där kan man lära sig mer
              om vad som ska hamna var.
            </seg>
            <seg n="c6503bdf">
              Därmed tänker jag gå över till avsnittet om miljöeffekter av
              läkemedel. Problemet med läkemedel i vattenmiljön är ett ganska
              nytt område. Därför behöver vi bygga upp kunskap om vad vi ska
              satsa på. Det pågår ett omfattande forskningsarbete som heter
              Mistra Pharma. Det är förstås med spänning som vi väntar på deras
              slutsatser. Självklart ska vi redan nu försöka undvika att tillföra
              miljön onödiga läkemedel. Det finns väl utformade listor, Kloka
              listan, både för patienter och för läkare för att ge vägledning
              om olika läkemedels miljöpåverkan. Om två läkemedel hjälper oss
              lika bra ska vi förstås välja det mest miljövänliga alternativet.
              Det gäller för oss att både finna lösningar för att minska farliga
              beståndsdelar i toalettavfall och se till att reningsverken får
              en utökad kapacitet.
            </seg>
            <seg n="7609fbcb">
              Ett bekymmer är förstås att många mediciner inte produceras i
              Sverige, och inte heller i EU för den delen, utan i länder med
              låga produktionskostnader och låga miljökrav. Som svar på ett
              regeringsuppdrag har Läkemedelsverket föreslagit att EU-länderna
              ska införa krav på miljöcertifiering för import av läkemedel till
              EU. Det tycker jag låter sunt, och ett arbete pågår för att se
              över detta på departementet.
            </seg>
            <seg n="2b34bc12">
              Något om återvinning och pantsystem vill jag också ta upp. Personligen
              gillar jag pantsystem. Det är väldigt pedagogiskt. Den som konsumerar
              och inte tar ansvar för sitt avfall får betala. Panten på aluminiumburkar
              ska höjas och fördubblas i september. Det är bra. Då blir det
              dyrare att göra fel och flera kommer troligen att välja och vilja
              göra rätt.
            </seg>
            <seg n="b0146efe">
              Jag ser gärna ett europeiskt pantsystem för dryckesförpackningar.
              En utredning i Nordiska rådet har, som någon har sagt tidigare,
              visat att vi privatimporterar ungefär en miljard dryckesförpackningar
              till de nordiska länderna. Samma utredning säger att det finns
              förutsättningar för att starta med ett nordiskt system för att
              sedan vidga det till resten av Europa. Jag tycker att det låter
              som ett gott tillvägagångssätt och ser gärna att regeringen driver
              på för detta.
            </seg>
            <seg n="f1981bed">
              Det är glädjande att vi går mot ljusare tider ekonomiskt. Jag
              hoppas att detta inte ska behöva betyda att vi får ökade avfallsmängder
              utan att vi kan upprätthålla avfallshierarkin.
            </seg>
            <seg n="ebf7a0e6">
              Jag vill sluta med att lyfta fram ett exempel där avfall kommer
              att återanvändas: 9 av 32 fotbollslag ska spela i VM-tröjor gjorda
              av återvunna plastflaskor. Samma sorts tröjor kommer att finnas
              att köpa. Till de tröjor som har producerats har 13 miljoner gamla
              flaskor använts. Det här får tjäna som exempel på att det ligger
              något i uttrycket Avfall är det som är kvar när fantasin har tagit
              slut.
            </seg>
          </u>
          <note n="cc05a41a">
            Med det yrkar jag bifall till förslaget i betänkandet och avslag
            på reservationerna.
          </note>
          <note type="speaker" n="4a53a51b">
            Anf. 74 LIZA-MARIA NORLIN (kd):
          </note>
          <u who="liza-maria_norlin_fbb2be" xml:id="i-f4abd8989b31e93d-0" n="3c3f0849" next="i-4fdeb618699960c2-0">
            <seg n="a73dfc03">
              Fru talman! Jag får säga välkommen till åhörarna på läktaren.
              Det är trevligt att det finns några fler som lyssnar till debatten.
            </seg>
            <seg n="333e01ef">
              Avfalls- och restprodukthantering är en nyckelfråga för att skapa
              ett hållbart samhälle. Det går åt, som ni också har sagt här i
              dag, avsevärt mer energi och resurser för att tillverka nya produkter
              jämfört med att återbruka eller återvinna. Det ligger därför i
              vårt och hela samhällets intresse att restprodukterna från hushåll,
              industrier och andra verksamheter omhändertas på det mest resurseffektiva
              sättet.
            </seg>
            <seg n="0bf3624e">
              Vi behandlar i dag ett flertal motioner inom området kretslopp
              och återvinning. Det här är nog frågor som otroligt många människor
              har en åsikt om och som är en naturlig del av vår vardag avfall.
              Det är många gånger per dag som man slänger någonting i en plastpåse
              eller sorterar. Det är faktiskt med glädje som jag numera också
              i Sundsvall kan se att det står en mängd bruna tunnor utanför
              husen. Där börjar man samla upp sitt matavfall. Här finns en oerhörd
              potential för framtiden i Sverige.
            </seg>
            <seg n="e8ff3549">
              Jag är även glad över utskottets svar på Kristdemokraternas motion
              MJ383, där motionären anser att det behövs en översyn av hanteringen
              och användningen av avloppsslam. Det är viktigt att vi på EU-nivå
              verkar för att säkra slamkvaliteten, vilket också är utskottets
              mening. En översyn av EU:s slamdirektiv har en stor betydelse
              för att driva utvecklingen inom EU.
            </seg>
            <seg n="a5e5d147">
              Fru talman! Det är inte så ofta som jag blir nostalgisk, men
              frågan om pant för dryckesförpackningar är en fråga som har engagerat
              mig sedan jag tog mina första stapplande steg inom politiken.
              Denna frustration när man inte kan panta alla burkar som man dyker
              på här i Sverige eller när man reser till södra Europa och det
              ligger aluminiumburkar i dikena överallt; det är få saker som
              har gjort mig så irriterad från i princip tolv års ålder.
            </seg>
            <seg n="99f28c95">
              Redan för tio år sedan, när jag var aktiv i Kristdemokratiska
              ungdomsförbundet, försökte jag driva frågan om ett gemensamt EU-system
              när det gäller pant. Nu, tio år senare, står jag här i riksdagen
              och samma fråga kommer på bordet. Har vi kommit så mycket längre?
              Nej. Jag tycker att det verkligen är att beklaga att det ska vara
              så fruktansvärt svårt att få till ett system när vi har en så
              fantastisk IT-infrastruktur i samhället i dag. Men antagligen
              är det inte tekniken som är problemet, utan problemet sitter någon
              annanstans. Jag hoppas verkligen att Sverige kan vara än mer drivande
              och att vi är med och utvecklar ett återvinningssystem mellan
              först och främst ett mindre antal länder som ett första steg.
            </seg>
            <seg n="24dd6155">
              Som ni har kunnat läsa i betänkandet i dag har jag också försökt
              att hitta den slutliga utredning som skulle ha presenterats vid
              Nordiskt Gränshindersforums möte i slutet av mars, där man skulle
              ge ett förslag på hur vi kunde genomföra detta samarbete i Norden.
              Jag har inte lyckats hitta detta till i dag, men jag kommer att
              följa det här med intresse och hoppas att vi om vi diskuterar
              det här igen om tio år i alla fall har påbörjat ett samarbete
              på Europanivå länderna emellan.
            </seg>
            <seg n="f59e0aaa">
              Källsortering är verkligen miljöpolitik vid köksbordet men också
              en enormt stor logistisk karusell. Från Kristdemokraterna finns
              det även här en motion där vi tar upp behovet av symbolmärkning
              för att på ett enklare sätt kunna källsortera. Vi i Sverige är
              duktiga på att sortera men kan givetvis bli bättre. Ett steg för
              att gör det möjligt är att ständigt fundera på hur vi kan göra
              det lättare för den som sorterar och lämnar sitt avfall.
            </seg>
            <seg n="5c600942">
              I dag görs det inget arbete för symbolmärkning. Tanken med motionen
              är just att försöka komma på idéer om sådant som gör det lättare
              för oss alla att göra rätt saker med vårt avfall. Flera försök
              pågår för att få ett användarvänligt och mer begripligt insamlingssystem
              för hushållen. Det här är en fråga som vi får fortsätta att följa
              och där vi får se till att vi i Sverige blir ännu bättre på att
              återvinna material.
            </seg>
            <seg n="a9cf110c">
              Slutligen vill jag säga några ord om vårt ansvar för att inte
              vår konsumtion, i Sverige, ska bidra till skada och negativ påverkan
              i utvecklingsländerna. Vi har ett ansvar för hela produktionskedjan,
              från tillverkning till den förbrukade eller återanvända slutprodukten.
            </seg>
            <seg n="faa423a5">
              Miljöminister Andreas Carlgren har erkänt att problematiken kring
              elavfall som går till utvecklingsländerna är komplex och sagt
              att vi arbetar på att minska användningen av farliga kemikalier
              i utvecklingsländerna och på att förbättra omhändertagandet av
              farligt avfall.
            </seg>
            <seg n="cd904e41">
              Det görs givetvis saker på detta område. EU har beslutat att
              införa ett förbud mot export av farligt avfall till icke-OECD-länder.
              Sverige har bland annat deltagit i ett internationellt initiativ
              för omhändertagandet av uttjänta mobiltelefoner. Inom FN:s miljöprogram
              har man nyligen tagit fram en studie om tungmetallsspridning i
              Afrika. Regeringen har också föreslagit nya regler gällande påföljder
              för otillåtna avfallstransporter. Förslaget innebär bland annat
              att även försök till brott ska kriminaliseras. Det är en fråga
              som vi också fortsättningsvis måste bevaka.
            </seg>
            <seg n="286cd0ac">
              Vi behöver fortsätta att arbeta på att hitta sätt så att inte
              i-ländernas konsumtion blir miljöförstöring i världens fattigaste
              länder. Inte minst när det gäller läkemedelsproduktionen är detta
              en jättestor utmaning. Vi fortsätter alltså att arbeta med de
              här frågorna.
            </seg>
          </u>
          <note n="d9392a41">
            Allra sist, fru talman, yrkar jag bifall till utskottets förslag
            i betänkandet Kretslopp, återvinning m.m. samt avslag på samtliga
            motioner. Tack för en bra debatt!
          </note>
          <note n="717a97be">
            Överläggningen var härmed avslutad.
          </note>
          <note n="c4556323">
            Ajournering
          </note>
          <note n="33ab9a9d">
            Kammaren beslutade kl. 14.32 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="liza-maria_norlin_fbb2be" xml:id="i-4fdeb618699960c2-0" n="3c3f0849" prev="i-f4abd8989b31e93d-0">
            <seg n="8c1ac6e1">
              Återupptagna förhandlingar
            </seg>
            <seg n="8318e067">
              Anmäldes att följande fråga för skriftligt svar framställts
            </seg>
          </u>
          <note n="2c893e8c">
            Förhandlingarna återupptogs kl. 16.00.
          </note>
          <note n="f7cb8590">
            10 § Beslut om ärende som slutdebatterats den 25 mars
          </note>
          <note n="fdb63dfb">
            Punkt 2
          </note>
          <note n="7fa2c659">
            Punkt 6
          </note>
          <note n="3db651ba">
            Punkt 8
          </note>
          <note n="ca180bef">
            Övriga punkter
          </note>
          <note n="0a942ec3">
            11 § Beslut om ärenden som slutdebatterats vid dagens sammanträde
          </note>
          <note n="699d3a80">
            Punkt 1
          </note>
          <note n="fdb63dfb">
            Punkt 2
          </note>
          <note n="33781f14">
            Punkt 10
          </note>
          <note n="bab6a937">
            Punkt 16
          </note>
          <note n="ca180bef">
            Övriga punkter
          </note>
          <note n="699d3a80">
            Punkt 1
          </note>
          <note n="fdb63dfb">
            Punkt 2
          </note>
          <note n="629bbb8b">
            Punkt 7
          </note>
          <note n="ca180bef">
            Övriga punkter
          </note>
          <note n="699d3a80">
            Punkt 1
          </note>
          <note n="64cdbfbe">
            Punkt 5
          </note>
          <note n="ca180bef">
            Övriga punkter
          </note>
          <note n="fdb63dfb">
            Punkt 2
          </note>
          <note n="64cdbfbe">
            Punkt 5
          </note>
          <note n="7fa2c659">
            Punkt 6
          </note>
          <note n="ca180bef">
            Övriga punkter
          </note>
          <note n="9414c672">
            12 § Beslut om förlängd motionstid
          </note>
          <note n="ee564df4">
            Kammaren biföll talmannens förslag att motionstiden för prop.
            2009/10:193 Tillgängliga elektroniska kommunikationer och för
            skr. 2009/10:150 Berättelse om verksamheten i Europeiska unionen
            under 2009 skulle förlängas till onsdagen den 21 april .
          </note>
          <note n="6bdd313c">
            13 § Bordläggning
          </note>
          <note n="5959a419">
            Anmäldes och bordlades
          </note>
          <note n="bbcadcda">
            14 § Anmälan om interpellationer
          </note>
          <note n="6647ec00">
            Anmäldes att följande interpellationer framställts
          </note>
          <note n="a3e15505">
            den 7 april
          </note>
          <note n="9521f14f">
            Monica Green
          </note>
          <note n="2be52e74">
            Eva Johnsson
          </note>
          <note n="4fb06078">
            Interpellationerna redovisas i bilaga som fogats till riksdagens
            snabbprotokoll tisdagen den 13 april.
          </note>
          <note n="c5e986b1">
            15 § Anmälan om fråga för skriftligt svar
          </note>
          <note n="a3e15505">
            den 7 april
          </note>
          <note n="f54bc093">
            Peter Hultqvist
          </note>
          <note n="8927e5fd">
            Frågan redovisas i bilaga som fogats till riksdagens snabbprotokoll
            tisdagen den 13 april.
          </note>
          <note n="e3edff37">
            16 § Kammaren åtskildes kl. 16.14.
          </note>
          <note n="c63bd1ec">
            Förhandlingarna leddes
          </note>
          <note n="3b86d553">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
