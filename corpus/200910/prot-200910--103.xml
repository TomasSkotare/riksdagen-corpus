<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--103</head>
          <docDate when="2009-04-14">2009-04-14</docDate>
        </div>
      </front>
      <body>
        <div>
          <note n="4dd6de77">
            ﻿
          </note>
          <note n="24676c06">
            Riksdagens protokoll
          </note>
          <note n="ca5fc308">
            2009/10:103
          </note>
          <note type="date" n="176ccc0d">
            Onsdagen den 14 april
          </note>
          <note n="1025e8f1">
            Kl. 09:00 - 17:13
          </note>
          <note n="79ee5bdf">
            1 § Justering av protokoll
          </note>
          <note n="c6a00083">
            Justerades protokollet för den 8 april.
          </note>
          <note n="d8db5211">
            2 § Information från regeringen om regeringens handelspolitik
          </note>
          <note type="speaker" n="3f0411ed">
            Anf. 1 Statsrådet EWA BJÖRLING (m):
          </note>
          <u who="ewa_bjorling_1e6b69" xml:id="i-221845c63295731e-0" n="48c920a7" next="i-5f5f810ac0f8a1a4-0">
            <seg n="a5cb2e06">
              Fru talman! Sveriges utveckling från fattigdom till välfärdssamhälle
              är avregleringarnas och frihandelns historia.
            </seg>
            <seg n="3bb73dd1">
              I år är det 200 år sedan stadstullarna avskaffades i Sverige
              och tullstaketen runt våra större städer revs.
            </seg>
            <seg n="567de56d">
              Vi har kommit en lång väg sedan 1810.
            </seg>
            <seg n="5d01c4fd">
              I dag råder frihandel inte bara inom Sverige utan även mellan
              medlemmarna i Europeiska unionen.
            </seg>
            <seg n="33e96b8f">
              Tillsammans med över 150 länder arbetar vi samtidigt inom världshandelsorganisationen
              WTO för att underlätta utbytet med stora delar av resten av världen.
            </seg>
            <seg n="9a287e05">
              Sverige är ett öppet och handelsinriktat land, och exporten motsvarar
              ungefär hälften av vår bnp.
            </seg>
            <seg n="f4d8d39d">
              Regeringen arbetar för att den fria rörligheten inom EU ska förbättras.
              Vi arbetar för att öppna EU för ett större utbyte med resten av
              världen, för att främja svensk export och import och för att underlätta
              för dem som vill investera i Sverige.
            </seg>
            <seg n="08eb1a80">
              Det här gör vi eftersom öppenheten för handel, investeringar
              och influenser från omvärlden är centrala förutsättningar för
              jobben, välfärden och tillväxten men även därför att det gynnar
              viktiga mål som fattigdomsbekämpning, mänskliga rättigheter, fred
              och stabilitet.
            </seg>
            <seg n="bd477cac">
              Fru talman! De senaste åren har präglats starkt av den globala
              ekonomiska krisen.
            </seg>
            <seg n="26515f71">
              Det som började som en bolånekris i USA spred sig snabbt över
              världen och utvecklades till den djupaste ekonomiska nedgången
              sedan 1930-talet.
            </seg>
            <seg n="a5e7592b">
              Sverige drabbades som andra öppna ekonomier hårt. Arbetslösheten
              steg. Den globala kapitalmarknaden föll samman, och runt om i
              världen hördes tilltagande rop på protektionism och ekonomisk
              nationalism. Sommaren 2009 kunde vi konstatera att den svenska
              varuexporten fallit med 20 procent på ett år.
            </seg>
            <seg n="72f6d90a">
              Ett ljus i mörkret utgjordes av de branscher och sektorer som
              gick mot strömmen. Tjänstesektorn, livsmedelssektorn och läkemedelsbranschen
              hörde till dem som i stor utsträckning trotsade nedgången.
            </seg>
            <seg n="8a3a687f">
              Kombinationen av skarpa åtgärder för att säkra kapitaltillgången
              för vår exportindustri, ett kraftfullt agerande mot internationell
              protektionism och ordning och reda i statsfinanserna har varit
              avgörande för att mildra krisens effekter.
            </seg>
            <seg n="46d54d91">
              Ingen tjänar på att vi skönmålar den situation vi befinner oss
              i, men det är ett faktum att Sverige i dag genom egna åtgärder
              står bättre rustat än andra jämförbara länder för att dra nytta
              av den återhämtning som påbörjats internationellt.
            </seg>
            <seg n="4b1dc641">
              Världshandeln ökar, och på många håll har de ekonomiska hjulen
              börjat snurra snabbare igen. Samtidigt ger utvecklingen, inte
              minst i en rad sydeuropeiska länder, anledning till oro och en
              viss försiktighet.
            </seg>
            <seg n="a275b538">
              Hundratals miljoner människor har de senaste decennierna lyfts
              ur fattigdom, inte minst i de så kallade BRIC-länderna Brasilien,
              Ryssland, Indien och Kina. Därmed har också världshandelns maktbalans
              förändrats.
            </seg>
            <seg n="d106f298">
              Utvecklingen är positiv, inte minst av mänskliga skäl. För ett
              land som Sverige, med en vana att konkurrera och agera globalt,
              utgör en starkare konkurrens i kombination med nya marknader dessutom
              stora ekonomiska möjligheter.
            </seg>
            <seg n="ea7ca274">
              Exportutredningen som överlämnades i oktober 2008 har visat att
              Sverige inte tappat marknadsandelar i jämförelse med andra OECD-länder.
              Däremot har vår export ändrat karaktär, framför allt genom att
              tjänstehandeln har blivit allt viktigare.
            </seg>
            <seg n="ddea9d05">
              I syfte att stärka företagens möjligheter att växa och verka
              på den globala marknaden avser regeringen inom ramen för statens
              åtagande att utarbeta en internationaliseringsstrategi med särskilt
              fokus på små och medelstora företag.
            </seg>
            <seg n="f00f51a0">
              Fru talman! EU:s syfte är en strävan efter fred, välstånd och
              stabilitet. Kärnan i samarbetet består av den fria rörligheten
              för människor, varor, tjänster och kapital. Detta är också grunden
              för EU:s inre marknad världens största ekonomi som består av över
              en halv miljard människor, 30 länder och 20 miljoner företag.
            </seg>
            <seg n="e01a5234">
              Under 2009 stod handeln med andra EU- och EES-länder för drygt
              två tredjedelar av den svenska exporten och runt 80 procent av
              importen. Arbetet med att fördjupa, vässa och utveckla den inre
              marknaden är därför av central betydelse för Sverige.
            </seg>
            <seg n="2a51b78c">
              Under den ekonomiska krisen har den inre marknadens regelverk
              i stor utsträckning respekterats trots återkommande attacker.
              Detta har förbättrat utsikterna för en effektiv och snabb återhämtning.
            </seg>
            <seg n="da54ec03">
              Vid årsskiftet togs två viktiga steg på vägen mot en öppnare
              inre marknad då de omfattande reformpaketen tjänstedirektivet
              och varupaketet trädde i kraft.
            </seg>
            <seg n="06709e2a">
              Inom varuområdet beräknas de förenklingar som paketet innehåller
              kunna leda till vinster för företag och konsumenter på 150 miljarder
              euro. Den förenklade och mindre byråkratiska tjänstehandeln antas
              samtidigt kunna lägga grunden för att mer än en halv miljon arbetstillfällen
              skapas.
            </seg>
            <seg n="3ad0d819">
              Sverige har varit och kommer att fortsätta att vara pådrivande
              för att fördjupa och utveckla den inre marknaden ytterligare.
              Det handlar både om att hitta kvarvarande brister inom dagens
              regelverk och om att bidra till diskussionen om hur vi kan gå
              vidare med samarbetet, till exempel genom att utsträcka den fria
              rörligheten till nya sektorer.
            </seg>
            <seg n="91883372">
              EU-kommissionen har utlovat ett särskilt inremarknadspaket 2012
              för att ge den inre marknaden en ny skjuts framåt. Sverige arbetar
              aktivt för att stödja och driva på det arbetet.
            </seg>
            <seg n="a6ee1b04">
              Att stärka den inre marknaden och utnyttja de fördelar som kommer
              av utrikeshandel och öppenhet bör även utgöra en viktig del av
              EU:s 2020-strategi.
            </seg>
            <seg n="a6edbe97">
              I september 2009 överlämnade Inremarknadsutredningen sitt betänkande
              med förslag på hur kunskaperna om den inre marknaden kan förbättras
              i Sverige och hur vi kan bli bättre på att tillämpa gällande regler.
              En viktig lärdom är att det finns ett behov av att säkerställa
              att statsförvaltningen har nödvändiga kunskaper för att kunna
              bidra till att konsumenter och företag kan dra full nytta av den
              inre marknaden.
            </seg>
            <seg n="ea08a647">
              En väl fungerande immaterialrätt, utformad i harmoni med en stark
              respekt för medborgarnas personliga integritet, är en grundförutsättning
              för att värna Sveriges och EU:s konkurrenskraft.
            </seg>
            <seg n="fc257e5f">
              Efter decennier av förhandlingar lyckades vi under det svenska
              EU-ordförandeskapet nå en uppgörelse om hur ett gemensamt EU-patent
              ska utformas och regleras. Sverige är nu pådrivande för att även
              de få utestående frågorna ska kunna lösas ut inom en snar framtid.
            </seg>
            <seg n="c46aac64">
              Parallellt med arbetet inom EU verkar vi för ett internationellt
              regelverk som uppmuntrar till innovation och teknikutveckling.
              Erfarenheterna av det WTO-avtal som inneburit nolltullar för informationsteknologi
              är goda.
            </seg>
            <seg n="2be71aa7">
              EU förhandlar tillsammans med bland annat Japan, USA och Sydkorea
              om ett särskilt handelsavtal, ACTA, som syftar till att förbättra
              respekten för redan befintliga immateriella rättigheter. Sverige
              är bland de starkaste förespråkarna för ökad öppenhet i förhandlingarna
              och för att bestämmelserna i avtalet blir proportionella, rättssäkra
              och väl avvägda med hänsyn till integritetsaspekter.
            </seg>
            <seg n="aa8b0783">
              Politiken måste gå i takt med den tekniska utvecklingen. Hinder,
              barriärer och nationell särlagstiftning får inte stå i vägen för
              nya sektorer och företags möjligheter att växa och utvecklas inom
              EU. Upprättandet av en digital inre marknad är därför en prioriterad
              framtidsfråga. Arbetet måste vara brett och leda till förbättringar
              på områden som konsumentskydd, immaterialrätt och tekniska standarder.
              Var ska skatter och moms betalas vid en digital transaktion? På
              vilket sätt kan en konsument ta del av sina rättigheter? Bristen
              på tydliga svar på den typen av frågeställningar skapar en osäkerhet
              som motverkar möjligheten för företag och konsumenter att dra
              full nytta av den inre marknaden.
            </seg>
            <seg n="3c89afb6">
              Valutan euro utgör en viktig del av den inre marknadens funktion.
              Euron har bidragit till att ge EU:s medborgare och företag ett
              enklare och effektivare betalningsmedel på den inre marknaden
              och har ökat investeringarna.
            </seg>
            <seg n="2a638c2d">
              Fru talman! Arbetet för att motverka hotet från protektionismen,
              som växte i styrka under finanskrisen, har till stora delar varit
              framgångsrikt. Det internationella handelssystemet har stått emot
              de värsta anstormningarna. Misstagen från 1930-talet har inte
              upprepats.
            </seg>
            <seg n="32c08bf3">
              Liberalt sinnade länder har samarbetat nära och effektivt för
              öppenhet och mot protektionism. G20-ländernas ledare har gjort
              kraftfulla utfästelser, och WTO, OECD, Unctad och EU har skapat
              verkningsfulla övervakningssystem.
            </seg>
            <seg n="09afc431">
              Trots att en del länder infört nya handelshinder har skadeverkningarna
              kunnat begränsas, och mindre än 1 procent av den totala världshandeln
              har drabbats av nya handelsstörande åtgärder. Jag ser detta som
              en framgång och något att bygga vidare på.
            </seg>
            <seg n="3fa25c0c">
              Vi lever i en tid då WTO:s regelverk prövas. Det är därför av
              yttersta vikt att vi slår vakt om och bidrar till ett robust internationellt
              handelssystem inom vilket ingångna avtal och överenskommelser
              efterlevs.
            </seg>
            <seg n="55e6b7b1">
              Förhandlingarna om ett nytt världshandelsavtal inom ramarna för
              WTO:s Doharunda har pågått sedan 2001, och de går fortfarande
              frustrerande långsamt. Ändå har vi tagit några viktiga steg framåt
              det senaste året.
            </seg>
            <seg n="72cbc357">
              Förhandlingsmaskineriet har rullats i gång igen i Genève, och
              enighet har uppnåtts om ambitionen att avsluta rundan under 2010.
            </seg>
            <seg n="48fde5b8">
              Ett nytt globalt frihandelsavtal skulle innebära en välbehövlig
              vitamininjektion för världsekonomin på mer än 1 100 miljarder
              kronor årligen. Samtidigt skulle det innebära en viktig säkerhetsspärr
              mot protektionistiska åtgärder. Vi kommer från svenskt håll att
              göra allt som står i vår makt för att föra processen framåt under
              2010, även om det är uppenbart att det inte kommer att bli någon
              enkel uppgift att få till ett avtal inom den rådande tidsramen.
            </seg>
            <seg n="631a582b">
              EU förhandlar i dag om frihandelsavtal med ett stort antal länder
              och grupper av länder. Bilaterala och regionala avtal kan inte
              ersätta den multilaterala processen men de utgör komplement som
              öppnar för bredare och mer omfattande liberaliseringar. Sverige
              är en tydlig röst i EU för så ambitiösa, heltäckande och förmånliga
              frihandelsavtal som möjligt med beaktande av partnerländernas
              utvecklingsnivå. Till detta bidrar även EU:s marknadstillträdesstrategi
              genom att undanröja handelshinder i tredje land.
            </seg>
            <seg n="49ea0a4a">
              Sedan Lissabonfördraget trädde i kraft den 1 december 2009 har
              Europaparlamentet fått en tydligare roll i EU:s handelspolitik.
              Det innebär såväl utmaningar som möjligheter. Sverige kommer att
              arbeta aktivt för att samarbetet ska kunna utformas och fungera
              så effektivt som möjligt.
            </seg>
            <seg n="491db876">
              Under det svenska EU-ordförandeskapet slutförhandlades det ekonomiskt
              betydelsefulla frihandelsavtalet med Sydkorea. Avtalet kommer
              att ta bort i stort sett samtliga tullar, och en rad andra hinder
              för handel och investeringar mellan de bägge ekonomierna.
            </seg>
            <seg n="bbd40616">
              Förhandlingarna mellan EU och Gulfstaternas samarbetsråd, GCC,
              har pågått sedan 1989. Framsteg har gjorts, och endast två utestående
              frågor står i vägen för ett undertecknande.
            </seg>
          </u>
          <note n="e1cf8b83">
            Med de länder som ingår i Euromedsamarbetet finns och förhandlas
            en rad avtal och överenskommelser. Vid ett ministermöte i december
            2009 antogs en färdplan för det fortsatta handelssamarbetet efter
            2010.
          </note>
          <u who="ewa_bjorling_1e6b69" xml:id="i-5f5f810ac0f8a1a4-0" n="48c920a7" prev="i-221845c63295731e-0">
            <seg n="3cde2db1">
              Efter ett kortare uppehåll under början av 2009 har förhandlingarna
              med Indien återupptagits. De fortskrider nu enligt plan.
            </seg>
            <seg n="4b4463df">
              Med utgångspunkt i mandatet att förhandla om ett frihandelsavtal
              med de sydostasiatiska länderna inom Asean har bilaterala förhandlingar
              inletts med Singapore. Förhandlingar med andra Aseanländer förutses
              kunna inledas inom kort.
            </seg>
            <seg n="21be0062">
              Frihandelsförhandlingarna med Peru och Colombia har nyligen slutförts.
              Detta är ett steg på vägen för att på sikt få till stånd ett regionalt
              associeringsavtal mellan EU och hela Andinska gemenskapen, där
              frihandel är en viktig del. Förhandlingarna om ett regionalt associeringsavtal
              med Centralamerika är också långt framskridna.
            </seg>
            <seg n="b8124ba6">
              Förhandlingarna med de sydamerikanska länderna inom sydliga gemensamma
              marknaden, Mercosur, däribland Brasilien, ligger fortfarande nere.
              Vissa steg har dock tagits för att de ska kunna återupptas.
            </seg>
            <seg n="3e2a5780">
              EU:s senast inledda frihandelsförhandlingar förs med Kanada.
              Dessa fortskrider enligt plan och i en positiv anda.
            </seg>
            <seg n="c25f4c52">
              EU:s grannskapspolitik syftar till att fördjupa våra relationer
              med närområdet. En viktig målsättning är att få till stånd associationsavtal
              innehållande starka frihandelskomponenter med bland annat Ukraina,
              Georgien, Moldavien och Armenien. Avtalen innebär en långtgående
              anpassning till EU:s regelverk och har därför stor betydelse för
              ländernas reformprocesser och demokratisering.
            </seg>
            <seg n="462b0786">
              Det är viktigt att stödja den långsiktigt positiva utvecklingen
              av handeln med Turkiet och länderna på Balkan, inte minst som
              ett led i deras strävan efter EU-medlemskap.
            </seg>
            <seg n="5fc21692">
              Ryssland är den enda större ekonomin i världen som fortfarande
              står utanför WTO. Från svensk sida stöder vi en snabb rysk anslutning,
              givet att Ryssland lever upp till de krav som ställs för att bli
              medlem i organisationen. Värdet av en ökad förutsägbarhet och
              transparens i den ibland nyckfulla ryska handelspolitiken skulle
              vara stort.
            </seg>
            <seg n="0b920900">
              Vår handel med Kina har ökat dramatiskt under de senaste åren,
              och landet är i dag Sveriges näst viktigaste exportmarknad utanför
              Europa. För att den positiva utvecklingen ska kunna fortsätta
              måste vi med kraft verka för att minska de hinder som svenska
              och europeiska företag möter på den kinesiska marknaden. Att stärka
              respekten för immateriella rättigheter är centralt. Sverige välkomnar
              en ökad konkurrens, men den måste ske på lika villkor.
            </seg>
            <seg n="deabd88f">
              USA är Sveriges viktigaste handelspartner utanför Europa. Handeln
              mellan EU och USA motsvarar hela 33 procent av världens totala
              varuhandel och 44 procent av tjänstehandeln. Det transatlantiska
              ekonomiska rådet, TEC, höll sitt fjärde möte i Washington under
              hösten och är ett viktigt verktyg för att stärka samarbetet ytterligare.
            </seg>
            <seg n="2c39a715">
              Det har länge funnits en rädsla inom EU för att ett frihandelsavtal
              med USA skulle störa de multilaterala förhandlingarna. Även från
              svenskt håll har vi framhållit det rimliga i att prioritera Doharundan.
            </seg>
            <seg n="2c67ebb7">
              Skulle de globala förhandlingarna trots stora ansträngningar
              inte göra några framsteg tycker jag att det vore rimligt att ta
              frågan om ett transatlantiskt frihandelsavtal under övervägande.
            </seg>
            <seg n="02ab7f7a">
              Politiken för rättvis och hållbar global utveckling, PGU, genomsyrar
              hela regeringens arbete, och handelns potential som verktyg för
              fattigdomsbekämpning har tydliggjorts, inte minst av BRIC-ländernas
              imponerande ekonomiska framsteg.
            </seg>
            <seg n="d66ca28c">
              Sverige vill att fler länder ska kunna ta del av de fördelar
              som det innebär att kunna verka på världsmarknaden. Detta är viktigt,
              inte minst mot bakgrund av att många av de allra fattigaste människorna
              och länderna drabbades särskilt hårt av den ekonomiska krisen.
              Genom att riva tullmurar och ta bort tekniska handelshinder och
              handelsstörande subventioner kan vi öppna upp vår marknad för
              utvecklingsländer och växande ekonomier som försöker skapa bättre
              förutsättningar för inhemsk produktion och tillväxt.
            </seg>
            <seg n="cf631c89">
              Sverige är pådrivande för att breda och utvecklingsvänliga ekonomiska
              samarbetsavtal, så kallade EPA, ska kunna ingås med en lång rad
              länder i Afrika, Karibien och Stillahavsområdet. Samtidigt verkar
              vi för att EU ska reformera handelsstörande och direkt utvecklingsfientliga
              regler och system på egen hand. Delar av den gemensamma jordbrukspolitiken
              är bland de tydligaste exemplen, men även EU:s ursprungsregler
              och de handelspolitiska skyddsinstrumenten måste förändras.
            </seg>
            <seg n="c3c20170">
              Som resultatskrivelsen för PGU nyligen visat har en hel del framsteg
              gjorts de senaste åren. EU:s jordbrukspolitik har blivit mindre
              handelsstörande, till exempel genom minskad intervention och ytterligare
              frikoppling av direktstöden. De minst utvecklade länderna har
              fått tull- och kvotafritt tillträde till EU:s inre marknad även
              för de tidigare undantagna varorna ris och socker.
            </seg>
            <seg n="ed00356c">
              Bristande resurser och kapacitet försvårar utvecklingsländernas
              möjligheter att ta del av frihandelns positiva effekter. Sverige
              har varit pådrivande internationellt för att det handelsrelaterade
              biståndet, Aid for Trade, ska öka och effektiviseras. Utbetalningen
              av Sveriges handelsrelaterade bistånd har ökat med 50 procent
              mellan 2008 och 2009.
            </seg>
            <seg n="6cfb9c40">
              Handelspolitiken kan och bör utgöra ett verktyg för att främja
              en hållbar utveckling. Redan vid det stora klimatmötet i Bali
              2007 lyfte vi från svenskt håll fram förslaget om att utöka den
              gröna frihandeln genom att ta bort tullar och handelshinder för
              miljö- och klimatvänliga varor, tjänster och teknologier. Intresset
              för en sådan reform har steg för steg stärkts, och jag hoppas
              att vi ska kunna få se konkreta resultat inom en snar framtid.
            </seg>
            <seg n="fa9762b4">
              Tack vare svenska insatser ges utvecklingsländer dessutom möjlighet
              att delta i viktiga processer för standardisering av klimatprodukter.
              Genom att utvecklingsländer deltar i och påverkar processerna
              från början, och får stöd att stärka sin kapacitet att leva upp
              till internationella standarder, ökar deras möjligheter att ta
              del av den viktiga, växande marknaden för miljö- och klimatprodukter.
            </seg>
            <seg n="d7401e29">
              Det ökade klimatengagemanget får däremot inte bli en ursäkt för
              att införa nya handelshinder. Det skulle skada världsekonomin
              och försämra möjligheterna till effektiva och hållbara lösningar.
              Idén om att använda strafftullar är därför farlig.
            </seg>
            <seg n="2d2ed7a3">
              Sverige är ett handelsinriktat land, men vi ska inte handla med
              allt och inte med alla. Därför är en effektiv och strikt exportkontroll
              viktig. Inspektionen för strategiska produkter kontrollerar utförseln
              av försvarsmateriel och produkter med dubbla användningsområden.
              Regeringen välkomnar att EU:s uppförandekod om vapenexport kunde
              antas som gemensam ståndpunkt i slutet av 2008. Vi arbetar aktivt
              för en internationell uppgörelse om ett globalt folkrättsligt
              bindande vapenhandelsfördrag, ett Arms Trade Treaty.
            </seg>
            <seg n="b6f5ac90">
              Fru talman! Sveriges export domineras av ett fåtal större företag.
              Det gör oss sårbara. Därför är det en viktig uppgift för regeringen
              att bistå små och medelstora företag som vill växa, utvecklas
              och internationaliseras.
            </seg>
            <seg n="f407d261">
              Den enskilt viktigaste exportfrämjande åtgärden utgörs av ett
              bra företagsklimat. Därför måste arbetet för att göra det enklare
              och mer lönsamt att driva företag, anställa och expandera fortsätta.
            </seg>
            <seg n="404103dc">
              Främjandet kan bidra till att sänka trösklarna för företag som
              vill ta sig ut i världen och utgör därför en kärnverksamhet för
              Sveriges ambassader och konsulat. Utlandsmyndigheterna fyller
              även en viktig roll för att sprida en positiv och intresseväckande
              Sverigebild.
            </seg>
            <seg n="4feaddcb">
              Exportrådet kan med sina 66 kontor i 56 länder och med regionala
              exportrådgivare på plats i samtliga svenska län bistå företag
              med information, marknadsanalyser och rådgivning i alla faser
              av exportprocessen.
            </seg>
            <seg n="2c72cf9b">
              Invest in Sweden Agency, med kontor i Sverige, USA, Japan, Kina,
              Indien och snart även Brasilien, arbetar aktivt för att utländska
              företag ska investera i Sverige, både genom direkta kontakter
              och rådgivning och genom att skapa ett större intresse för Sverige
              som investeringsland.
            </seg>
            <seg n="f1f10522">
              En positiv bild av Sverige i omvärlden utgör en viktig konkurrensfördel.
              Därför är Svenska institutets arbete med att sprida information
              om Sverige och kartlägga Sverigebilden viktigt. Sveriges officiella
              webbportal, sweden.se, finns tillgänglig på ett antal olika språk,
              däribland kinesiska och snart även arabiska.
            </seg>
            <seg n="30fb6c86">
              Deltagandet vid världsutställningen i Shanghai i Kina en möjlighet
              för möten, dialog och nya kontakter under temat Spirit of Innovation
              utgör ett utmärkt tillfälle att sprida en positiv Sverigebild.
            </seg>
            <seg n="9a15d1ef">
              I tider av ekonomisk instabilitet blir vikten av exportfinansiering
              och exportgarantier extra tydlig. AB Svensk Exportkredit och Exportkreditnämnden
              kan bistå svenska företag med detta, något som är centralt inte
              minst för våra möjligheter att konkurrera på lika villkor med
              andra OECD-länder. Förstärkningarna av verksamheten hösten 2008
              har haft en avgörande betydelse för det svenska näringslivets
              möjligheter att klara sig igenom ett mycket kritiskt skede.
            </seg>
            <seg n="870f5eae">
              Kommerskollegium Sveriges myndighet för utrikeshandel och handelspolitik
              bistår regeringen med analyser och underlag, ansvarar för ett
              center som hanterar handelshinder som anmälts av företag och privatpersoner
              samt stöder på många andra sätt arbetet för en effektiv inre marknad
              och en öppen handelspolitik.
            </seg>
            <seg n="b9eb8d75">
              Styrelsen för ackreditering och teknisk kontroll fyller en viktig
              funktion som ansvarig myndighet för ackreditering och marknadskontroll.
              Arbetet bidrar till mål som konkurrenskraft, produktsäkerhet och
              en hållbar utveckling.
            </seg>
            <seg n="a3acacd5">
              En rad andra myndigheter och organisationer Almi, olika handelskammare,
              företagsnätverk, Tillväxtverket och Swedfund, för att nämna några
              bistår på andra sätt företag som vill verka på den internationella
              marknaden.
            </seg>
            <seg n="1e5999e9">
              Det ska vara enkelt och lätt att som företagare i alla delar
              av landet hitta fram till den hjälp eller information man behöver.
              Så har det inte alltid varit, och så är det inte heller alltid
              i dag. Vissa framsteg har gjorts, bland annat genom samlokaliseringar
              och lanseringen av hemsidan internationaliseringsguiden.se. Men
              regeringen fortsätter arbetet med att stärka samarbetet mellan
              de myndigheter och organisationer som arbetar med företagsutveckling
              och internationalisering.
            </seg>
            <seg n="c2f33f54">
              Särskilt stor betydelse har det statliga främjandet för möjligheten
              att verka på svåra marknader där möjligheten att ta sig förbi
              hinder, barriärer och korruption ofta är särskilt problematisk.
            </seg>
            <seg n="6ff2c67c">
              Regeringen har under de senaste åren lagt stor vikt vid delegationsresor
              och främjarinsatser riktade mot länder i Afrika och Mellanöstern.
              Arbetet har varit ett led i strävan efter att bredda Sveriges
              exportprofil och bidra till möjligheten för svenska företag att
              komma in tidigt på nya snabbt växande marknader.
            </seg>
            <seg n="fa5b8dd4">
              Intresset för svensk miljöteknik är stort runt om i världen,
              och exportplattformen Symbiocity som lanserades våren 2008 bidrar
              till att omsätta detta i konkreta affärer. Plattformen har använts
              av många viktiga aktörer i ett stort antal länder och även vidareutvecklats
              för att bättre fånga in specifika delområden.
            </seg>
            <seg n="8e4f39ac">
              Utrikesdepartementet och Socialdepartementet arbetar med gemensamma
              satsningar som syftar till att främja exporten och internationaliseringen
              av svensk hälso- och sjukvård. Även detta är ett område där det
              runt om i världen finns ett stort intresse för svenska lösningar.
            </seg>
            <seg n="9b34b3d2">
              Ska vi kunna dra full nytta av den alltmer globaliserade ekonomin
              måste alla resurser användas på bästa sätt. En tillgång för att
              stärka handeln utgörs av de många svenskar som har en bakgrund
              i ett annat land. För att lyfta fram och uppmuntra användandet
              av de kunskaper om marknader, kultur och språk som dessa personer
              besitter har regeringen initierat Projekt Kosmopolit. Detta har
              på kort tid resulterat i upprättande av nätverk över hela Sverige
              och flera delegationsresor.
            </seg>
            <seg n="a9c42464">
              Svenska företag är bland de bästa i världen på att arbeta med
              CSR, företagens sociala ansvar. Detta stärker bilden av Sverige,
              och det stärker vår konkurrenskraft. Regeringen uppmuntrar näringslivet
              att tillämpa OECD:s riktlinjer för multinationella företag och
              att ställa sig bakom de tio principerna om respekt för de mänskliga
              rättigheterna, arbetsvillkor, miljöansvar och anti-korruption
              i FN:s Global Compact. Samtidigt är vi tydliga med att engagemanget
              i dessa viktiga frågor är och ska vara företagsägt och företagsdrivet.
            </seg>
            <seg n="42e046dc">
              Fru talman! Att argumenten för frihandel och öppenhet är många
              vet vi sedan gammalt i Sverige.
            </seg>
            <seg n="d01ba729">
              Redan på 1700-talet förklarade den österbottniska prästen och
              riksdagsmannen Anders Chydenius hur den fria handeln och de fria
              näringarna utgör själva fundamentet för en blomstrande ekonomi.
              Det var tio år innan Adam Smith gjorde samma sak för en lite bredare
              publik 1776.
            </seg>
            <seg n="43af275f">
              Att det fria utbytet dessutom kan bidra till fred och samförstånd
              har visats, inte minst genom den mer än halvsekellånga europeiska
              integrationsprocessen. Det ligger en hel del i det som den franske
              ekonomen Frédéric Bastiat sade: Om inte varor korsar gränserna
              kommer soldater att göra det.
            </seg>
            <seg n="a4070869">
              Att handeln skapar tillväxt, välstånd och samförstånd är givetvis
              viktigt. Men vi får inte glömma bort att frihandeln dessutom vilar
              på ett starkt moraliskt fundament. Frihandeln är nämligen i grunden
              inget annat än en förlängning av individens rätt att med så liten
              statlig inblandning som möjligt byta vad hon har mot det hon vill
              ha.
            </seg>
            <seg n="82b03944">
              Inom den internationella handelspolitiken tappas ibland den lilla
              människan bort. Avtal förhandlas i decennier. Vinsterna räknas
              i miljarder och antalet berörda i hundratals miljoner människor.
            </seg>
            <seg n="d3766dbb">
              Därför kan det vara nyttigt att anlägga ett mer långsiktigt perspektiv
              emellanåt. Dagens strävan efter att montera ned kvoter, tullar
              och handelshinder handlar nämligen i grunden om samma strävan
              som föranledde oss att riva tullstaketen runt våra svenska städer
              1810.
            </seg>
            <seg n="fda6579f">
              Det handlar om att utöka den enskildes frihet och möjligheter
              till utveckling. Det handlar om att stärka möjligheterna till
              frivilliga och ömsesidigt gynnsamma utbyten mellan människor inte
              mellan multinationella företag, inte mellan nationer, inte mellan
              grupper av länder utan mellan just människor.
            </seg>
          </u>
          <note type="speaker" n="87537fb0">
            Anf. 2 CARINA ADOLFSSON ELGESTAM (s):
          </note>
          <u who="carina_adolfsson_elgestam_b2c973" xml:id="i-d7793c60338cfd6f-0" n="ca14fa7e">
            <seg n="4f28e871">
              Fru talman! Tack, handelsministern, för att vi har fått ta del
              av regeringens handelspolitiska deklaration som innehåller ganska
              mycket!
            </seg>
            <seg n="4e59131c">
              Fru talman! Inför det känns det lite som David och Goljat, utifrån
              den här korta tiden och möjligheten att ställa frågor om max två
              minuter.
            </seg>
            <seg n="3b3832cb">
              Men handelsministern talade om den lilla människan, och den lilla
              människan är viktig i ett frihandelsavtal. Just därför skulle
              jag vilja börja med det som jag saknade allra mest i den här handelsdeklarationen.
              Det är faktiskt det som handlar om fackliga rättigheter. Det har
              inte lyfts fram och prioriterats på något sätt från svensk sida
              och den borgerliga majoriteten i den här handelspolitiska deklarationen,
              det som är så oerhört viktigt.
            </seg>
            <seg n="ad5599a0">
              Det var också en annan sak som jag saknade. Vid flera tillfällen
              nuddade handelsministern vid det. Det gäller Sveriges krav när
              det gäller frihandeln det är i alla fall det som vi vill från
              oppositionens sida. Det handlar alltså om att vi ska få bort alla
              tullmurar och subventioner och att det ska vara tydligt. Ministern
              nämnde det vid några tillfällen, men jag saknar konkret att det
              är Sveriges ståndpunkt.
            </seg>
            <seg n="2aafd330">
              Sedan har en sådan här handelspolitisk deklaration också en prislapp
              i pengar. Jag hörde handelsministern i sin deklaration tydligt
              deklarera: Sommaren 2009 kunde vi konstatera att den svenska varuexporten
              fallit med 20 procent på ett år. Det har vi från oppositionen
              mycket tydligt visat på, och vi har krävt mer resurser till såväl
              ISA, Invest in Sweden Agency, som Exportrådet just för att man
              ska komma ut på nya marknader.
            </seg>
          </u>
          <note type="speaker" n="b167b805">
            Anf. 3 Statsrådet EWA BJÖRLING (m):
          </note>
          <note n="92fb9d90">
            Fru talman! Tack, Carina Adolfsson Elgestam, för flera viktiga
            frågor!
          </note>
          <u who="ewa_bjorling_1e6b69" xml:id="i-5f5f810ac0f8a1a4-1" n="48c920a7" prev="i-221845c63295731e-1">
            <seg n="2b830cba">
              Naturligtvis kan man inte beröra alla delar i detalj i en handelspolitisk
              deklaration, utan det här är ett övergripande dokument över den
              inriktning som Sverige vill arbeta för i handelspolitiken. Sedan
              får man naturligtvis gå in mer i detalj på sakfrågor i andra forum.
              Här har vi dessutom väldigt korta repliker och kan bara svara
              kortfattat på frågor.
            </seg>
            <seg n="315e8bbd">
              Men det Carina Adolfsson Elgestam först påpekade handlade om
              det som hon saknade mest. Det gällde fackliga rättigheter.
            </seg>
            <seg n="33531ad0">
              Jag talade ett ganska långt stycke om vikten av CSR, Corporate
              Social Responsibility, och hur svenska företag också agerar utomlands.
              Sverige är världsbäst på detta i dag. Och jag är övertygad om
              att svenska företag som har goda erfarenheter av att samarbeta
              med facket också kommer att överföra det i andra länder. Men det
              måste fortfarande vara företagsägt och företagsdrivet. Det är
              nämligen inte regeringen som ska styra detta, hur svenska företag
              beter sig utomlands. Jag är övertygad om att de gör det väldigt
              bra själva.
            </seg>
            <seg n="3de743d5">
              Regeringen är väldigt tydlig när det handlar om att riva tullmurar
              och subventioner och har så varit under många år, inte minst inom
              EU och inte minst när det handlar om jordbrukssubventioner.
            </seg>
            <seg n="1500e712">
              Nu sker en reformering av CAP, men jag kan verkligen hålla med
              Carina Adolfsson Elgestam. Ingen är gladare än vi om detta sker
              snabbare. Jag är också väldigt glad över det starka stöd som vi
              har i riksdagen när det gäller dessa frågor.
            </seg>
            <seg n="453d1cb6">
              Det gör att Sverige kan vara den tydligaste rösten för frihandel
              i EU, också när det gäller nya frihandelsavtal och förhandlingar
              med andra länder. Det gäller inte minst EPA, förhandlingar med
              fattiga länder i Afrika.
            </seg>
          </u>
          <note type="speaker" n="9c5a5796">
            Anf. 4 CARINA ADOLFSSON ELGESTAM (s):
          </note>
          <u who="carina_adolfsson_elgestam_b2c973" xml:id="i-d7793c60338cfd6f-1" n="ca14fa7e">
            <seg n="554bc67d">
              Fru talman! Vad det gäller fackliga rättigheter och rättvis handel
              delar jag inte handelsministerns ståndpunkt att det ska vara fullt
              företagsdrivet. Det finns goda företagare som fullt ut är för
              fri fackföreningsrörelse. Det finns också en annan typ av företagare.
              Därför tycker jag att det är viktigt att samhället är med och
              driver på och mycket tydligt pekar på fria rättigheter vad det
              gäller facket.
            </seg>
            <seg n="e81e232e">
              Handelsministern nämnde inte något om att man har halverat budgeten
              för såväl Exportrådet som ISA i den viktiga tid som vi nu lever
              i. Sverige har tappat andelar på exportmarknaden under ganska
              många år. Det kan vi vara överens om. Just därför är det viktigt
              att vi gör specifika insatser.
            </seg>
            <seg n="c93121c1">
              Fru talman! Till sist har jag en fråga som rör tjänstehandeln.
              Handelsministern nämnde nya sektorer i tjänstehandeln. Skulle
              ministern vilja utveckla det lite närmare?
            </seg>
          </u>
          <note type="speaker" n="af0f1cad">
            Anf. 5 Statsrådet EWA BJÖRLING (m):
          </note>
          <u who="ewa_bjorling_1e6b69" xml:id="i-3a4d4bfc7d157c57-0" n="48c920a7">
            <seg n="84158b4a">
              Fru talman! Jag gick inte in på resursfrågan i mitt första svar,
              men jag ska göra det nu. Regeringen har som jag bedömer det gjort
              den enskilt viktigaste insatsen under finanskrisen genom att avsätta
              stora resurser både till SEK, Svensk Exportkredit, och EKN för
              att det skulle vara möjligt för dem att fylla i där bankerna inte
              längre klarade av situationen under finanskrisen.
            </seg>
            <seg n="9e0c9924">
              Det handlar om garantier för hundratals miljarder. Vi har fått
              kvitto från näringslivet på att det var en viktig insats.
            </seg>
            <seg n="41fd83ad">
              Det stämmer att vi har annorlunda resurser för Exportrådet och
              ISA i dag. Men basen ser fortfarande likadan ut. Under den socialdemokratiska
              regeringen handlade det om att tillsätta extra pengar för specifika
              projekt. Det var tillfälliga pengar.
            </seg>
            <seg n="bc9af4e0">
              Vi har i stället valt att gå över departementsgränsen och inte
              använda oss av stuprörsmetoder. Vi ser stora anslag från både
              Miljödepartementet, Näringsdepartementet och Jordbruksdepartementet
              för att främja vår export, inte minst inom miljöteknik.
            </seg>
          </u>
          <note type="speaker" n="42037786">
            Anf. 6 MARIE WEIBULL KORNIAS (m):
          </note>
          <u who="marie_weibull_kornias_c91350" xml:id="i-bcb89f83b64f6d3c-0" n="2793a484">
            <seg n="1a33ffc4">
              Fru talman! Jag välkomnar riktlinjerna i den nya handelspolitiska
              deklarationen som verkligen är välkommen. Vi kan konstatera att
              regeringen har gjort mycket för att främja svensk export. Handelsministern
              talade mycket om att sänka handelshinder, synliga som osynliga
              sådana.
            </seg>
            <seg n="584e6845">
              Jag har en fråga som handlar lite mer om de osynliga handelshindren
              och kanske är lite mer på detaljnivå. Men det är en viktig fråga
              för små och medelstora företag i deras export.
            </seg>
            <seg n="cf82f88d">
              Det handlar om kredittider och finansiering av krediter som många
              gånger utgör ett svårt handelshinder för små och medelstora företag.
              Här i Sverige har vi en handelssed att jobba med 30 dagar netto
              medan det i Europa, många gånger i Sydeuropa, kan handla om 60
              dagar netto. Det kan handla om upp till 120 dagar netto.
            </seg>
            <seg n="9f68b3c2">
              Det finns system att hantera sådana problem. Det finns faktureringskrediter
              och så vidare som kostar en del. Det går att hantera, men när
              man kommer upp i 120 dagar ger bankvärlden inte längre kredittider
              än 90 dagar.
            </seg>
            <seg n="ed895c5f">
              Jag undrar vad det finns för tankar, om handelsministern har
              funderat lite på vad det här innebär när det gäller likviditetssvårigheter
              för många små och medelstora företag. Det handlar för dem om att
              få betalt för sina affärer i tid och om att våga.
            </seg>
          </u>
          <note type="speaker" n="eee35550">
            Anf. 7 Statsrådet EWA BJÖRLING (m):
          </note>
          <u who="ewa_bjorling_1e6b69" xml:id="i-3a4d4bfc7d157c57-1" n="48c920a7">
            <seg n="6f5b743a">
              Fru talman! Jag tackar Marie Weibull Kornias för en viktig fråga.
              Det här är något som många små och medelstora företag påpekar
              för mig, både vid delegationsresor utomlands och när jag besöker
              företag runt om i Sverige. Inte minst har det varit så under 2009
              när det har varit svårare att få lån på banken, svårare att få
              riskkapital och framför allt varit svårare med betalningar med
              kredittider.
            </seg>
            <seg n="cfea906a">
              Nu samarbetar Exportrådet och Almi som finns i alla län i Sverige
              och kan erbjuda en annan typ av lån, inte minst när det gäller
              export för att man ska kunna ta sig utomlands. De kräver inte
              samma säkerhet som den vanliga banken. De tittar också på kredittider
              och ytterligare finansiering när man inte har den vanliga säkerheten
              kvar.
            </seg>
            <seg n="7a60b913">
              Det är fortfarande en lång väg kvar att vandra, inte minst inom
              EU där vi har lyft upp frågan i Konkurrenskraftsrådet om långa
              betalningstider. Sverige pläderar för att de ska vara kortare,
              för det här är viktigt för små företags överlevnad.
            </seg>
            <seg n="79127a5d">
              Tyvärr finns det andra länder som i dag inte tycker att vi ska
              ha 30 dagar utan snarare sträcker sig längre bort. Det handlar
              egentligen bara om att fortsätta det idoga arbetet för att kunna
              premiera fler små och medelstora företag. Det är en diskussion
              som vi ständigt för i vårt arbete i Europa.
            </seg>
          </u>
          <note type="speaker" n="52604a24">
            Anf. 8 WIWI-ANNE JOHANSSON (v):
          </note>
          <u who="wiwi-anne_johansson_62bfaf" xml:id="i-e6037e22228966a9-0" n="6915e6a8">
            <seg n="0ebfe644">
              Fru talman! Handelsministern talar om mänskliga rättigheter och
              att frihandeln vilar på ett moraliskt fundament. Då har jag en
              fråga om Sveriges relationer och handelsförbindelser med Israel
              som EU har ett gynnsamt handelsavtal med. Det är gynnsamt för
              båda parter, utgår jag från.
            </seg>
            <seg n="2299587a">
              Undantaget ska vara för produkter som tillverkas på bosättningarna
              på ockuperad palestinsk mark. Men det är svårt att veta det. Märksystemet
              är inte hundraprocentigt.
            </seg>
            <seg n="777901c9">
              I Storbritannien förekommer en ganska livlig debatt om hur man
              ska kunna märka jordbruksprodukter så att konsumenter ska kunna
              vara säkra på om en produkt kommer från Israel, från Västbanken
              eller från en illegal bosättning. Jag undrar hur Sveriges handelsminister
              och den svenska regeringen ser på den här frågan, om det i våra
              handelsrelationer förekommer diskussioner om att man vill ha en
              sådan märkning. Eller är det en icke-fråga? Det är min korta fråga.
            </seg>
          </u>
          <note type="speaker" n="5a79e8ba">
            Anf. 9 Statsrådet EWA BJÖRLING (m):
          </note>
          <u who="ewa_bjorling_1e6b69" xml:id="i-3a4d4bfc7d157c57-2" n="48c920a7">
            <seg n="637a08bc">
              Fru talman! Jag tackar Wiwi-Anne Johansson för en viktig fråga
              som vi arbetar mycket med inom EU och även ute i världen. Just
              standardiseringsfrågan är något som också skulle kunna förenkla
              för småföretagare, inte bara för konsumenten.
            </seg>
            <seg n="76789dd1">
              Det är viktigt för konsumenten att veta varifrån varan kommer
              och på vilket sätt den har tillverkats. För småföretagaren är
              det viktigt att det är en gemensam form av märkning, att vi har
              ett system. Om vi bara tänker oss hur vi gör det lättare för konsumenten
              att handla klimatvänliga varor, tjänster och teknologi behöver
              vi ha ett gemensamt system där man direkt kan se och veta att
              varan har producerats på ett riktigt sätt och att man vet var
              den kommer ifrån. Det är den varan jag väljer.
            </seg>
            <seg n="c9e13c5f">
              För småföretagaren är det dessutom viktigt om vi har 30 länder
              inom EU att det är gemensam märkning för att man ska kunna exportera
              till alla de länderna. Det är alldeles för dyrt i dag att upprätta
              enskild märkning.
            </seg>
            <seg n="603db81d">
              Det är en prioriterad fråga för den svenska regeringen. Jag är
              också glad att vi nu har börjat inrikta det på just klimatvänliga,
              miljövänliga varor, tjänster och teknologier. Det är för att göra
              det enkelt för konsumenten att kunna välja rätt i framtiden.
            </seg>
          </u>
          <note type="speaker" n="d47ae5f0">
            Anf. 10 WIWI-ANNE JOHANSSON (v):
          </note>
          <u who="wiwi-anne_johansson_62bfaf" xml:id="i-e6037e22228966a9-1" n="6915e6a8">
            <seg n="c8930622">
              Fru talman! Vi välkomnar naturligtvis att regeringen tar tag
              i de här frågorna. Men jag undrar specifikt om inte den svenska
              regeringen och handelsministern kan utöva egna påtryckningar i
              relationerna mellan Israel och Sverige.
            </seg>
            <seg n="d3d03a66">
              Jag förstår värdet av att vi ska ha en gemensam märkning, men
              jag undrar om det förekommer några egna kontakter i det här som
              kan göra att det går något snabbare än om alla länder samtidigt
              ska komma överens. Vi måste som handelspartner kunna ställa egna
              krav.
            </seg>
          </u>
          <note type="speaker" n="39fdbfa1">
            Anf. 11 Statsrådet EWA BJÖRLING (m):
          </note>
          <u who="ewa_bjorling_1e6b69" xml:id="i-3a4d4bfc7d157c57-3" n="48c920a7">
            <seg n="00999db6">
              Fru talman! Jag tackar för följdfrågan från Wiwi-Anne Johansson.
              Det viktigaste är att vi står för en klok konsumentupplysning.
              Det är fortfarande konsumenten själv som väljer vilken vara den
              vill köpa eller inte köpa.
            </seg>
            <seg n="c064aecc">
              I regeringens och hela EU:s arbete handlar det, som jag sade,
              om att underlätta för konsumenterna och för företag. Det ska vara
              tydligt varifrån varan kommer, hur den är producerad och ännu
              hellre ett gemensamt märkningssystem.
            </seg>
            <seg n="c3aa4104">
              Det här är ett väldigt långsiktigt arbete, men jag är glad över
              att på mina resor ute i världen se hur stort intresset är för
              just svensk standardisering och hur mycket man efterfrågar våra
              stora kunskaper inom detta område.
            </seg>
            <seg n="657c722e">
              Sedan måste det vara upp till konsumenterna själva om de vill
              välja att köpa en vara från just i det här fallet Israel, eller
              inte.
            </seg>
          </u>
          <note type="speaker" n="9706d147">
            Anf. 12 STAFFAN DANIELSSON (c):
          </note>
          <u who="staffan_danielsson_d9e83c" xml:id="i-5dedc96e6b0cb302-0" n="720fd72c">
            <seg n="2852399f">
              Fru talman! Frihandel är grundläggande för utvecklingen av frihet
              och tillväxt här i världen. Vi har kommit långt, som handelsministern
              sade i sitt inlägg här.
            </seg>
            <seg n="f74652d4">
              Men det finns områden där vi har en del kvar att göra. Det är
              jordbruk, livsmedel och bioenergi. De regleringar som har varit
              har verkligen inte garanterat en utveckling av svenskt jordbruk.
              Livsmedelsproduktionen har backat i 30 år, och fortsätter det
              i samma takt stänger den sista svenska bonden 2052.
            </seg>
            <seg n="86d3213d">
              Något behöver alltså göras för att bryta detta. Handelsministern
              nämnde EU:s jordbrukspolitik. Sverige är i minoritet och driver
              på där. Det kunde vara intressant att få höra något mer om vad
              handelsministern tror om utvecklingen fram till 2020. Det finns
              ju en stabil majoritet som bedömer att det fortfarande finns ett
              värde i det här.
            </seg>
            <seg n="aa99a8dc">
              Jag har också en konkret fråga på området biodrivmedel. Sverige
              har ju höga mål att öka både användningen och produktionen, och
              det har även EU. USA och andra länder ligger före oss genom att
              man har skapat en lönsamhet genom tullsatser, inhemska stöd och
              så vidare. Sverige har också jobbat på detta, men det finns en
              viss osäkerhet i branschen. Det är stora investeringar på gång
              i Karlshamn när det gäller biogas och etanol och så vidare, men
              de ligger lite i malpåse. Regeringen har pratat om behovet av
              att utreda och klarlägga förutsättningarna bättre, och jag tror
              att det kan behövas. Jag funderar på om handelsministern kan kommentera
              detta.
            </seg>
            <seg n="7c2054f2">
              EU talar på det här området också om en balanced approach mellan
              hur man får fram de här väldiga volymerna biodrivmedel genom import
              och frihandel självfallet och genom att EU och Sverige tar ansvar
              för att själv kunna producera en hel del. Då kan det behövas vissa
              hjälpmedel. Det vore intressant om handelsministern kunde utveckla
              det här området lite.
            </seg>
          </u>
          <note type="speaker" n="356c2679">
            Anf. 13 Statsrådet EWA BJÖRLING (m):
          </note>
          <u who="ewa_bjorling_1e6b69" xml:id="i-3a4d4bfc7d157c57-4" n="48c920a7">
            <seg n="e083881b">
              Fru talman! Tack, Staffan Danielsson, för en väldigt viktig och
              svår fråga där Sverige verkligen står som frihandlarnas största
              vän gentemot en hel del mer protektionistiska länder i EU.
            </seg>
            <seg n="1ce4317e">
              Det arbete som vår jordbruksminister driver i detta är verkligen
              inte lätt: att vara tydlig med att ta bort jordbrukssubventioner,
              att vara tydlig med hur viktigt det är med frihandel utanför EU
              och hur vi ska kunna hjälpa de fattiga länderna framför allt genom
              bra frihandelsavtal. Då handlar det om att vi måste vara mindre
              egoistiska och våga släppa på dessa subventioner.
            </seg>
            <seg n="662d9be5">
              Jag tycker att vår jordbruksminister gör ett väldigt bra arbete
              i detta, och det finns också stöd från flera medlemsländer. Efter
              att den nya EU-kommissionen har tillträtt ser det lite annorlunda
              ut, och jag ska tyvärr medge att jag inte riktigt ser någon tydlig
              och rak frihandelsvänlig linje. Men det handlar bara om att enträget
              fortsätta detta viktiga arbete och påpeka vikten av att också
              våga öppna upp.
            </seg>
            <seg n="0996f0c2">
              Vi har på andra sidan Atlanten ännu ett land som behöver formulera
              en mycket tydligare handelspolitik. Jag tänker framför allt på
              förhandlingarna i Doharundan, där den stora stötestenen är just
              jordbrukspolitiken. Vi återkommer ständigt till den, samtidigt
              som det ofta handlar om länder som inte är så beroende av sin
              jordbrukspolitik, utan det kan vara en väldigt liten del.
            </seg>
            <seg n="ff5e29da">
              Om vi tänker att Doharundan ska vara en utvecklingsrunda som
              också ska få fattiga länder att få en ökad ekonomisk tillväxt
              måste vi våga vara mindre egoistiska och kunna ge mer, det vill
              säga ta bort fler subventioner.
            </seg>
            <seg n="f555574a">
              Jag är väldigt glad över det beslut som togs i går med fortsatt
              låga tullsatser på biodrivmedel för Sverige i EU:s tullkodexkommitté.
              Det var en viktig del för att vi fortsatt ska kunna ha billig
              etanol i Sverige.
            </seg>
          </u>
          <note type="speaker" n="7cab2a87">
            Anf. 14 STAFFAN DANIELSSON (c):
          </note>
          <u who="staffan_danielsson_d9e83c" xml:id="i-5dedc96e6b0cb302-1" n="720fd72c">
            <seg n="3687f1cc">
              Fru talman! Tack för det övergripande svaret på hur vi utvecklar
              jordbruket i världen i riktning mot mer frihandel.
            </seg>
            <seg n="454641b9">
              När det gäller biodrivmedel, som vi vill öka användningen av
              med väldigt höga mål i Sverige 2020 och 2030 och inom EU, är det
              uppenbart att alla resurser behövs. Vi måste producera miljövänlig
              etanol, biogas och så vidare i Sverige. Vi måste importera, och
              importen av ren etanol kan fortsätta vara billig. Det tycker jag
              är bra.
            </seg>
            <seg n="2781f532">
              När det gäller just förutsättningarna för att producera i Sverige
              har vi både etanolfabriker och planerade biogaskombinat, men som
              läget är är det inte frihandel i dag. Lönsamheten är beroende
              av en stabilitet, det vill säga att man vet vad som gäller i fråga
              om tullsatser, skattesatser och inhemska stöd.
            </seg>
            <seg n="fb0f1d77">
              Där finns en osäkerhet för dem som ska trycka på knappen, och
              jag tror att det kan behöva läggas fast lite tydligare. Vad tror
              handelsministern om detta?
            </seg>
          </u>
          <note type="speaker" n="75cfff66">
            Anf. 15 Statsrådet EWA BJÖRLING (m):
          </note>
          <u who="ewa_bjorling_1e6b69" xml:id="i-3a4d4bfc7d157c57-5" n="48c920a7">
            <seg n="be3268f4">
              Fru talman! Tack, Staffan Danielsson, för följdfrågan. Nu ska
              jag naturligtvis inte gå utredningen om biogas och bioetanol i
              förväg, och det som är i Sverige är inte heller riktigt på mitt
              bord.
            </seg>
            <seg n="f35780f4">
              Det som är på mitt bord handlar just om det jag talade om, alltså
              hur etanolen ska klassificeras när den kommer in i EU. Ska den
              klassificeras som en jordbruksvara eller som en kemisk vara? Detta
              kan väldigt mycket låta som detaljer, men det är faktiskt en skillnad
              på 60 öre per liter för konsumenten, och det är en stor skillnad.
              Det är också en stor skatteskillnad i procent med över 30 procent
              för det ena och ungefär 5 procent för det andra.
            </seg>
            <seg n="a99c0ca3">
              Det tråkiga är att vi hela tiden får ettårsbeslut. Naturligtvis
              blir det då en ryckig marknad där våra egna producenter heller
              inte vågar satsa fullt ut. Sverige driver på att det ska bli mer
              långsiktiga beslut, och vi hade också på förslag ett tvåårigt
              beslut denna gång för att gå ett steg på vägen. Men det lyckades
              inte i går, utan det blev fortsatt bara ett år.
            </seg>
            <seg n="a0866c64">
              Inte minst är det här viktigt för att vi också ska kunna bedriva
              forskning om andra generationens biodrivmedel, vilket kan vara
              väldigt mycket mer effektivt än det vi har i dag.
            </seg>
          </u>
          <note type="speaker" n="f6451ee6">
            Anf. 16 MAX ANDERSSON (mp):
          </note>
          <u who="max_andersson_e19a12" xml:id="i-d2e61caa2eb0f084-0" n="181d8871">
            <seg n="f707139b">
              Fru talman! Just den här veckan pågår förhandlingar på Nya Zeeland
              om ACTA-avtalet. Men de förslag om ökad öppenhet eller införande
              av öppenhet som Sverige stöder verkar tyvärr inte gå igenom. Regeringen
              säger i sin deklaration att man är en av de starkaste förespråkarna
              för att bestämmelserna som man förhandlar om ska vara proportionerliga
              och rättssäkra och väl avvägda med hänsyn till integritetsaspekter.
            </seg>
            <seg n="5799ec04">
              Att regeringen särskilt väljer att framhålla detta är ett resultat
              av att det faktiskt är problem med just detta, framför allt från
              USA, säger medierna, vilket är det sätt som vi i riksdagen blivit
              informerade kring det här. Det är USA som driver på för ett dåligt
              avtal.
            </seg>
            <seg n="63805bba">
              Det är bra att regeringen jobbar för öppenhet, men jag är orolig
              för att Sverige kan tänka sig att gå med på ett avtal trots att
              vi inte får igenom förslaget om ökad öppenhet. Det verkar som
              om regeringen är öppen för att gå med på ett avtal utan öppenhet.
            </seg>
            <seg n="9bf99b96">
              Jag tycker inte att vi borde nöja oss med att framföra önskemål,
              utan vi borde kräva öppenhet i de här förhandlingarna. Det här
              är inte bara förhandlingar om tullsatser hit och dit; det handlar
              om förslag som kan lägga grunden för framtidens immaterialrätt
              på en global nivå. Det handlar om lagstiftning. Det kan ta bort
              våra möjligheter att modernisera och reformera immaterialrätten
              och låsa fast oss vid de nuvarande strukturerna.
            </seg>
            <seg n="b18b7afb">
              Kommer regeringen att kräva öppenhet eller kan regeringen tänka
              sig att gå med på det om USA inte vill?
            </seg>
          </u>
          <note type="speaker" n="988dfbbe">
            Anf. 17 Statsrådet EWA BJÖRLING (m):
          </note>
          <u who="ewa_bjorling_1e6b69" xml:id="i-3a4d4bfc7d157c57-6" n="48c920a7">
            <seg n="bf46c6fa">
              Fru talman! Tack, Max Andersson, för en viktig fråga som vi också
              har tagit upp i den handelspolitiska deklarationen.
            </seg>
            <seg n="5bed6ce7">
              Jag är väldigt glad att kunna säga att Sverige hela tiden har
              krävt ökad öppenhet i ACTA-förhandlingarna. Vi är ännu gladare
              över att alldeles nyligen, närmare bestämt den 5 mars, ha fått
              igenom i EU att hela EU ska kräva ökad öppenhet.
            </seg>
            <seg n="f18c4c96">
              Nu är det så att det också finns flera förhandlingsparter som
              sitter runt bordet och förhandlar. Jag vill säga att vi har kommit
              ett viktigt steg på vägen, först genom Sverige och sedan hela
              EU. Det gör att vi i alla fall är mycket starkare när det gäller
              att kunna kräva öppenhet i dessa förhandlingar. Jag tycker att
              vi har kommit en god bit på väg, men vi är inte i mål ännu. Vi
              kommer att fortsätta kräva denna öppenhet i dessa förhandlingar.
            </seg>
            <seg n="bc16d010">
              Jag vill också korrigera det som sägs om framtida ny lagstiftning.
              Detta handlar ju om en diskussion inom befintlig lagstiftning,
              icke desto mindre väldigt viktig. Jag tycker att den är extremt
              viktig just för små företag som också är beroende av sina patent,
              som också är beroende av att det inte sker piratkopiering, att
              det inte sker varumärkesförfalskning eller intrång. Det är förödande
              för de företagen i dag.
            </seg>
            <seg n="69766779">
              Det jag däremot kan beklaga är att ett sådant land som Kina inte
              är med i dessa förhandlingar.
            </seg>
          </u>
          <note type="speaker" n="5833f71f">
            Anf. 18 MAX ANDERSSON (mp):
          </note>
          <u who="max_andersson_e19a12" xml:id="i-d2e61caa2eb0f084-1" n="181d8871">
            <seg n="8d236441">
              Fru talman! Problemet med att införa några av de förslag i ACTA-avtalet
              som har diskuterats i medierna är att man begränsar. Även om man
              inte utökar immaterialrätten jämfört med hur den är i dag inför
              man hårda regler för hur dagens lagstiftning ska genomdrivas.
              Man låser fast det globala systemet. Man begränsar de framtida
              valmöjligheterna när det gäller hur man ska reformera och modernisera
              systemet. Genom att begränsa den framtida valmöjligheten har man
              ändå skalat möjligheterna för framtiden. Där har vi ett allvarligt
              problem.
            </seg>
          </u>
          <note type="speaker" n="2bb27fe3">
            Anf. 19 Statsrådet EWA BJÖRLING (m):
          </note>
          <u who="ewa_bjorling_1e6b69" xml:id="i-3a4d4bfc7d157c57-7" n="48c920a7">
            <seg n="f27e7840">
              Fru talman! Tack, Max Andersson, för följdfrågan! Jag ser inte
              riktigt det viktiga handelsavtalet ACTA på det sätt som Max Andersson
              gör. Där delar vi verkligen inte uppfattning.
            </seg>
            <seg n="69fddc9d">
              Jag ser det som väldigt viktigt att vi diskuterar detta. Jag
              ser det också som väldigt viktigt att det blir ökad transparens
              inom dessa förhandlingar. Jag ser också att det är många små företag,
              och det finns även större företag, som i dag har stora problem
              ute på världsmarknaden och verkligen vill att vi ska titta närmare
              på den här lagstiftningen för att se hur vi kan tydliggöra den
              och förhoppningsvis också se till att fler och fler länder följer
              denna lagstiftning i framtiden.
            </seg>
            <seg n="185ba467">
              Jag ser det inte på det sätt som Miljöpartiet tänker här, att
              vi på något sätt begränsar. Jag ser det tvärtom som ett oerhört
              stort stöd för att alla våra företagare i Sverige, i Europa och
              ute i världen också ska ha ett fortsatt skydd för sina varumärken.
            </seg>
          </u>
          <note type="speaker" n="e0891930">
            Anf. 20 CARL B HAMILTON (fp):
          </note>
          <u who="unknown" xml:id="i-a21fe6ad9af85b36-0" n="18b0ecf7">
            <seg n="e7fd4e96">
              Fru talman! Jag har tre synpunkter. Den första, beträffande euron,
              som är omnämnd i deklarationen, är att jag tycker att det är viktigt
              att i en handelspolitisk deklaration vara tydligare med att nationella
              valutor har visat sig vara handelshinder. Eurons introduktion
              i Europa har ju ökat handelsflödena mellan euroländerna, men också
              mellan euroområdet och resten av världen, på ett helt oväntat
              omfattande sätt. Om vi skulle införa euron skulle jag säga att
              det är den enskilt viktigaste åtgärden för att öka den svenska
              utrikeshandeln.
            </seg>
            <seg n="dc47d66f">
              Det andra, som jag tycker kanske är det nya som är intressantast
              i den här deklarationen, är det som står om att återuppliva den
              gamla tanken på ett frihandelsavtal mellan Europa och Nordamerika,
              framför allt USA naturligtvis. Det är en gammal tanke som man
              hade på den tiden i stort sett alla u-länder var protektionistiska,
              att man skulle gå vidare med ett transatlantiskt handelsavtal.
              Nu blir u-länderna mer frihandelsinriktade, men när förhandlingarna
              i Doharundan har gått i stå tycker jag att det är väldigt bra
              att regeringen lyfter fram det här, om inte annat som en indirekt
              påtryckning på de andra parterna i Doharundan, de som bromsar.
              Är det så att man inte når framgång i Doharundan kommer tankarna
              på ett transatlantiskt frihandelsavtal att bli mer aktuella, och
              mer nödvändiga, skulle jag säga, för de transatlantiska länderna.
            </seg>
            <seg n="5ce3249d">
              Jag tycker att det vore intressant om handelsministern ville
              något utveckla tankarna på detta som ett inslag i de internationella
              Dohaförhandlingarna.
            </seg>
            <seg n="3fae5c61">
              Sedan ska jag återkomma till min tredje synpunkt.
            </seg>
          </u>
          <note type="speaker" n="50e12138">
            Anf. 21 Statsrådet EWA BJÖRLING (m):
          </note>
          <u who="ewa_bjorling_1e6b69" xml:id="i-3a4d4bfc7d157c57-8" n="48c920a7">
            <seg n="c9161a86">
              Fru talman! Tack, Carl B Hamilton, för viktiga frågor och kommentarer!
              Angående euron har regeringen beslutat att vi inte ska ta upp
              frågan denna mandatperiod. Jag kan säga att jag personligen röstade
              ja till euron. Jag är bara ledsen över att vi inte hade tillräckligt
              många med oss den gången.
            </seg>
            <seg n="fcbd0c01">
              Jag kan också vittna om att många företag i Sverige lyfter fram
              just den frågan som ett problem. Det handlar inte alltid om att
              man vill byta till euron för att man därmed kommer att tjäna pengar
              på det. Det kan också handla väldigt mycket om att man får en
              mer långsiktig stabilitet. Det är det som företagen påpekar.
            </seg>
            <seg n="eaa58333">
              Frihandelsavtal EUUSA var nästa synpunkt. Jag ser det inte som
              att vi har större chans detta år att avsluta Doharundan. Vi kommer
              att göra allt som står i vår makt för att fortsätta dessa förhandlingar
              och försöka pusha på, men jag ser ändå att det är små utsikter
              att klara av det detta år. En stor del i det här är att USA inte
              har en tydligt formulerad handelspolitik, samtidigt som Indien
              och Kina väntar på att USA ska komma tillbaka till förhandlingsbordet.
              Vi ser samtidigt att vår allra största handel sker med USA. Som
              jag sade sker 33 procent av världens varuhandel mellan EU och
              USA och 44 procent av världens tjänstehandel går mellan EU och
              USA. Naturligtvis vore det en väldigt viktig partner.
            </seg>
            <seg n="31dd337b">
              Jag vet också flera medlemsländer som har lyft fram denna fråga.
              Om vi inte kommer vidare i Doharundan kanske det är dags att igen
              påbörja dessa tankar om att faktiskt fullt ut utveckla ett frihandelsavtal
              med USA. I dag pågår ju ett bra arbete inom TEC, Transatlantic
              Economic Council, för att utöka vårt transatlantiska samarbete.
            </seg>
            <seg n="3d73b06a">
              Vi avser också att starta en transatlantisk diskussion för att
              se hur vi kan underlätta handel med varandra. Men naturligtvis
              tycker jag personligen att ett frihandelsavtal med USA är det
              som är väldigt viktigt på lång sikt, inte bara för att riva tullar,
              de är i snitt 3,5 procent i dag, utan det handlar väldigt mycket
              också om tjänstesektorn.
            </seg>
          </u>
          <note type="speaker" n="5d249f49">
            Anf. 22 CARL B HAMILTON (fp):
          </note>
          <u who="unknown" xml:id="i-a21fe6ad9af85b36-1" n="18b0ecf7">
            <seg n="0be3bf3a">
              Fru talman! Jag instämmer med handelsministern. Det är klart
              att det är ganska komplicerat. Det skapar en del konflikter om
              man faktiskt skulle lyckas förverkliga ett frihandelsavtal över
              Atlanten och andra länder är utestängda. Men det understryker
              betydelsen av att vi faktiskt kommer fram i Doharundan. Det är
              naturligtvis det allra bästa om vi kan göra det.
            </seg>
            <seg n="38d635f6">
              Avslutningsvis vill jag bara gratulera handelsministern till
              att ha citerat den franske ekonomen Frédéric Bastiat. Hans namn
              har en särskild lyskraft i handelspolitiska frågor, både i det
              förgångna och i nutid.
            </seg>
          </u>
          <note type="speaker" n="46781b6b">
            Anf. 23 Statsrådet EWA BJÖRLING (m):
          </note>
          <u who="ewa_bjorling_1e6b69" xml:id="i-3a4d4bfc7d157c57-9" n="48c920a7">
            <seg n="6d11d48c">
              Fru talman! Tack så mycket, Carl B Hamilton!
            </seg>
          </u>
          <note type="speaker" n="3bf05563">
            Anf. 24 HOLGER GUSTAFSSON (kd):
          </note>
          <u who="holger_gustafsson_3275c0" xml:id="i-94c8db0ba2af8b86-0" n="bfaba5ed">
            <seg n="bc18044c">
              Fru talman! På s. 5 i deklarationen säger handelsministern att
              förhandlingarna om ett nytt världshandelsavtal inom ramarna för
              WTO:s Doharunda har pågått sedan 2001 och att de fortfarande går
              frustrerande långsamt. Några rader längre ned står det att ett
              nytt globalt frihandelsavtal skulle innebära en välbehövlig vitamininjektion
              i världsekonomin på mer än 1 100 miljarder kronor årligen.
            </seg>
            <seg n="2c4e7e83">
              Då är mina frågor: Vad är orsaken till att vissa länder inte
              går med på WTO:s krav om det finns så mycket att vinna på det?
              Varför anser de sig som förlorare på sänkta tullar och handelshinder
              just när det finns så mycket att vinna? De bör ändå förstå sitt
              eget bästa. Det är min utgångspunkt, men det finns säkert andra
              goda skäl, som jag skulle vilja lyssna till.
            </seg>
          </u>
          <note type="speaker" n="dac977d9">
            Anf. 25 Statsrådet EWA BJÖRLING (m):
          </note>
          <u who="ewa_bjorling_1e6b69" xml:id="i-3a4d4bfc7d157c57-10" n="48c920a7">
            <seg n="2010de52">
              Fru talman! Tack, Holger Gustafsson, för frågan! Det stämmer
              att jag tycker att det går frustrerande långsamt. Det gör det
              när det gäller många frihandelsavtal. Tittar vi lite i backspegeln
              ser vi att det enda frihandelsavtal som man har lyckats slutföra
              sedan år 2000 handlar om det mellan EU och Sydkorea som faktiskt
              bara tog två år att förhandla.
            </seg>
            <seg n="91b66ab7">
              Varför gick det så snabbt? Där handlar det mycket om att båda
              parter hade ett stort intresse i avtalet, och båda parter såg
              att det fanns en vinnvinn-situation.
            </seg>
            <seg n="fb1a2474">
              Nu har vi nyligen inlett frihandelsförhandlingar mellan EU och
              Kanada. Det är också en avtalsförhandling som jag ser går effektivt
              framåt.
            </seg>
            <seg n="79a431cb">
              Det är också alltid lättare med den typ av frihandelsavtal där
              det finns två parter. Titta på det multilaterala handelsavtalet
              Doharundan. Där är det många parter som ska enas. Där finns dessutom
              många som i dag inte ser vikten av frihandel och inte har den
              erfarenheten i bagaget. Dessutom finns många länder som är beroende
              av en sektor. Vi förhandlar om jordbruksvaror, industrivaror och
              tjänster. WTO har valt modellen att förhandla färdigt jordbruksvaror
              och industrivaror innan man går in djupare i tjänsteförhandlingarna.
              Det är kanske en idé att i stället göra detta parallellt så att
              alla länder kan se att inom något av dessa tre ben kommer alla
              att vinna. Då går det att tydligare se målet framför sig än i
              dag.
            </seg>
            <seg n="fa6a2dad">
              I övrigt handlar det naturligtvis mycket om att sprida mer kunskap
              om hur viktig frihandel är. Där är Sverige ett tydligt exempel.
              Sverige var ett fattigt land och blev ett rikt land just tack
              vare vår öppenhet mot omvärlden; när vi började ta oss ut i världen
              för att exportera, importera och bedriva handel. Det är så vi
              har skapat vårt välstånd, och det är så andra kommer att skapa
              sitt välstånd.
            </seg>
          </u>
          <note type="speaker" n="dc6ce0bd">
            Anf. 26 HOLGER GUSTAFSSON (kd):
          </note>
          <u who="holger_gustafsson_3275c0" xml:id="i-94c8db0ba2af8b86-1" n="bfaba5ed">
            <seg n="ba0eae90">
              Fru talman! Tack, handelsministern, för svaret! Jag vill passa
              på tillfället att ställa ytterligare ett par frågor. Det gäller
              s. 3. Det handlar om Utrikesdepartementets och Näringsdepartementets
              särskilda internationaliseringsstrategi med åtgärder som underlättar
              för små och medelstora företag.
            </seg>
            <seg n="f0c1a243">
              Vad innebär den särskilda internationaliseringsstrategin? Vilka
              typer av åtgärder är det fråga om för små och medelstora företag?
            </seg>
          </u>
          <note type="speaker" n="176eb0a5">
            Anf. 27 Statsrådet EWA BJÖRLING (m):
          </note>
          <u who="ewa_bjorling_1e6b69" xml:id="i-3a4d4bfc7d157c57-11" n="48c920a7">
            <seg n="cf546ed8">
              Fru talman! Tack, Holger Gustafsson, för bra följdfråga!
            </seg>
            <seg n="2c5db79d">
              Arbetet med internationaliseringsstrategin är i dag inte färdigt,
              men det är ett bra och tydligt exempel på hur vi arbetar över
              departementsgränserna och hur vi ser på vikten av att små och
              medelstora företag kommer tidigare ut utanför Sveriges gränser
              för att bedriva export.
            </seg>
            <seg n="8d428218">
              Det handlar mycket om tydlig information. Det ska vara enkelt
              och lätt att hitta information. Det ska vara tydligt vart man
              ska vända sig för att få exporthjälp via Exportrådet och Almi.
              Naturligtvis handlar det om hjälp med finansiering och affärsanalys,
              bedömning av vilka länder som är lämpliga att gå in i, på vilket
              sätt en vara kan behöva skyddas immaterialrättsligt och så vidare.
            </seg>
            <seg n="3bd42ec2">
              Här tycker jag att det är alldeles utmärkt att Näringsdepartementet
              och Utrikesdepartementet arbetar tillsammans och utifrån företagets
              ögon. Jag vet att det är något som är oerhört efterfrågat. I dag
              finns en rad olika instanser som det går att söka information
              från. Det vore enklare om det fanns en väg in. Det är den vi ska
              skapa.
            </seg>
          </u>
          <note type="speaker" n="fb079eba">
            Anf. 28 FINN BENGTSSON (m):
          </note>
          <u who="unknown" xml:id="i-3a4d4bfc7d157c57-12" n="18b0ecf7">
            <seg n="72a680c3">
              Fru talman! Jag tänkte uppehålla mig vid en fråga som inte berörs
              så mycket i deklarationen, mer än i de viktiga avslutande orden,
              nämligen sjukdomsbekämpning bland mänskligheten och förebyggande
              hälsovård. De är helt naturligt av internationell karaktär. Medan
              sjukdomarna inte följer uppritade nationsgränser har vi svårt
              såväl politiskt som myndighetsmässigt att med enkla tull- och
              polisinsatser och andra insatser begränsa detta problem. I stället
              är här den fria rörligheten och inte minst möjligheten till internationell
              handel på området viktig. Såväl tjänster som hälso- och sjukvården
              för patienterna måste ges större fri rörlighet inom EU.
            </seg>
            <seg n="c3dd8adc">
              Sverige är ett högteknologiskt land, inte minst inom hälso- och
              sjukvården. Då borde en kombinerad fri rörlighet av tjänster och
              patienter inom unionen vara en unik källa för en helt ny och växande
              sektor för vår arbetsmarknad, till gagn för oss själva och också
              för de patienter ute i Europa som säkert vill komma hit i större
              omfattning än i dag för att ta del av vår sjukvård.
            </seg>
            <seg n="47095dcc">
              Jag vet att ministern förtjänstfullt har agerat aktivt i frågorna
              tillsammans med socialministern för att bryta ned handelshinder
              för både tjänsteproduktionen och patientrörligheten inom EU. Men
              det finns betydande motståndsfickor inom EU och inom den svenska
              oppositionen. Vi vet att exempelvis Spanien, som nu innehar EU:s
              ordförandeskap, har varit en bromskloss för att få till stånd
              en ökad patientrörlighet inom unionen. Vi vet vidare att en splittrad
              rödgrön opposition här hemma tvekar inför såväl tjänsteexport
              av svensk sjukvård och vård av svenskar i andra EU-länder som
              att andra EU-medborgare med större lätthet skulle kunna få sin
              sjukvård i Sverige. Detta sker av rent ideologiska skäl.
            </seg>
            <seg n="b8169c45">
              Min enkla fråga till ministern är om hon avser att gå till attack
              mot de handelshindrande bakåtsträvare som finns såväl i vissa
              EU-länder som inom den svenska oppositionen.
            </seg>
          </u>
          <note type="speaker" n="f18b3633">
            Anf. 29 Statsrådet EWA BJÖRLING (m):
          </note>
          <note n="9f8ded65">
            Fru talman! Tack till Finn Bengtsson för denna fråga!
          </note>
          <u who="ewa_bjorling_1e6b69" xml:id="i-5f5f810ac0f8a1a4-2" n="48c920a7" prev="i-221845c63295731e-2">
            <seg n="3857993e">
              Det stämmer att tjänstedirektivet inte omfattar alla tjänster
              inom EU i dag. Det gäller även flera andra områden. Det stämmer
              också att vi under vårt ordförandeskap lyft upp frågan om vården
              ska eller inte ska omfattas av direktivet i framtiden.
            </seg>
            <seg n="8d4838b0">
              Jag vill först vara tydlig med att framhålla att det tjänstedirektiv
              som implementerades den 28 december förra året är på plats. Vi
              har kontaktpunkter i varje land. Nu framåt är det viktigaste arbetet
              att se till att detta också fungerar i verkligheten för konsumenter
              och företagare. Den här frågan handlar om en längre framtidsutsikt.
              Hur kan vi sedan utöka tjänstedirektivet ytterligare? Då är det
              här ett område som skulle kunna vara aktuellt. Fler och fler medlemsländer
              är i dag positiva till detta.
            </seg>
            <seg n="8b4cc79d">
              Först och främst handlar det om att se till att få direktivet
              på plats. Dessutom bedriver vi ett arbete med att skapa en plattform
              för hur UD och Socialdepartementet tillsammans ska se på svensk
              life science, vård och export. Detta kommer att presenteras senare
              i vår.
            </seg>
            <seg n="96cc6d18">
              Det allra mesta av efterfrågan när det gäller svensk life science,
              svensk vård, kommer oftast från någonstans utanför EU.
            </seg>
          </u>
          <note type="speaker" n="23bf7225">
            Anf. 30 FINN BENGTSSON (m):
          </note>
          <u who="unknown" xml:id="i-3a4d4bfc7d157c57-13" n="18b0ecf7">
            <seg n="aa612700">
              Fru talman! Tack för svaret! Jag delar till fullo den bedömningen.
              Jag vet hur aktivt handelsministern och socialministern samfällt
              agerar för att underlätta en ökad rörlighet för tjänster och patienter
              inom EU. Ni har även varit i Brasilien och diskuterat den typen
              av frågor.
            </seg>
            <seg n="eed26746">
              Min fråga var mer av ideologisk karaktär. Det är valår, och tvåfrontskrig
              är det värsta man kan bedriva. Det finns en splittrad rödgrön
              opposition som i alla fall i mitt arbete i socialutskottet på
              många punkter vittnar om att det finns en protektionistisk ådra,
              inte är särskilt förtjust i tjänsteexport och vill ha en stor
              offentlig sektor med få entreprenörer inom hälso- och sjukvården.
              Samtidigt är man tveksam till att ge patienterna den självklara
              rättigheten att välja sin egen vårdgivare.
            </seg>
            <seg n="f15d1599">
              I samband med att det nu är valår undrar jag hur ministern tillsammans
              med Alliansen, inte minst i riksdagen, kan arbeta för att bryta
              ned detta motstånd eller kräva ett besked från oppositionen så
              att väljarna vet att ta ställning i denna viktiga frihandels-
              och rättighetsfråga för patienterna i Sverige och i Europa.
            </seg>
          </u>
          <note type="speaker" n="285e9716">
            Anf. 31 Statsrådet EWA BJÖRLING (m):
          </note>
          <note n="23801e7b">
            Fru talman! Tack, Finn Bengtsson, för följdfrågan!
          </note>
          <u who="ewa_bjorling_1e6b69" xml:id="i-5f5f810ac0f8a1a4-3" n="48c920a7" prev="i-221845c63295731e-3">
            <seg n="454c608b">
              Först och främst är det viktigt att säga att den svenska regeringens
              huvuduppgift när det gäller vård är att säkerställa god vård för
              svenskar här hemma som ges i rimlig tid och som alla i Sverige
              har råd med. Jag är övertygad om att vi där är överens över partigränserna.
            </seg>
            <seg n="216c2dc6">
              Däremot anser jag inte att all den vården måste bedrivas i offentlig
              sektor. För mig är det något som kommer i andra hand. Den kan
              bedrivas offentligt, privat eller i kooperativ. Det viktiga är
              god vård i rimlig tid till en billig kostnad som alla människor
              har råd med. Jag anser inte heller att det finns en motsättning
              till att vi också skulle kunna bedriva vårdexport. Det är något
              som vi är bra på och som efterfrågas utomlands. Det är också ett
              tydligt kvitto på att vi har en god kvalitet i vår svenska vård
              i dag. Annars skulle den inte vara efterfrågad.
            </seg>
          </u>
          <note type="speaker" n="3cf40e64">
            Anf. 32 FREDRIK MALM (fp):
          </note>
          <u who="unknown" xml:id="i-3a4d4bfc7d157c57-14" n="18b0ecf7">
            <seg n="795798ba">
              Fru talman! Tack, handelsministern, för en handelsdeklaration
              som jag tycker att vi ska vara stolta över! Sverige har alltid
              varit ett frihandelsvänligt land, och det är glädjande att regeringen
              är så tydlig med att fortsätta den utvecklingen. Jag välkomnar
              också internationaliseringsstrategin för mindre och medelstora
              företag. Jag tackar också handelsministern för tydlighet vad gäller
              att Sverige och EU givetvis ska kunna bedriva frihandel också
              med staten Israel.
            </seg>
            <seg n="dd9a6721">
              Jag har däremot en fråga vad gäller Irak. Irak är ett land som
              under 35 års tid plågades under en fascistisk diktatur under Baathpartiet,
              och sedan 2003 har man på olika sätt försökt bygga upp landet
              igen. Sverige har öppnat en ambassad i Bagdad, och vi har öppnat
              ett konsulat i Kurdistan i norra Irak. Exportrådet är på plats,
              och vi har arrangerat en stor internationell konferens.
            </seg>
            <seg n="56f8169b">
              Jag tycker att det är oerhört positivt att den nuvarande regeringen
              har tagit dessa steg. Den tidigare regeringen var tämligen ointresserad
              av Irak. Den var mer intresserad av att klaga på USA för deras
              närvaro i Irak, och därmed glömdes på något vis den irakiska befolkningen
              bort.
            </seg>
            <seg n="fa03efa1">
              Nu vet vi att Irak också har ett stort behov av svenska produkter.
              Sverige är mycket duktigt på att exportera sådant som behövs i
              en fas när ett land byggs upp igen efter en sådan förödelse som
              den Saddam Hussein utsatte Irak för. Man behöver investeringar
              för infrastruktur och bostäder, och man behöver maskiner. Verkstäder
              ska byggas upp. Det är sådant som den svenska industrin är bra
              på att producera.
            </seg>
            <seg n="5c92dd59">
              Min fråga till handelsministern är vad vi kan göra för att ytterligare
              stärka Sveriges närvaro i Irak. Finns det några tankar på ytterligare
              initiativ? Det kan handla om större konferenser för att koppla
              ihop svenska företag med irakiska företag eller myndigheter för
              att underlätta möjligheten att komma in i Irak så att vi kan bidra
              ännu mer till en positiv utveckling i Irak.
            </seg>
          </u>
          <note type="speaker" n="ec13c72e">
            Anf. 33 Statsrådet EWA BJÖRLING (m):
          </note>
          <u who="ewa_bjorling_1e6b69" xml:id="i-221845c63295731e-4" n="48c920a7" next="i-5f5f810ac0f8a1a4-4">
            <seg n="b6cf1549">
              Fru talman! Tack, Fredrik Malm, för en viktig fråga! Det är viktigt
              att vi lyfter fram Irak.
            </seg>
            <seg n="3b1aed6d">
              Jag tycker att Irak är ett väldigt bra exempel på hur viktigt
              det är att vi har initierat projekt Kosmopolit, som jag nämnde
              väldigt kort i den handelspolitiska deklarationen. Kosmopolit
              betyder världsmedborgare, en person som har lätt att förflytta
              sig mellan länder och olika kulturer. Vem kan vara bättre på export
              än en person som har bakgrund i landet, talar språket, kan affärskulturen
              och har kontakterna?
            </seg>
            <seg n="a3ae6dfb">
              Naturligtvis har vi en enorm potential i Sverige med alla irakier
              som har kommit till vårt land och nu är svenskar. De är våra allra
              bästa vägvisare när det gäller svensk export till Irak. De kan
              naturligtvis underlätta enormt och är dessutom ett otroligt viktigt
              konkurrensverktyg. Tänk en företagare med bakgrund i Irak som
              kommer från Sverige och vill bedriva export där hur mycket lättare
              och snabbare går inte det? Det är alltså en viktig del.
            </seg>
            <seg n="38aa5076">
              En annan viktig del är att Exportrådet öppnar kontor i Bagdad
              och att vi avser att göra detta även i Erbil i norra Irak. Allt
              blir nämligen naturligtvis mycket lättare om vi ständigt finns
              närvarande på plats, till skillnad från om vi är tvungna att bedriva
              verksamhet från ett annat land.
            </seg>
            <seg n="a1173f9e">
              Jag vill dock också vara tydlig och säga att det inte handlar
              om återuppbyggnad av Irak, utan det handlar om nybyggnad av Irak.
              Irak behöver nämligen allt precis allt. Sverige kan bidra med
              stora delar av det. Det handlar om såväl IT och telekom som jordbruksmaskiner
              och kvalificerad vård. Det handlar om hur man utvecklar ett privat
              näringsliv för att få ökad ekonomisk tillväxt.
            </seg>
          </u>
          <note n="a6f3fb2e">
            Överläggningen var härmed avslutad.
          </note>
          <note n="cbf59127">
            3 § Anmälan om fördröjda svar på interpellationer
          </note>
          <note n="0e314934">
            Till riksdagen hade inkommit följande skrivelser:
          </note>
          <note n="e86da989">
            Interpellation 2009/10:320
          </note>
          <note n="51fc465a">
            Interpellation 2009/10:320 Tillvaratagande av nyanländas kompetens
          </note>
          <note n="b56fdba0">
            Interpellationen kommer att besvaras fredag den 30 april 2010.
          </note>
          <u who="ewa_bjorling_1e6b69" xml:id="i-5f5f810ac0f8a1a4-4" n="48c920a7" prev="i-221845c63295731e-4">
            <seg n="810522cd">
              Skälet till dröjsmålet är sedan tidigare inplanerade åtaganden
              som inte går att flytta på.
            </seg>
            <seg n="c9a2aef7">
              Interpellation 2009/10:321 Åtgärder med anledning av att EU-kommissionen
              uppmanar den svenska regeringen att skärpa regleringen av visstidsanställningar
            </seg>
            <seg n="5e67c4d6">
              Skälet till dröjsmålet är sedan tidigare inbokade engagemang.
            </seg>
            <seg n="ee74e342">
              KOM(2010)62
            </seg>
          </u>
          <note n="294acb0c">
            Catharina Staaf
          </note>
          <note n="e5938fb5">
            Interpellation 2009/10:321
          </note>
          <note n="9e6371ec">
            Interpellationen kommer att besvaras tisdagen den 20 april 2010.
          </note>
          <note n="714ee7bb">
            Anette Bergene
          </note>
          <note n="7588ad58">
            4 § Hänvisning av ärenden till utskott
          </note>
          <note n="84e592e8">
            Föredrogs och hänvisades
          </note>
          <note n="59c96460">
            den 7 juni
          </note>
          <note n="218bbd3e">
            5 § Anmälan om inkomna faktapromemorior om förslag från Europeiska
            kommissionen
          </note>
          <note n="654c4cbf">
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="0f4a787a">
            KOM(2010)61
          </note>
          <note n="4d28be3e">
            6 § Sveriges hantering av utsläppsrätter
          </note>
          <note n="16c415a9">
            Föredrogs
          </note>
          <note type="speaker" n="6d59c6a2">
            Anf. 34 ANDERS YGEMAN (s):
          </note>
          <u who="anders_ygeman_87fca7" xml:id="i-f69a46d5affe9b59-0" n="8e44ee40">
            <seg n="e2b745c8">
              Fru talman! För ordningens skull börjar jag med att yrka bifall
              till den rödgröna reservationen.
            </seg>
            <seg n="059f8fea">
              Denna debatt ska handla om de utsläppsrätter som Sverige har
              sparat genom att föra en aktiv klimatpolitik. Det kan vara värt
              att påminna kammaren och lyssnarna om att Sverige efter Kyotoavtalet
              hade möjlighet att öka sina utsläpp med 4 procent enligt den bördefördelning
              det sedan blev. Sveriges riksdag och Sveriges då socialdemokratiska
              regering valde att gå fram med förslaget att i stället minska
              utsläppen med 4 procent. Det var alltså ett 8 procentenheter skarpare
              mål än det vi blev ålagda i internationella avtal och internationella
              förhandlingar. Den minnesgode kommer ihåg hur debatten gick: Det
              skulle vara omöjligt. Vi skulle få offra välstånd, tillväxt och
              utveckling. Sverige skulle bli ett land i armod.
            </seg>
            <seg n="261fdedd">
              Vi kan nu göra bokslut över detta. Vi minskade inte utsläppen
              med 4 procent. Vi minskade inte utsläppen med 8 procent. Vi har
              faktiskt till dags dato minskat utsläppen med 12 procent eller,
              för den som vill vara exakt, 11,9 procent. Har vi då hamnat i
              armod av detta? Nej. Vi hade under denna period en av efterkrigstidens
              starkaste välståndsökningar. Den ekonomiska tillväxten i Sverige
              ökade med över 40 procent.
            </seg>
            <seg n="82f7b2a2">
              De som sade att det inte gick att förena ekonomisk utveckling
              och minskade koldioxidutsläpp hade alltså fel. De som sade att
              man inte ska sätta upp ambitiösa målsättningar hade fel. Det kan
              vara värt att komma ihåg det i debatten nu när än den ena, än
              den andra på högerkanten är ute och yrar om att man inte ska sätta
              upp ambitiösa målsättningar. De hade fel då, och de har fel nu.
            </seg>
            <seg n="0104884b">
              Fru talman! Det är bra att den borgerliga alliansen delvis tillstyrker
              den socialdemokratiska motionen. Men varför är ni inte beredda
              att stå upp för Sveriges klimatarbete? Varför kan ni inte säga
              att vi har gjort det vi har gjort och annullera utsläppsrätterna?
              Det som Riksrevisionen pekar på är nämligen att allt det mödosamma
              arbete vi hittills har utfört kommer att gå om intet om man inte
              annullerar utsläppsrätterna, för då kommer dessa utsläpp ändå
              att ske. Då hade vi kunnat göra något annat än att föra världens
              mest framgångsrika klimatpolitik.
            </seg>
            <seg n="c4253c42">
              Vad mer behöver ni veta? Efter revisorsrapporten och utskottets
              utfrågning måste frågan vara beredd ned till botten. Bara en enda
              fråga återstår: Står vi upp för Sveriges klimatambition eller
              inte? Alliansens svar blir, något förvånande: Vet ej. Vi får återkomma
              i frågan. Vi har regerat i tre och ett halvt år, men denna fråga
              får vi återkomma med till riksdagen.
            </seg>
            <seg n="f70769bf">
              Min fråga till er blir: Vad mer behöver ni veta för att vara
              beredda att stå upp för Sveriges klimatambitioner?
            </seg>
          </u>
          <note type="speaker" n="a999c842">
            Anf. 35 WIWI-ANNE JOHANSSON (v):
          </note>
          <u who="wiwi-anne_johansson_62bfaf" xml:id="i-e6037e22228966a9-2" n="6915e6a8">
            <seg n="9a0361cb">
              Fru talman! Ambitiösa klimatmål har varit bra för Sverige och
              för Sveriges ekonomi dessutom. Vad vi ser är väldigt stora skillnader
              mellan oss i oppositionen och de fyra regeringspartierna i synen
              på vår klimatpolitik och hur vi ska göra. Vi frågar oss: Vad behöver
              vi bidra med för att klara vår del av tvågradersmålet? Regeringspartierna
              frågar sig: Vad kan vi komma undan med? Det är beklagligt.
            </seg>
            <seg n="4faa9f36">
              Vi har väntat i tre och ett halvt år på att få höra vad regeringen
              vill göra med utsläppsrätterna. Vi välkomnar Riksrevisionens granskning
              och ser att utskottets majoritet ställer sig bakom att man ska
              återkomma så att riksdagen får vara med och göra bedömningarna
              av hur vi ska hantera de pengar som det naturligtvis kommer att
              vara fråga om. Är man finansminister kan det klia i fingrarna
              om det finns 78 miljarder som man kan sälja utsläppsrätterna för
              på marknaden. Men om de ska säljas blir vårt klimatarbete som
              vi hållit på med under många år fullständigt omintetgjort. Vi
              i oppositionen är överens om att de naturligtvis måste annulleras.
              De ska inte användas för att man ska kunna släppa ut växthusgaser
              någon annanstans på jorden, det som är sparat i Sverige. Det rimmar
              illa med en god och ambitiös klimatpolitik.
            </seg>
            <seg n="ea77bd86">
              I Klimatberedningen säger regeringspartierna att man vill göra
              både det ena och det andra, både sälja och annullera. Jag vill
              ha svar här i kammaren på hur regeringspartierna ställer sig i
              dag. Är ambitionen att sälja delar av utsläppsrätterna och därmed
              omintetgöra det som svenska folket har varit med och bidragit
              till, nämligen att vi har nått så höga mål när det gäller att
              minska utsläppen? Eller vad är själva inriktningen? Det vill jag
              ha ett svar på.
            </seg>
            <seg n="206cb7ee">
              Jag yrkar bifall till vår gemensamma reservation.
            </seg>
          </u>
          <note type="speaker" n="529ff4de">
            Anf. 36 PER BOLUND (mp):
          </note>
          <u who="per_bolund_208efb" xml:id="i-9d49872f93b678e7-0" n="c780569c">
            <seg n="eca7ac0d">
              Fru talman! All politik handlar om förtroende, och kanske kräver
              klimatpolitiken mer förtroende än något annat politikområde. Det
              krävs stort förtroende från medborgarna, som ju ska genomföra
              utsläppsminskningarna av kolidioxid och andra klimatgaser som
              är nödvändiga för att vi ska nå våra klimatmål, för den regering
              som företräder medborgarna och ska stå för klimatpolitiken på
              nationell och internationell nivå. Om medborgarna saknar förtroende
              för att de har regering och riksdag med sig i att föra en aktiv
              och ambitiös klimatpolitik kommer självklart viljan att själv
              ta ansvar och minska sina utsläpp att minska kraftigt.
            </seg>
            <seg n="b7876d17">
              Klimatpolitiken handlar i allra högsta grad om förtroende mellan
              länder. En av de viktigaste orsakerna till att klimattoppmötet
              i Köpenhamn inte klarade av att leverera de beslut som var nödvändiga
              var att förtroendet mellan länderna, främst mellan de fattiga
              och de rika, inte fanns, inte var tillräckligt. Om de fattiga
              länderna inte känner ett förtroende för att de rika länderna är
              beredda att minska sina utsläpp ser det väldigt mörkt ut inför
              de kommande klimatförhandlingarna i Mexiko i december.
            </seg>
            <seg n="25c23445">
              Genom en aktiv klimatpolitik under de senaste två decennierna,
              som till stor del har grundats på Miljöpartiets förslag och politik,
              bedöms Sverige, som vi hört, kunna minska sina utsläpp av växthusgaser
              med uppåt 12 procent. Det aktiva klimatarbete som bedrivits från
              regeringens och riksdagens sida har gett Sverige en mycket framträdande
              roll i de internationella klimatförhandlingarna och ett rykte
              av att ta ansvar för att minska våra utsläpp till hållbara nivåer.
            </seg>
            <seg n="127a044e">
              Genom det förtroende som Sverige har byggt upp under lång tid
              har tidigare regeringar kunnat spela en helt avgörande roll både
              i Riokonferensen 1992, där grunden för den klimatpolitik som vi
              nu bedriver slogs fast, och i arbetet med att förhandla fram Kyotoprotokollet,
              som är det enda fungerande avtalet på internationell nivå om att
              vi ska minska utsläppen av växthusgaser. Den tidigare regeringen
              var helt avgörande i sina försök att få ihop tillräckligt antal
              länder för att Kyotoprotokollet skulle kunna ratificeras och träda
              i kraft trots att USA svek i det fallet.
            </seg>
            <seg n="adb0427c">
              Fru talman! Nu är vi i den obekväma situationen att vi har en
              borgerlig regering som redan har ett ganska krassligt klimatrykte
              och som har makten över om Sverige ska klara de miljömål och klimatmål
              som vi tagit på oss eller om Sverige tvärtom ska göra ett magplask
              i klimatfrågan och fullständigt utarma vårt klimatförtroende internationellt.
            </seg>
            <seg n="aac2d26a">
              Om regeringen väljer att sälja utsläppsrätterna kommer Sverige,
              som Riksrevisionen pekar på, i ett slag att gå från att vara klimatföredöme
              till att vara klimatbov i världens ögon. Anledningen till det
              är självklart att om man säljer utsläppsrätterna kommer det att
              leda till att utsläppen ökar i andra länder. Därigenom omintetgörs
              effekten av det stora arbete som lagts ned i Sverige för att minska
              utsläppen. Det är ett arbete som har bedrivits på nationell nivå
              från tidigare regeringar och riksdagsledamöter och från kommunerna
              som har varit väldigt aktiva i att minska sina utsläpp. Det är
              ett arbete som har bedrivits från företagens sida. Man har känt
              att man har haft motivationen att minska utsläppen och bidra till
              en hållbar framtid i klimathänseende. Inte minst har ett stort
              arbete lagts ned av alla de miljoner individer runt om i Sverige
              som varje dag fattar beslut som påverkar om utsläppen ska öka
              eller minska i Sverige.
            </seg>
            <seg n="f5f3d2ef">
              I fråga om de utsläppsrätter som vi debatterar i dag är det inga
              små mängder vi pratar om. Enligt Riksrevisionen är det en mängd
              som motsvarar ungefär alla utsläpp från privatbilismen i Sverige.
              Om regeringen fattar fel beslut i den här frågan är det ödesdigert
              för det svenska klimatanseendet.
            </seg>
            <seg n="fddb1e7f">
              Problemet är att regeringsföreträdarna väljer att inte ge något
              svar i frågan. Medborgarna vet inte vad regeringen kommer att
              göra. En sådan osäkerhet i hur regeringen ska hantera utsläppsrätterna
              så länge den kvarstår kommer att lägga en kall hand över klimatpolitiken
              och över alla de miljoner beslut som fattas varje dag och som
              i slutändan avgör om vi ökar eller minskar våra utsläpp. Det är
              djupt problematiskt.
            </seg>
            <seg n="4f1464ea">
              För oss på den rödgröna sidan är den enda rimliga slutsatsen
              att Sverige måste annullera de överskjutande utsläppsrätterna.
              Vi är tydliga i vår reservation med att det är den väg vi vill
              gå. Genom att annullera utsläppsrätterna garanterar vi helt säkert
              att de inte kommer att användas av andra länder och att man därigenom
              inte ökar utsläppen igen. Det är ett budskap som behöver komma
              till alla de människor, företag och offentliga organisationer,
              kommuner och landsting som ska fatta beslut som varje dag påverkar
              klimatfrågan.
            </seg>
            <seg n="1bf10301">
              Det är värt att notera i det här fallet att andra länder redan
              tagit det steget. Storbritanniens regering har fattat beslut om
              att man antingen ska annullera utsläppsrätterna eller behålla
              dem. Man ska inte sälja dem.
            </seg>
            <seg n="1e074046">
              Min fråga till regeringsföreträdarna som finns här i salen är
              varför den svenska regeringen inte kan ge ett liknande besked.
              Vad är det som håller regeringen tillbaka? Man frestas att tro
              att det kanske finns motstående intressen inom regeringen. Man
              har några intressen som framför allt ser de finansiella värdena
              av utsläppsrätterna, medan andra kanske mer ser de klimatmässiga.
              Det vore väldigt bra att få ett besked i den frågan. Vad är det
              som håller regeringen tillbaka?
            </seg>
            <seg n="46e9f25f">
              Som jag har varit inne på handlar klimatpolitiken mycket om förtroende.
              I den här frågan behöver medborgarna besked för att kunna känna
              det förtroendet att de har sin regering och riksdag med sig i
              att fatta de många miljö- och klimatbeslut som behöver fattas.
              I det här fallet är det regeringens klimatförtroende, som redan
              är svårt skadat av regeringens misslyckanden i Köpenhamn vid det
              internationella toppmötet om EU:s klimatpolitik, som nu fullständigt
              står på spel. Det är i den här frågan som mycket av klimatbokslutet
              för regeringen kommer att avgöras. Därför är det viktigt att vi
              inför valet i höst får ett besked om regeringen har några klimatambitioner
              eller om man tänker släppa dem helt och hållet.
            </seg>
            <seg n="952617e7">
              Fru talman! Med det yrkar jag bifall till den gemensamma reservationen
              från Socialdemokraterna, Vänsterpartiet och Miljöpartiet.
            </seg>
          </u>
          <note type="speaker" n="65ba1ab8">
            Anf. 37 SOFIA ARKELSTEN (m):
          </note>
          <u who="sofia_arkelsten_7b9eb6" xml:id="i-a98de461edd65cdb-0" n="710d731f">
            <seg n="fef4397a">
              Fru talman! Jag vill börja med att yrka bifall till utskottets
              förslag till beslut i betänkandet.
            </seg>
            <seg n="cb982bd4">
              Fru talman! I dag ska vi prata om ett lyxproblem som Sverige
              faktiskt har, för i Sverige har vi ett överskott av utsläppsrätter.
              Det betyder att vi inte släpper ut så mycket som vi har möjlighet
              att göra enligt de internationella avtal som vi har ingått. I
              stället för att öka utsläppen med 4 procent sedan 1990 kommer
              vi att minska dem med 1012 procent.
            </seg>
            <seg n="d7e99eab">
              Det som själva betänkandet handlar om, det som vi diskuterar
              i dag, är formerna för hanteringen av utsläppsrätterna. Det finns
              tre sätt att hantera dem: Man kan spara dem, sälja dem eller annullera
              dem, alltså helt enkelt riva dem. Om de säljs eller sparas kommer
              vi inte att uppnå målet som vi har satt upp. Om vi skulle spara
              utsläppsrätterna och använda dem senare, om det blir en andra
              period i Kyotoprotokollet, blir det ingen miljöeffekt. Samma sak
              är det om vi säljer dem, men då kan vi möjligtvis få in pengar
              till att göra andra miljöinvesteringar.
            </seg>
            <seg n="43118138">
              Det här med utsläppsrätter är hyfsat nytt i den svenska politiken,
              så vi har inte rutiner för hur vi ska göra. Det är det som Riksrevisionen
              har uppmärksammat i sin redogörelse. Det är inte en ny fråga.
              Redan i Klimatberedningen hade vi en diskussion om vad man skulle
              göra. Egentligen uppfattade jag det som att Klimatberedningen
              lämnade det här som en liten mellanlösning och sade att det här
              är något som vi ska avgöra senare. Det är inte förrän 2014 som
              vi behöver ha ett beslut.
            </seg>
            <seg n="5e5cf17a">
              Formellt sett är en utsläppsrätt en lös egendom, om man ser det
              lite juridiskt. Regeringen har rätt att förfoga över den utan
              ett särskilt riksdagsbeslut. Men några av utsläppsrätterna kommer
              från projekt som riksdagen har anvisat pengar till. Då kommer
              budgetlagen in, och då blir det riksdagen som beslutar om de ska
              försäljas. Ni hör att det är mycket om och att det är ganska komplicerade
              procedurer.
            </seg>
            <seg n="fcd59d23">
              Riksrevisionen skriver tydligt att regeringen bör underställa
              riksdagen frågan om hur det samlade överskottet från utsläppsrätter
              ska hanteras. I dag finns det inget som hindrar regeringen från
              att föreslå riksdagen, alltså att lämna frågan till oss, att besluta
              hur det samlade överskottet av utsläppsrätter ska hanteras. Vi
              tycker att det finns starka miljöpolitiska skäl att låta riksdagen
              besluta, särskilt som klimat tillsammans med hav har hört till
              våra mest prioriterade frågor. Vi i utskottet tycker att vi ska
              få fatta de här besluten, eftersom andra frågor som påverkar våra
              möjligheter att nå miljömålen också hamnar här i kammaren.
            </seg>
            <seg n="e8210a76">
              Fru talman! Det är ett ganska formellt betänkande. Vi vill ha
              ordning och reda. Därför kommer utskottet att berätta för regeringen,
              alltså ge till känna, att frågan om hur det samlade överskottet
              av utsläppsrätter ska hanteras bör underställas riksdagen för
              beslut. Regeringen ska återkomma med bedömningar och förslag i
              frågan. Dessutom förutsätter vi att regeringen återkommer med
              uppgifter om det svenska överskottet och det uppskattade värdet
              av det.
            </seg>
            <seg n="ebd6a6d4">
              Det här, fru talman, är väldigt intressant. Det är inte alls
              enkelt att veta vad utsläppsrätterna är värda. En uppskattning
              som vi har fått är 78 miljarder. Det är oerhört mycket pengar.
              Men det bygger på att inte till exempel Ryssland väljer att sälja
              sina utsläppsrätter i ett kör, eller Ukraina för den delen som
              också har ett stort överskott. De kan lätt översvämma marknaden.
              De försäljningar som redan har varit är mycket få, och de har
              inte varit särskilt öppna så vi vet inte exakt vad värdet skulle
              kunna vara.
            </seg>
            <seg n="78f12b0d">
              Kollegerna i finansutskottet skriver att frågan kan röra betydande
              budgetmedel därför tycker vi att det är bra att titta på det och
              att den ska hanteras i samband med att budgeten behandlas. Därför,
              fru talman, kommer regeringen att redovisa antalet utsläppsrätter
              och eventuellt ett uppskattat värde i årsredovisningen för staten
              som kommer den 16 april.
            </seg>
          </u>
          <note type="speaker" n="7fcfe3a1">
            Anf. 38 PER BOLUND (mp) replik:
          </note>
          <u who="per_bolund_208efb" xml:id="i-9d49872f93b678e7-1" n="c780569c">
            <seg n="bf64d378">
              Fru talman! Jag måste säga att jag hoppade till i bänken när
              Sofia Arkelsten började med att måla ut det här som ett lyxproblem.
              För mig handlar det inte alls om lyx, utan det handlar om ifall
              Sverige ska ha en klimatpolitik värd namnet eller inte. Klimatpolitiken
              är allt annat än ett lyxproblem. Den är ett problem som berör
              många miljarder människor in i deras själva livsbetingelser, så
              jag tycker att vi ska gå ifrån den typen av språkbruk och prata
              om det enorma hot mot mänsklighetens överlevnad som klimatfrågan
              ändå innebär.
            </seg>
            <seg n="9791c037">
              Regeringens hantering av utsläppsrätterna berör i allra högsta
              grad vad Sveriges bokslut blir när det gäller klimatfrågan, om
              vi kommer att lyckas minska våra utsläpp eller om vi inte kommer
              att lyckas minska våra utsläpp. Därför är det väldigt mycket mer
              än ett lyxproblem.
            </seg>
            <seg n="85a082c6">
              Jag oroas också av att Sofia Arkelsten pratar om det här som
              betydande budgetmedel och om hur man kan använda pengarna som
              man skulle kunna få om man sålde utsläppsrätterna till att göra
              andra klimatinvesteringar. Det visar för mig på ett väldigt tveksamt
              sätt att se på utsläppsrätterna och hur man kan hantera dem. Vi
              ser ingen annan rimlig hantering än att annullera dem, att man
              inte försöker schackra och göra utsläppsrätterna till pengar som
              sedan skulle kunna användas för klimatbeslut. En viktig upplysning
              skulle vara, om man sålde utsläppsrätterna för 78 miljarder, vilka
              investeringar man skulle kunna använda pengarna till som skulle
              upphäva hela effekten, det vill säga en minskning som motsvarar
              Sveriges privatbilism. Vilka investeringar skulle möjligtvis kunna
              få en så stor klimateffekt för 78 miljarder kronor? Det vore bra
              att få ett svar på det.
            </seg>
            <seg n="b4b0a6c3">
              Som Sofia Arkelsten säger är det inte bara Sverige som står med
              de här problemen utan många andra länder. Storbritannien har redan
              fattat beslut. Ryssland och Ukraina lyfte Sofia Arkelsten fram.
              Vilket beslut från den svenska regeringen tror Sofia Arkelsten
              skulle leda till ett positivt beslut från Ryssland och Ukraina
              när det gäller deras hantering av utsläppsrätterna? Är det inte
              bättre om svenska regeringen tydligt säger att vi kommer att annullera
              våra utsläppsrätter?
            </seg>
          </u>
          <note type="speaker" n="cbbe52c6">
            Anf. 39 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-a98de461edd65cdb-1" n="710d731f">
            <seg n="97880b41">
              Fru talman! Det är alltid intressant att bli recenserad av Miljöpartiet.
            </seg>
            <seg n="e1349919">
              Naturligtvis är det här ett lyxproblem, därför att det är många
              länder som inte klarar att nå upp till sina åtaganden. Det är
              många länder som inte klarar det som fanns i Kyotoprotokollet.
              Vi ska vara stolta och glada över att vi har möjligheten att fundera
              på hur vi ska hantera överskottet av utsläppsrätter.
            </seg>
            <seg n="edb712bd">
              Vi tar naturligtvis klimatfrågan på allvar, och det tror jag
              egentligen inte att Per Bolund tvivlar på. Vi träffas ju i många
              olika debatter. Frågan som skiljer oss är hur vi ska lösa de olika
              klimatproblemen. Under regeringens tid har vi gått från ett mål
              på 4 procent till 40 procent. Jag tycker att det säger en hel
              del om hur klimatfrågan prioriteras.
            </seg>
            <seg n="15b84986">
              Jag fick en fråga, fru talman, från Per Bolund om vilka investeringar
              man skulle kunna göra. Jag säger så här: Jag skulle inte vilja
              spekulera i exakt vilka investeringar det skulle kunna vara. Jag
              är inte säker på att det är det bästa sättet att lösa det här.
              Det som händer nu är att vi i god ordning väntar på att regeringen
              ska titta på det här och komma med ett förslag till riksdagen.
              Och vi kommer att få tillfälle att diskutera det här igen. Det
              vi diskuterar i dag är formerna.
            </seg>
          </u>
          <note type="speaker" n="8faa64b6">
            Anf. 40 PER BOLUND (mp) replik:
          </note>
          <u who="per_bolund_208efb" xml:id="i-9d49872f93b678e7-2" n="c780569c">
            <seg n="45f957d8">
              Fru talman! Problemet med hela den här diskussionen är att det
              inte är säkert att Sverige klarar sina åtaganden. Om regeringen
              väljer att sälja utsläppsrätterna har vi inte klarat våra åtaganden.
              Därigenom tycker jag att vi kan sluta diskutera det här som ett
              lyxproblem.
            </seg>
            <seg n="d7828396">
              Jag känner mig tyvärr inte övertygad om att regeringen kommer
              att fatta rätt beslut i den här frågan. Det är därför jag står
              i den här debatten och försöker få ett svar från Sofia Arkelsten
              och andra ledamöter från de borgerliga partierna. Det vore väldigt
              välkommet både för oss och för alla andra som är engagerade i
              klimatfrågan, och alla som fattar beslut som påverkar klimatfrågan,
              om regeringen kunde komma med ett besked. Tyvärr har man inte
              klarat det hittills. Kommer det något sådant besked före valet,
              Sofia Arkelsten? Det vore ett väldigt bra besked för oss att få.
            </seg>
            <seg n="bad532d1">
              När det gäller målen har vi betydligt mer ambitiösa mål än vad
              regeringspartierna har. När vi fattade vårt beslut tidigare om
              4 procents minskning var de borgerliga partierna väldigt mycket
              emot det och tyckte att det var ett för ambitiöst mål. Vi vill
              att vi ska minska utsläppen betydligt mer inom Sveriges gränser
              än vad regeringen vill, som ju vill exportera klimatåtgärderna
              till andra länder.
            </seg>
            <seg n="aabea416">
              Sofia Arkelsten säger att hon inte vill spekulera, men jag tycker
              att det var precis det som hon gjorde i sitt anförande. Hon spekulerade
              om att man skulle kunna sälja utsläppsrätterna, få inkomster och
              sedan använda inkomsterna till att göra klimatinvesteringar som
              då på något sätt skulle upphäva utsläppen. Om man börjar spekulera
              tycker jag att man får tänka tanken till slut. I så fall får man
              väl också ge något slags besked om vad det är man tänker sig för
              klimatåtgärder.
            </seg>
            <seg n="2ab0b4d8">
              Det är, som jag var inne på i mitt anförande, väldigt stora utsläpp
              som det handlar om. I vår värld finns det ingen möjlighet att
              genom de här intäkterna nå samma utsläppsminskningar. Det är helt
              omöjligt. Och det är oroande att de signalerna nu kommer från
              regeringsföreträdare.
            </seg>
            <seg n="77008850">
              Frågan kvarstår: Kommer det något besked före valet i den här
              frågan? Och vad är det för investeringar som Sofia Arkelsten ser
              framför sig när hon nu har öppnat den dörren och börjat diskutera
              dem i sitt anförande?
            </seg>
          </u>
          <note type="speaker" n="a3a09ee3">
            Anf. 41 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-a98de461edd65cdb-2" n="710d731f">
            <seg n="9ee6a8ee">
              Fru talman! Tillåt mig då att vara extra tydlig. Jag väljer att
              inte spekulera i de här frågorna. Däremot tycker jag att man kan
              beskriva vad det är vi diskuterar här. Och jag vet att en sådan
              här debatt inte bara är för oss i utskottet, även om det är vi
              som sitter här nu. Det här är en debatt där det är viktigt att
              människor som kanske ser den på tv eller följer den här från åhörarläktaren
              vet vad det är vi pratar om.
            </seg>
            <seg n="49c8386b">
              Det finns tre saker som också är beskrivna i betänkandet, att
              man kan spara, annullera eller sälja utsläppsrätterna. Och jag
              behöver faktiskt beskriva vad det är vi diskuterar här.
            </seg>
            <seg n="d7de4da2">
              Jag var också tydlig med att om vi sparar eller säljer blir miljöeffekten
              kanske ingen. Det står tydligt i betänkandet att det kan komma
              in pengar till miljöinvesteringar, men jag föreslår inget här.
            </seg>
            <seg n="793c7145">
              Fru talman! Per Bolund kräver svar från regeringen och tittar
              på mig. Jag är inte regeringen, utan jag företräder miljö- och
              jordbruksutskottets majoritet, Moderaterna och Alliansen. Vi vill
              ha information och förslag från regeringen, och vi vill veta hur
              förslagen ser ut så att vi kan ta ställning till dem. Det är modigt
              av Per Bolund att komma med ett förslag som kanske inte är underbyggt
              eller finansierat.
            </seg>
            <seg n="34026293">
              Poängen är att detta betänkande handlar om formen. Det är viktigt
              att vi har formerna klara för oss. Vi är tydliga och ber regeringen
              återkomma och hitta ett värde så att vi vet vad vi talar om. Berätta
              hur ni tycker att detta ska hanteras, för det är en fråga som
              riksdagen behöver svara på.
            </seg>
          </u>
          <note type="speaker" n="42356404">
            Anf. 42 ANDERS YGEMAN (s) replik:
          </note>
          <u who="anders_ygeman_87fca7" xml:id="i-f69a46d5affe9b59-1" n="8e44ee40">
            <seg n="0bb1272f">
              Fru talman! Sofia Arkelsten säger att om man tar två av de tre
              möjliga besluten omintetgör man Sveriges klimatarbete sedan 1990.
              Då måste man fundera över vem det är som har gjort detta klimatarbete.
              Ibland kan vi tro att det är vi politiker som genom kloka beslut
              i kammaren gör dessa saker, och det är delvis sant. Men i verkligheten
              är det människor där ute som har gjort och åstadkommit dessa klimatförbättringar.
              Det är människor som har bytt ut sina glödlampor mot lågenergilampor,
              det är människor som har bytt ut oljepannan mot värmepump, det
              är människor som har bytt bilen mot cykel och så vidare. Det är
              miljoner av beslut som har fattats för att Sverige ska vara det
              land i världen som klarat de högsta klimatambitionerna.
            </seg>
            <seg n="f7206f27">
              När ni ställs inför frågan om att allt detta arbete kan omintetgöras
              svarar ni: Vet ej. Genom ett enda klubbslag av regering eller
              riksdag kan allt det arbete som miljoner svenskar gör gå om intet.
            </seg>
            <seg n="51fa19f3">
              Därför blir två frågeställningar intressanta. För det första:
              Kan Sofia Arkelsten se framför sig att alliansregeringen fattar
              det beslut som ni vill öppna för att den ska göra, nämligen omintetgöra
              tio år av världens mest framgångsrika klimatpolitik? Ser du något
              scenario där det skulle kunna vara fallet? Om inte, varför tar
              man inte chansen i riksdagen i dag att besluta i enlighet med
              den eniga oppositionens förslag?
            </seg>
            <seg n="030923fd">
              För det andra: När emotser Sofia Arkelsten att detta förslag
              ska läggas på riksdagens bord? Ni har haft över tre och ett halvt
              års regerande på er utan att ni har kommit till riksdagen med
              något förslag. Propositionsförteckningen är ganska blank på detta
              område. Kommer ni att lämna Rosenbad utan att ha berättat för
              svenska väljare vad ni ska göra med deras klimatarbete?
            </seg>
          </u>
          <note type="speaker" n="1ed3b770">
            Anf. 43 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-a98de461edd65cdb-3" n="710d731f">
            <seg n="43abbbe0">
              Fru talman! Det är fascinerande att höra hur Anders Ygeman väljer
              att hota med något som han inte vet är ett reellt förslag. Frågan
              vi debatterar i dag är inte hur vi ska göra utan formerna för
              hur vi ska hantera utsläppsrätterna. Är det en fråga för regering
              eller riksdag? Jag förstår att det kan låta tråkigt. Det är dock
              viktigt, för det handlar om de grundläggande rättsliga principerna
              för hur vi ska hantera detta.
            </seg>
            <seg n="d59cf6c2">
              Det finns en motion från Socialdemokraterna, ingen samlad motion
              från oppositionen, som svar på redogörelsen. I motionen säger
              man att det är viktigt att regeringen återkommer med detta, och
              vi tillgodoser i stort sett det. Vi är egentligen eniga.
            </seg>
            <seg n="e4cde19f">
              Det är viktigt att vara tydlig med att om vi säljer eller sparar
              utsläppsrätterna går mycket av det jobb Sverige gjort till spillo.
              Det är inte rätt. Det är oerhört viktigt att varje människa gör
              skillnad. Det är vi i Alliansen som står för synsättet att varje
              människa gör skillnad. Denna fråga är mycket större än politiken.
              Det handlar inte bara om att man ska göra det till stora politiska
              strukturer eller kommunala investeringsprogram utan om att varje
              människa ska göra skillnad.
            </seg>
            <seg n="4503adb0">
              Frågorna kan verka tråkiga och debatten handla om något annat
              än själva betänkandet, men jag tror att tydligheten i detta är
              viktig. Regeringen kommer att återkomma till riksdagen så att
              vi kan ha en riktig debatt om hur vi exakt ska hantera dessa utsläppsrätter.
            </seg>
            <seg n="bdd9b4ac">
              Socialdemokratin hade fyra år på sig och gjorde inte ett smack
              i frågan.
            </seg>
          </u>
          <note type="speaker" n="e01910f9">
            Anf. 44 ANDERS YGEMAN (s) replik:
          </note>
          <u who="anders_ygeman_87fca7" xml:id="i-f69a46d5affe9b59-2" n="8e44ee40">
            <seg n="50bcbbeb">
              Fru talman! Man kan diskutera vad debatten ska handla om. Nu
              har vi ett betänkande där det finns ett förslag från Socialdemokraterna,
              stött av Miljöpartiet och Vänsterpartiet, om att vi i dag ska
              säga att vi ska annullera dessa utsläppsrätter och därmed ge tydligt
              besked till Sveriges alla väljare att vi står bakom det klimatarbete
              de har gjort. Det ska inte kunna omintetgöras av ett enkelt regerings-
              eller riksdagsbeslut.
            </seg>
            <seg n="860605ed">
              Då väljer Sofia Arkelsten att säga: Det där handlar inte debatten
              om. Jo, det gör den, för ni har avstyrkt vårt yrkande och vi har
              reserverat oss mot det. När vi röstar här i riksdagen handlar
              beslutet om precis det. Ska vi vara beredda att öppna för ett
              omintetgörande av de klimatinsatser som Sverige har gjort sedan
              1990?
            </seg>
            <seg n="8e832f22">
              Jag ställde två frågor till Sofia Arkelsten som talade i två
              minuter utan att besvara någon av dem. Den första frågan var:
              Ser Sofia Arkelsten något scenario där det skulle vara möjligt
              att omintetgöra svenska folkets samlade klimatinsatser? Den andra
              var: När kommer detta på riksdagens bord?
            </seg>
            <seg n="f034bd0a">
              Ni har regerat i tre och ett halvt år. Tiden börjar gå ut. Snart
              har inte den borgerliga regeringen möjlighet att lägga några propositioner
              på riksdagens bord.
            </seg>
          </u>
          <note type="speaker" n="1c8f713e">
            Anf. 45 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-a98de461edd65cdb-4" n="710d731f">
            <seg n="26892329">
              Fru talman! Socialdemokraterna hade fyra år på sig att leverera
              något i detta. Det intressanta i frågan är att riksdagen inte
              ens hade möjlighet att vara med och besluta om detta under Socialdemokraternas
              tid vid makten. Utsläppsrätterna fanns inte ens på bordet; det
              fanns ingen diskussion om det.
            </seg>
            <seg n="8ff8d641">
              Riksrevisionen har slagit ned på detta, men det är inte bara
              alliansregeringen som har gjort fel. Socialdemokraterna gjorde
              fel mycket längre. Det är viktigt att ta upp.
            </seg>
            <seg n="0fcc77d0">
              Riksdagen hade inte ens frågan. Nu finns formerna för att riksdagen
              ska kunna ha frågan.
            </seg>
            <seg n="8df49943">
              Den första delen om antalet utsläppsrätter och det möjliga värdet,
              vilket oppositionen fortfarande inte har en aning om, kommer i
              budgeten den 16 april. Det vi beslutar i dag är att det är en
              budgetfråga som ska finnas med i budgeten.
            </seg>
          </u>
          <note type="speaker" n="6583697e">
            Anf. 46 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-e6037e22228966a9-3" n="6915e6a8">
            <seg n="39a4ed41">
              Fru talman! Sofia Arkelsten vill tala om formerna, men inte ens
              om formerna hade vi kunnat tala om inte Riksrevisionen hade gjort
              regeringen uppmärksam på att man borde ta upp hur vi ska göra
              med utsläppsrätterna. Det är lite betecknande för den borgerliga
              regeringens miljöpolitik att man inte gör något förrän man är
              därtill nödd och tvungen.
            </seg>
            <seg n="efb6ab31">
              Jag måste upprepa det jag sade tidigare om att det handlar om
              olika synsätt. Vi i oppositionen försöker se vad vi behöver bidra
              med för att klara vår del av tvågradersmålet och göra något åt
              klimatet. Den borgerliga regeringen frågar sig i stället hela
              tiden: Vad kan vi komma undan med?
            </seg>
            <seg n="34a4e17e">
              Det är lite knepigt att vi inte kan få ett enda svar av Sofia
              Arkelsten. Hon kunde åtminstone svara på vad Moderaterna tänker
              sig att göra. Ska man sälja utsläppsrätterna eller vill man annullera?
              På s. 382 i Klimatberedningens betänkande skriver de borgerliga
              företrädarna att de vill sälja och spara. Det vore bra om Sofia
              Arkelsten kunde säga att det tänker man inte göra, för då återstår
              endast att annullera dem. Då kommer inte de utsläpp som hela svenska
              folket varit duktiga och gjort uppoffringar för att förhindra,
              till exempel tagit cykeln i stället för bilen, att släppas ut
              i något annat land. Vad vill Sofia Arkelsten och Moderaterna?
              Var står ni?
            </seg>
          </u>
          <note type="speaker" n="5e008fe1">
            Anf. 47 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-a98de461edd65cdb-5" n="710d731f">
            <seg n="f60555da">
              Fru talman! Äntligen kommer debatten i gång! Det är fascinerande
              att höra Vänsterpartiets recension av den borgerliga miljöpolitiken.
            </seg>
            <seg n="0486b5d0">
              Jag är otroligt stolt över de reformer som vi har genomfört.
              Den viktigaste har varit klimatpolitiken där vi har gått från
              ett mål på 4 till 40. Vi har gjort långtgående reformer när det
              gäller havsmiljöpolitiken, och vi har ställt om skattesystemet
              så att det har blivit ett grönt skifte i skatterna.
            </seg>
            <seg n="916ed43d">
              Det bästa PR-tricket någonsin var naturligtvis när s, v och mp
              pratade om en skatteväxling. Nu erbjuder ni enbart en skattehöjning.
            </seg>
            <seg n="b6d3cdf9">
              Vi bedriver en offensiv miljöpolitik. Jag tycker att det är viktigt
              att framhålla här i kammaren.
            </seg>
            <seg n="9e3f3910">
              I dag diskuterar vi formerna för hur vi ska hantera utsläppsrätterna.
              Jag ser fram emot förslag från regeringen. Det första kommer naturligtvis
              i budgeten den 16 april. Det handlar om hur många utsläppsrätter
              vi har att hantera och ett möjligt värde på det.
            </seg>
            <seg n="d30e27e4">
              Det är när vi vet det som det blir intressant att se vad vi kan
              göra och hur det ska hanteras. Jag väntar på besked från regeringen.
            </seg>
          </u>
          <note type="speaker" n="6dbf485e">
            Anf. 48 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-e6037e22228966a9-4" n="6915e6a8">
            <seg n="ad0b3d7b">
              Fru talman! Jag tycker att alla de goda förslag som Sofia Arkelsten
              säger att regeringen har kommit med lyser med sin frånvaro.
            </seg>
            <seg n="7ac3c5d1">
              Sofia Arkelsten säger att vi hade ett mål på 4. Det har hänt
              en hel del under de här åren. Det har också hänt något under de
              år då Sofia Arkelstens parti har varit med och regerat Sverige.
              Men inte har vi tagit jättekliv framåt.
            </seg>
            <seg n="6d92855b">
              Om vi ska ta den diskussionen handlar det om att vi ska strunta
              i att göra så mycket vi kan här hemma. Vi ska göra det någon annanstans
              på billigaste möjliga sätt. De andra länderna kanske skulle kunna
              göra det och vi kunde bidra med annat.
            </seg>
            <seg n="667b886c">
              Jag har fortfarande inte fått något svar. Sofia Arkelsten vet
              inte heller vad kollegerna i regeringen har för avsikt att lägga
              fram i vårpropositionen om två dagar.
            </seg>
            <seg n="1873d7b7">
              Vad är Sofia Arkelstens egen idé? Ska vi spara, sälja eller makulera?
            </seg>
          </u>
          <note type="speaker" n="08ae0899">
            Anf. 49 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-a98de461edd65cdb-6" n="710d731f">
            <seg n="e6e8f919">
              Fru talman! Jag kommer naturligtvis inte att läcka något ur vårbudgeten
              som ska presenteras om bara några dagar, även om det är en önskan
              från Vänsterpartiet.
            </seg>
            <seg n="f5e05e8c">
              Det är spännande att höra Vänsterpartiet tala om miljöpolitik.
              Ert track record när det gäller miljöfrågor är ganska uselt. Ni
              har absolut ingen trovärdighet i de här frågorna.
            </seg>
            <seg n="0984b31f">
              Jag vet att Wiwi-Anne Johansson inte har möjlighet att svara,
              men vill ni riva upp våra reformer? Vill ni riva upp klimatpolitiken?
              Vill ni styra om den så att det blir en strikt nationalistisk
              politik som bara hanterar de utsläpp som sker på svensk mark?
              Tar ni frågan på allvar, och tror ni att det är ett globalt problem
              som behöver globala lösningar? Tycker ni att Sverige ska ta ansvar
              för de utsläpp som sker utomlands och inte bara importera detta?
            </seg>
            <seg n="7d0a6a6a">
              Jag väntar på regeringens förslag, som vi har sagt ett par gånger.
              Jag tycker att det ska bli intressant. Jag är glad för att formerna
              för hur man ska hantera utsläppsrätterna finns på plats. Det har
              de inte gjort tidigare. Den gamla regeringen misslyckades med
              det.
            </seg>
          </u>
          <note type="speaker" n="aaf76590">
            Anf. 50 CLAES VÄSTERTEG (c):
          </note>
          <u who="claes_vasterteg_4494bf" xml:id="i-12d64b9404b42cc3-0" n="96bb1529">
            <seg n="c1d9d455">
              Fru talman! Som har framhållits i debatten har Sverige under
              lång tid varit en förebild och föregångare på klimatområdet. Det
              har gjort att vi nu kan se att vi fram mot 2012 kommer att ha
              minskat våra utsläpp av växthusgaser med 10 procent i förhållande
              till 1990 års nivå.
            </seg>
            <seg n="43c1a0fc">
              Det gör att vi i dag har möjlighet att diskutera dessa frågor.
              Hur ska formerna se ut för hur vi ska hantera de överskott av
              utsläppsrätter vi har fått? De bygger på Kyotoprotokollet där
              Sverige hade möjlighet att öka sina utsläpp med 4 procent, men
              Sveriges riksdag fattade det kloka beslutet att sätta upp ett
              nationellt mål om att minska utsläppen med 4 procent till 2012.
              Nu ligger vi bättre till.
            </seg>
            <seg n="44fb72eb">
              Jag ska villigt erkänna att tidigare regeringars arbete har bidragit
              till detta. Även den nuvarande regeringens arbete har bidragit
              till att vi når de här nivåerna. Samtliga partier i Sveriges riksdag
              har bidragit till det.
            </seg>
            <seg n="82ad1c41">
              Det kommer att behöva göras ytterligare på klimatområdet om vi
              ska klara tvågradersmålet. Sverige ska ta sitt ansvar och fortsätta
              att vara en förebild och föregångare. Alliansregeringen har visat
              att man vill leda det arbetet och fortsätta utvecklingen genom
              att forma världens mest ambitiösa klimat- och energipolitik en
              klimat- och energipolitik som står i bjärt kontrast till oppositionens
              som ju har höga procenttal men inte redovisar hur man har tänkt
              sig att nå procenttalen. Vi från Centerpartiet och Alliansen har
              ton för ton visat hur vi ska nå våra utsläppsmål. Oppositionen
              bedriver en ansvarslös energi- och klimatpolitik när man bara
              ropar om höga procentsatser men inte redovisar hur man ska nå
              dem.
            </seg>
            <seg n="89a9f70a">
              Fru talman! Jag välkomnar Riksrevisionens redogörelse. Jag tycker
              att det är bra att Riksrevisionen granskar hur regeringar tidigare
              och nuvarande uppfyller lagstiftningen. Man sätter fingret på
              något som vi inte har haft att hantera tidigare. Som Sofia Arkelsten
              sade har vi inte haft den här situationen tidigare, och vi har
              ingen rutin för att hantera den.
            </seg>
            <seg n="8ea37aac">
              Miljö- och jordbruksutskottets majoritet väljer nu att göra ett
              tillkännagivande till regeringen och peka på hur vi vill att hanteringen
              ska gå till fortsättningsvis. Vi har valt att lyssna på finansutskottet
              och låtit dem yttra sig över de mer budgettekniska frågorna som
              är deras expertområde. De säger att detta ska hanteras i samband
              med budgetpropositionen eftersom vi då följer budgetlagen.
            </seg>
            <seg n="014f05a3">
              Jag tycker att det vore ansvarslöst att blunda för vad finansutskottet
              säger. Därför säger vi: Kom tillbaka med detta i samband med en
              budgetproposition så att vi gör det på rätt sätt. I riksdagen
              har vi ett ansvar att följa lagstiftningen.
            </seg>
            <seg n="e0ed2a37">
              Fru talman! Det är fascinerande att lyssna på oppositionen i
              den här debatten. Man tar till stora ord och målar upp detta som
              ett hot mot Sveriges anseende i klimatpolitiken. Jag har svårt
              att förstå hur formerna för hur vi ska fatta beslut kan vara ett
              hot mot Sveriges anseende i klimatpolitiken.
            </seg>
            <seg n="17315389">
              Jag blir lite konfunderad över Miljöpartiets och Vänsterpartiets
              agerande i frågan. Socialdemokraterna lämnade in en motion om
              redogörelsen. Man flaggade för att frågan var viktig. Miljöpartiet
              och Vänsterpartiet valde att inte motionera. Helt plötsligt har
              den här frågan, under utskottets behandling, blivit avgörande
              för klimatpolitikens framtid. Det tycker jag är mycket förvånande.
            </seg>
            <seg n="7a84711f">
              Fru talman! Vi kommer inte att riskera Sveriges anseende i klimatförhandlingarna
              och i klimatpolitiken ur ett globalt perspektiv. Vi kommer inte
              att riskera måluppfyllelsen som vi har fattat beslut om här i
              riksdagen när det gäller miljökvalitetsmål och hur mycket vi ska
              minska utsläppen till 2012 och 2020. Vi kommer att fortsätta det
              arbetet.
            </seg>
            <seg n="353aa77c">
              Vi tänker vara kvar i Rosenbad även efter valet den 19 september,
              men det är upp till väljarna att avgöra. Det vi i dag fattar beslut
              om är formerna för hur vi hanterar överskottet av utsläppsrätter.
              Vi väljer att göra det på ett ansvarsfullt sätt. Vi väljer att
              göra det på ett sådant sätt att regeringen har möjlighet att bereda
              förslag till riksdagen. Vi för en ansvarsfull klimatpolitik. Vi
              väljer att ta vårt ansvar i majoritet och följa de rutiner och
              lagar vi har fattat beslut om i Sveriges riksdag.
            </seg>
          </u>
          <note type="speaker" n="b16ab632">
            Anf. 51 ANDERS YGEMAN (s) replik:
          </note>
          <u who="anders_ygeman_87fca7" xml:id="i-f69a46d5affe9b59-3" n="8e44ee40">
            <seg n="b2ec763a">
              Fru talman! Det var inte jag som sade att en försäljning av utsläppsrätterna
              skulle omintetgöra Sveriges klimatambitioner. Det var Sofia Arkelsten
              som var uppriktig nog att säga det. Jag delar Sofia Arkelstens
              uppfattning.
            </seg>
            <seg n="1bc53a66">
              Om Claes Västerteg har en annan uppfattning får han redogöra
              för den här i kammaren.
            </seg>
            <seg n="3e10c432">
              Det är bra om vi fattar det beslut som oppositionen vill i vårbudgeten.
              Jag har inga problem med att vänta några veckor. Ni kanske kunde
              ha sagt att det beslutet är rätt, men det gör ni inte. Ni håller
              alla dörrar öppna och säger att ni kan tänka er att sälja och
              att ni kan tänka er att spara.
            </seg>
            <seg n="5f690aa2">
              Om beslutet kommer om en vecka, varför hålla dörrarna öppna,
              Claes Västerteg? Ge ett klart besked till alla väljare som har
              bytt till lågenergilampor och satt in värmepumpar att det har
              lönat sig och att ni inte ska omintetgöra deras insatser.
            </seg>
            <seg n="601846f9">
              Fru talman! Claes Västerteg hade ett långt inlägg om procentsatser.
              Han påstår att högeralliansen ton för ton har redogjort för hur
              de ska klara sina låga miljöambitioner.
            </seg>
            <seg n="a88b9c6e">
              Jag måste ha missat något. Hur hög kommer CO2-skatten att vara
              år 2020 med allianspolitiken för att man ska klara klimatmålen?
              Jag har nog missat de siffrorna. Redogör för detta inför kammaren
              så att jag kan läsa in mig på Alliansens miljöpolitik.
            </seg>
          </u>
          <note type="speaker" n="37a603de">
            Anf. 52 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-12d64b9404b42cc3-1" n="96bb1529">
            <seg n="dbda28d7">
              Fru talman! Det som jag sade på slutet tål att upprepas för Anders
              Ygeman. Vi kommer inte att riskera Sveriges anseende i klimatförhandlingarna
              och i klimatpolitiken ur ett globalt perspektiv. Vi kommer inte
              att riskera de mål som vi har fattat beslut om här i riksdagens
              kammare. Det är viktiga målsättningar för att vi ska nå dithän
              att vi klarar tvågradersmålet. Det är viktigt ur ett globalt perspektiv
              för klimatet.
            </seg>
            <seg n="61a5c031">
              Jag kan konstatera att vi skriver i betänkandet utifrån vad finansutskottet
              sade. Vi relaterar till budgetpropositionen, en budgetproposition
              som omfattar inkomster och utgifter i enlighet med budgetlagen,
              och vi hänvisar till det som står om budgetlagen.
            </seg>
            <seg n="7ddc5c4c">
              Om Anders Ygeman förväntar sig en fullständig redovisning i vårpropositionen
              får jag nog göra honom besviken. Det är budgetpropositionen som
              läggs fram på hösten som är det huvudsakliga. Men som Sofia Arkelsten
              har sagt här vid ett antal tillfällen förväntar vi oss att i vårpropositionen
              få en redovisning av regeringen om omfattningen.
            </seg>
            <seg n="ea2fa46b">
              Jag hade hoppats att man kanske skulle ha haft det i varenda
              årsredovisning sedan Kyotoprotokollet. Men de socialdemokratiska
              regeringarna har valt att inte ta dessa steg. Nu ser vi till att
              skicka en tydlig signal till regeringen om vilka former som vi
              vill se i fråga om detta ur riksdagens perspektiv. Och vi säger
              att riksdagen ska vara med och besluta. Vi kommer alltså att få
              en möjlighet att debattera detta när det kommer ett förslag om
              exakt hur dessa utsläppsrätter ska hanteras.
            </seg>
          </u>
          <note type="speaker" n="b7aa0de7">
            Anf. 53 ANDERS YGEMAN (s) replik:
          </note>
          <u who="anders_ygeman_87fca7" xml:id="i-f69a46d5affe9b59-4" n="8e44ee40">
            <seg n="dd21548b">
              Herr talman! Först och främst noterar jag att Claes Västerteg
              över huvud taget inte kunde upplysa mig om antal ton och ören
              i fråga om koldioxidskatten som han påstår att Alliansen så tydligt
              har redovisat. Väljarna lär få vänta på det. Men Claes Västerteg
              har ytterligare två minuter då han kanske kan upplysa mig och
              de övriga i kammaren om hur hög CO2-skatten kommer att vara 2020
              och hur många ton koldioxid man har sparat, vilket Alliansen enligt
              Claes Västerteg så tydligt har beskrivit i sina propositioner.
            </seg>
            <seg n="3dfc1df9">
              Sedan försöker Claes Västerteg göra detta till en formfråga och
              säger att detta ska avgöras i budgeten och inte nu. Det kan vi
              vara överens om, Claes Västerteg.
            </seg>
            <seg n="ba4d452c">
              Jag tog mig friheten att kontrolläsa det som oppositionen har
              skrivit. Vi föreslår ett tillkännagivande till regeringen som
              tydliggör för väljarna att deras insatser inte ska vara förgäves.
              Sedan får regeringen komma tillbaka i budgetpropositionen och
              i sitt förslag till kammaren visa hur det ska vara, och vi får
              debattera det här.
            </seg>
            <seg n="886b0507">
              Vad ni vill göra är att ge regeringen carte blanche och säga:
              Vi vill vara med i riksdagen och fatta beslut. Men vi kan besluta
              om att sälja dem, att spara dem eller att annullera dem.
            </seg>
            <seg n="51b1b0be">
              Varför röstar ni emot att ge det tydliga beskedet till regeringen
              och det tydliga beskedet till väljarna att deras klimatinsatser
              inte har varit förgäves, att klimatarbetet inte har varit förgäves
              och att man inte tänker sälja deras klimatinsatser till ett annat
              land?
            </seg>
          </u>
          <note type="speaker" n="5ec11240">
            Anf. 54 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-12d64b9404b42cc3-2" n="96bb1529">
            <seg n="ea8e44e3">
              Herr talman! Alliansregeringen för en energi- och klimatpolitik
              som kommer att leda till att vi är och fortsätter att vara förebilder
              och föregångare i det globala klimatarbetet. Vi gör det på ett
              sätt som kommer att gynna de svenska företagen och som kommer
              att minska utsläppen av växthusgaser. Detta har man redogjort
              för med all önskvärd tydlighet i de energi- och klimatpropositioner
              som vi behandlade i riksdagens kammare för snart ett år sedan.
            </seg>
            <seg n="6390757a">
              När jag jämför de propositionerna med de motioner som fanns från
              oppositionen är det en tydlig skillnad. I propositionerna och
              i betänkandena jag uppmanar Anders Ygeman att gå tillbaka och
              läsa dem står det tydligt vilka utsläppsminskningar som vi vill
              se och vilka skatteförändringar som vi ser framför oss.
            </seg>
            <seg n="5e8a1962">
              Men skillnaden är att när jag tittar på vänsterkartellens sida
              ropar Miljöpartiet på bensinskattehöjningar med 2 kronor milen.
              Vad säger Socialdemokraterna? Det finns inga tydliga alternativ.
              Det finns inte en tydlighet i er energi- och klimatpolitik om
              hur ni ska nå era höga utsläppsmål.
            </seg>
            <seg n="744dee72">
              Herr talman! Vi kommer i dag att fatta beslut om ett tillkännagivande
              där vi säger till regeringen i vilka former detta beslut ska ske.
              Vi säger också att det ska ske utifrån den lagstiftning som vi
              har. Vi har ett ansvar när vi bedriver ett arbete i riksdagen
              att vi följer de beslut och lagar som vi alla har varit med och
              fattat beslut om. Det kanske är det som är skillnaden mellan att
              sitta i majoritet och i opposition. När man är i majoritet behöver
              man vara med och ta ansvar. Jag ser tydligt att oppositionen inte
              väljer att ta detta ansvar.
            </seg>
          </u>
          <note type="speaker" n="041e30e2">
            Anf. 55 PER BOLUND (mp) replik:
          </note>
          <u who="per_bolund_208efb" xml:id="i-9d49872f93b678e7-3" n="c780569c">
            <seg n="4c09b7b1">
              Herr talman! Till att börja med säger Claes Västerteg att regeringen
              ska fortsätta se till att Sverige ska vara en förebild. Tyvärr
              kan vi konstatera att Sverige inte har varit den förebild som
              Sverige kunde ha varit och som hade behövts om vi skulle ha kunnat
              nå ett bra internationellt avtal.
            </seg>
            <seg n="8b98cd4d">
              Det första som hände på Köpenhamnstoppmötet var att Sverige blev
              utnämnt till fossil of the day av miljöorganisationerna för att
              man hade en så dålig klimatpolitik från regeringens sida. Det
              tycker jag ändå visar hur låga ambitioner som den här regeringen
              har haft och hur dålig som man har varit som förebild på klimatområdet.
            </seg>
            <seg n="d4271d79">
              När det gäller de olika sidornas ambitioner i klimatfrågan kan
              man konstatera att de rödgröna gemensamt har levererat. Vi har
              fört en politik gemensamt som har minskat utsläppen med uppåt
              12 procent under en period då ekonomin samtidigt har växt med
              ungefär 40 procent. Detta skedde trots den dåvarande oppositionens
              intensiva motstånd inför varje beslut som har lett fram till dessa
              minskningar. Vid varje höjning av klimatskatterna och vid varje
              investering i klimatinvesteringsprogram var det ett vilt motstånd
              från oppositionens sida. Det tycker jag tydligt visar för väljarna
              att det finns en sida som har levererat och som har lyckats föra
              en ambitiös klimatpolitik som verkligen förde Sverige fram till
              en tätposition internationellt.
            </seg>
            <seg n="a0b3c881">
              Nu står Claes Västerteg och pratar om att det är regeringssidan
              som har tydlighet i klimatfrågan. Då är det upp till bevis. Detta
              är en extremt viktig fråga när det gäller tydligheten.
            </seg>
            <seg n="8ad271bf">
              Vi från de rödgröna partierna säger gemensamt: Vi vill annullera
              utsläppsrätterna. Vi vill att Sveriges klimatarbete, det arbete
              som har bedrivits runt om i Sverige, ska göra skillnad.
            </seg>
            <seg n="398fea5d">
              Om ni nu har en så tydlig politik, Claes Västerteg, vad vill
              ni i den frågan? Här är tydligheten satt på sin spets. Vi vill
              annullera. Tydligare än så kan man inte vara. Hur tydliga kan
              regeringen och regeringens företrädare från de borgerliga partierna
              vara i denna fråga?
            </seg>
          </u>
          <note type="speaker" n="ee04e4de">
            Anf. 56 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-12d64b9404b42cc3-3" n="96bb1529">
            <seg n="5fe3d307">
              Herr talman! Som jag sade tidigare kommer vi inte att riskera
              Sveriges anseende i klimatförhandlingar i ett globalt perspektiv.
              Vi kommer inte att riskera de mål som vi har fattat beslut om
              i denna kammare.
            </seg>
            <seg n="7f23f3c0">
              Jag förstår att det kanske är tröttsamt att jag upprepar det,
              men det är tydligt att Per Bolund inte har uppfattat det som jag
              har sagt. Därför väljer jag att upprepa det för tredje gången.
            </seg>
            <seg n="6e7fee49">
              När vi tittar tillbaka på det föregående årets arbete inom Sverige
              men också inom Europeiska unionen kan vi konstatera att Sverige
              med alliansregeringen under ordförandeskapet var drivande i EU:s
              arbete för att skapa en tydlig position inför Köpenhamnsmötet,
              sätta upp tydliga målsättningar och vara drivande i förhandlingarna.
              Sedan nådde vi inte hela vägen fram i Köpenhamn, och det beklagar
              jag. Men jag kan konstatera att det berodde på bra många andra
              förutsättningar. Det var varken Sveriges eller EU:s fel. Vi hade
              tydliga målsättningar.
            </seg>
            <seg n="f6dd0be4">
              Herr talman! När det återigen gäller den nationella energi- och
              klimatpolitiken kan jag bara konstatera att det inte finns en
              tydligt redovisad energi- och klimatpolitik från vänsterkartellens
              sida.
            </seg>
            <seg n="0ef45fe5">
              Jag kan välja att fråga Per Bolund följande: Hur mycket kommer
              vänsterkartellen att höja bensinskatten under nästa mandatperiod
              om, vilket jag inte hoppas, ni skulle vinna valet?
            </seg>
          </u>
          <note type="speaker" n="611a8314">
            Anf. 57 PER BOLUND (mp) replik:
          </note>
          <u who="per_bolund_208efb" xml:id="i-9d49872f93b678e7-4" n="c780569c">
            <seg n="0cce2e1b">
              Herr talman! Den sista frågan kan jag besvara på en gång. Vi
              håller på att förhandla fram en budget nu. Det kommer väljarna
              att få klart besked om inför valet. Det kommer inte att finnas
              någon tveksamhet kring den frågan.
            </seg>
            <seg n="2df21cf5">
              Jag kan också konstatera att tidigare regeringar med grönt stöd
              åkte runt i världen och lyckades rädda Kyotoprotokollet, det enda
              internationella avtal som minskar utsläppen. Trots ett enormt
              motstånd från till exempel USA:s sida lyckades man faktiskt att
              med en hög miljöambition och med en bra klimatpolitik i ryggen
              rädda Kyotoprotokollet.
            </seg>
            <seg n="678c4d89">
              Denna regering lyckades få fram en politik från EU:s sida som
              inte gjorde det möjligt att nå fram till ett avtal i Köpenhamn.
              Det var ett magplask, och det hoppas jag att vi kan vara överens
              om. Det tycker jag visar på att denna regering inte har lyckats
              leverera i klimatfrågan. Det kan jag bara beklaga.
            </seg>
            <seg n="488235d7">
              Jag märker att vi inte får något besked från Claes Västerteg
              när det gäller om regeringen kommer att ge något besked över huvud
              taget och vilket besked regeringen i så fall kommer att ge.
            </seg>
            <seg n="8bd84770">
              Men, Claes Västerteg, även ni på den borgerliga sidan är riksdagsledamöter.
              Ni har också rätt att ha en egen uppfattning. Även den borgerliga
              sidan har en möjlighet att skicka ett budskap till regeringen.
              Där måste ni ändå kunna ge någon form av besked. Vad vill de borgerliga
              riksdagsledamöterna här i riksdagen? Vill man att regeringen ska
              sälja utsläppsrätterna? Vill man att regeringen ska behålla utsläppsrätterna
              och inte göra något med dem, eller vill man att regeringen ska
              annullera utsläppsrätterna?
            </seg>
            <seg n="bb742e8e">
              Som politiker måste man ha någon form av politisk vilja. Vi på
              den rödgröna sidan har varit väldigt tydliga. Vi lämnar ett budskap
              till regeringen och säger: Det här är vår politiska vilja. Vi
              vill att utsläppsrätterna ska annulleras. Vi vill att det klimatarbete
              som under ett par decennier har bedrivits runt om i världen ska
              få effekt.
            </seg>
            <seg n="008055b3">
              Vad vill alltså ni på den borgerliga sidan? Vad vill ni borgerliga
              ledamöter? Vilket budskap vill ni skicka till regeringen i frågan?
            </seg>
          </u>
          <note type="speaker" n="55a86233">
            Anf. 58 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-12d64b9404b42cc3-4" n="96bb1529">
            <seg n="6131729a">
              Herr talman! Kyotoprotokollet var oerhört viktigt för klimatarbetet
              och för att vi skulle komma i gång med arbetet med att minska
              utsläppen av växthusgaser. Men vi måste också kunna konstatera
              att en stor del av de stora utsläppsländerna står utanför Kyotoprotokollet.
            </seg>
            <seg n="f58973cf">
              Hade vi nått hela vägen fram i Köpenhamn hade vi, förhoppningsvis,
              nått en överenskommelse där de stora utsläppsländerna var med.
              Jag beklagar att vi inte nådde hela vägen fram. Men Sverige var
              med och såg till att EU var drivande i de här förhandlingarna.
              Sverige såg under ordförandeskapet till att EU satte upp målet
              om hur mycket utsläppen ska minskas till år 2050. Försök alltså
              inte att lägga skulden på Sverige och EU när det gäller Köpenhamnsmötet!
              Vi vet att det var många länder som inte var intresserade av en
              överenskommelse och som satte käppar i hjulet och drev processuella
              frågor.
            </seg>
            <seg n="ea2333a2">
              Vi var med, och vi var drivande. Helst hade vi velat nå hela
              vägen fram. Det gjorde vi inte, så nu får vi ta nya tag och ytterligare
              ett steg. Då är det viktigt vad vi gör här i Sverige och att vi
              har en energi- och klimatpolitik som är trovärdig och som är sådan
              att vi lever upp till uppsatta mål i procenttal. Det gör vi från
              Alliansens sida. Oppositionen väljer att sätta upp höga procenttal
              men redovisar inte hur man ska göra, vilket är beklagligt. Jag
              beklagar att man från oppositionens sida inte väljer att föra
              en ansvarsfull energi- och klimatpolitik; jag hade förväntat mig
              lite mer.
            </seg>
            <seg n="9013e7d5">
              Herr talman! I dag kommer vi att fatta beslut som leder till
              att vi för regeringen pekar ut hur vi vill att besluten ska gå
              till. Men givetvis är vi bundna av de mål som vi varit med och
              fattat beslut om här i kammaren till 2012, till 2020 och till
              2050. Vi kommer inte att göra någonting som gör att vi inte når
              de målen.
            </seg>
          </u>
          <note type="speaker" n="5b58be53">
            Anf. 59 LARS TYSKLIND (fp):
          </note>
          <note n="a73a0689">
            Herr talman! Jag yrkar bifall till utskottets förslag i betänkandet
            och avslag på reservationen.
          </note>
          <u who="lars_tysklind_52dd95" xml:id="i-3028102bba5891d0-0" n="4b9bd2bd" prev="i-4c0e66bd3037a778-0">
            <seg n="2056d847">
              Som mina allianskolleger tidigare i dag konstaterat här kan också
              jag konstatera att det är en ganska positiv situation som vi nu
              har att diskutera. Vi har ändå ett överskott av utsläppsrätter,
              något som vi utifrån en bra klimatpolitik i Sverige har lyckats
              uppnå. Det kan i sig aldrig vara ett problem. Debatten hittills
              här i dag har kanske, kan man tycka, innehållit en del överord.
            </seg>
            <seg n="bd0b540b">
              I fråga om vem som ska ha kredit för det goda klimatarbetet får
              vi väl konstatera att både tidigare regering och den nuvarande
              regeringen ska ha kredit för de mål vi så här långt uppnått. Ändå
              måste vi arbeta vidare. Vi har väldigt ambitiösa mål här i Sverige.
              Naturligtvis krävs det väldigt mycket i framtiden när det gäller
              att uppnå dessa mål.
            </seg>
            <seg n="6b2f78d6">
              En av effekterna som här kan ses är att Sverige kommer att uppnå
              ett betydligt högre mål än målet utifrån Kyotoprotokollet och
              den bördefördelning inom EU som lades fast. Det kan kännas lite
              konstigt att vi fick +4 procent. I Riksrevisionens rapport finns
              det en liten notering om att det i viss mån byggde på att man
              då beräknade att Sverige skulle avveckla sin kärnkraft, vilket
              inte gjorts på det sättet. Det är väl värt att notera att den
              svenska elproduktionen alltjämt är i princip helt fossilfri. Det
              beror inte bara på kärnkraften, utan det har också att göra med
              vattenkraften och med utvecklingen av många förnybara energikällor.
            </seg>
            <seg n="ce581efa">
              Hur som helst görs nämnda notering i Riksrevisionens rapport.
              Det kan ju kännas lite underligt med Sveriges plussiffra när det
              gäller utsläppsrätter. Vi har diskuterat siffran i sammanhanget
              10, 11,9 eller något sådant. Men det kommer väl en avräkning i
              framtiden att få utvisa. Den avräkningen beräknas inte komma förrän
              egentligen 2014.
            </seg>
            <seg n="e35806b6">
              Herr talman! Det är alltså inte överskottet i sig som är problemet,
              utan det gäller naturligtvis hur vi hanterar detta. Om vi utgår
              från Riksrevisionens granskning och styrelsens redogörelse utifrån
              den granskningen, som väl egentligen är grunden för dagens debatt,
              har det konstaterats att det har varit en bristfällig redovisning
              av utsläppsrätternas omfattning. Att frågan ej har underställts
              riksdagen pekar man också på liksom på att det inte finns någon
              avsiktsförklaring om vad man ska göra med utsläppsrätterna.
            </seg>
            <seg n="433e4233">
              Vidare tar man upp en fråga som jag upplever som väldigt viktig,
              nämligen frågan om information till allmänheten. Allmänheten är
              naturligtvis en viktig aktör i sammanhanget. I debatten här har
              det pekats på att det måste gå att få feedback på enskilda människors
              insatser. Informationen till allmänheten är alltså en punkt som
              jag menar särskilt ska noteras.
            </seg>
            <seg n="1729637f">
              Riksrevisionen och dess styrelse kommer fram till att det vore
              lämpligt att i årsredovisningen för staten redovisa även sådana
              här uppgifter. Som tidigare nämnts här kan vi med viss tillfredsställelse
              se att regeringen har sagt att man avser att göra det i den årsredovisning
              som kommer om bara ett par dagar. Vi får hoppas att den redovisningen
              är fullödig. Det går säkert att utveckla den senare. Men det är
              bra om det kommer någon typ av redovisning, något som de facto
              inte funnits vare sig under socialdemokratiska regeringar eller
              under andra regeringar. Det är alltså ett stort steg framåt. Utgångspunkten
              är då naturligtvis den kritik som förekommit.
            </seg>
            <seg n="cf67c9b8">
              I fråga om betänkandet kan vi konstatera att miljö- och jordbruksutskottet
              och finansutskottet är helt överens om att man bör låta riksdagen
              ta ställning till frågan. Vi konstaterar också att utsläppsrätterna
              är något som inte fanns när regelverket byggdes upp. Som Sofia
              Arkelsten här tidigare sagt är utsläppsrätterna en ingrediens
              som har tillkommit. Man kan ha lite olika bevekelsegrunder när
              det gäller vem som ska besluta vad. Enigt blir slutsatsen ändå
              att riksdagen ska ta ställning till hela frågan.
            </seg>
            <seg n="1ea05504">
              Viktigt i detta betänkande från miljö- och jordbruksutskottet
              är att vi berör finansiella frågor och naturligtvis också att
              vi får en utvärdering av klimatarbetet och av vad här fattade
              beslut leder till samt att vi får en tydlig bild av det.
            </seg>
            <seg n="4c24d743">
              Speciellt roligt just nu är det att miljö- och jordbruksutskottet
              genom sin utvärderingsgrupp jobbar så mycket med utvärderingen.
              Vi är nästan lite ledande i riksdagen med att vilja ha den här
              typen av utvärderingar.
            </seg>
            <seg n="e03930cf">
              Herr talman! Slutsatsen blir det som Sofia Arkelsten och Claes
              Västerteg varit inne på: att det egentligen handlar om formerna,
              om hur beslut ska tas. Oppositionen frågar vad vi exakt ska göra.
              I min värld finns över huvud taget inte tanken att vi får ett
              förslag från regeringen som på något sätt skulle äventyra de resultat
              som vi uppnått i klimatarbetet. Dock är det mycket viktigt att
              ha ett bra underlag, att vi först får rätt underlag och rätt redovisning.
              Det är ändå den arbetsordningen som vi brukar ha i riksdagen.
            </seg>
            <seg n="3118db9a">
              Det är inte så himla ofta som riksdagen gör ett tillkännagivande
              där vi säger att vi vill ha en redovisning och att frågan bör
              underställas riksdagen. Där är vi väldigt tydliga. Läser man reservationen
              finner man att vi är väldigt eniga om just den här biten. Det
              råder ingen tvekan om det. Det som står i reservationen är i princip
              ordagrant det som står i utskottsmajoritetens text.
            </seg>
            <seg n="1fcb5c1e">
              Men jag tycker att det blir lite av en logisk kullerbytta när
              man i reservationen kräver att regeringen kommer med förslag om
              hur man tänker hantera frågan. I texten före den meningen har
              man redan exakt uttryckt sig om beslutet. Det har tydligen inte
              så stor betydelse hur regeringen redovisar och kommer med förslag.
            </seg>
            <seg n="0dd16319">
              Som många gånger nämnts här är det en trovärdighetsfråga att
              jobba med de rätta formerna att fatta beslut. I reservationen
              beskrivs detta som en stor symbolfråga. Men jag tycker att det
              är viktigt att frågan blir riktigt beredd och att det är regeringen
              som kommer med förslag utifrån det tillkännagivande som vi här
              i dag kommer att besluta om.
            </seg>
          </u>
          <note type="speaker" n="a5f5841b">
            Anf. 60 ANDERS YGEMAN (s) replik:
          </note>
          <u who="anders_ygeman_87fca7" xml:id="i-f69a46d5affe9b59-5" n="8e44ee40">
            <seg n="85907528">
              Herr talman! Lars Tysklind pratar om en logisk kullerbytta, men
              det är helt enkelt så här: Det här är en situation som vi hoppas
              ska uppstå fler gånger när vi byter ut alliansregeringen. Vi hoppas
              att vi kommer att fortsätta överträffa klimatmålen och fortsätta
              ha överskott av utsläppsrätter. Därför är det viktigt att slå
              fast principen att regeringen ska föreslå till riksdagen och redovisa
              tydligt hur stora utsläppen är och vad man ska göra med dem.
            </seg>
            <seg n="154dc75a">
              Den andra frågan som också behandlas här är vad vi ska göra med
              de överskott som redan har uppkommit tack vare svenska folkets
              gedigna klimatarbete. I den frågan säger Lars Tysklind: Det finns
              inte i tanken att det skulle bli något annat beslut än det som
              oppositionen föreslår.
            </seg>
            <seg n="2991d812">
              Då måste jag ställa frågan till Lars Tysklind: Om det inte finns
              i tanken, hur kommer det sig då att ni inte kan ansluta er till
              oppositionen så att vi kan vara eniga i betänkandet?
            </seg>
          </u>
          <note type="speaker" n="cc12b5f7">
            Anf. 61 LARS TYSKLIND (fp) replik:
          </note>
          <u who="lars_tysklind_52dd95" xml:id="i-446808829d1445fb-0" n="4b9bd2bd">
            <seg n="be254325">
              Herr talman! Jag kan bara konstatera att Anders Ygeman drar fel
              slutsatser av vad jag sade. Vad jag sade var att det inte finns
              i tanken att regeringen skulle komma med ett förslag som skulle
              äventyra resultatet av det klimatarbete som vi har gjort.
            </seg>
            <seg n="45562bef">
              Sedan är det ju så att det blivit en väldig diskussion kring
              det här. Som har konstaterats kan man både spara, sälja och annullera
              utsläppsrätterna, men man måste först ha en bild av exakt vad
              det rör sig om och få det redovisat. Sedan fattar man ett beslut
              utifrån det underlaget. Det är ett naturligt sätt att fatta beslut
              i riksdagen. På det sättet fattar vi beslut i de flesta frågor.
              Vi begär ju inte först en redovisning och skickar sedan med exakt
              hur beslutet ska vara.
            </seg>
            <seg n="92a74a0e">
              Det som har nämnts i debatten här tidigare är frågeställningen
              ifall regeringen skulle äventyra hela klimatarbetet, och det finns
              inte på kartan för mig att regeringen skulle komma med ett sådant
              förslag.
            </seg>
          </u>
          <note type="speaker" n="dc3193fa">
            Anf. 62 ANDERS YGEMAN (s) replik:
          </note>
          <u who="anders_ygeman_87fca7" xml:id="i-f69a46d5affe9b59-6" n="8e44ee40">
            <seg n="7dc0503b">
              Herr talman! Jag blir faktiskt inte riktigt klok på hur Lars
              Tysklind ser på regeringens alternativ och hur de påverkar Sveriges
              klimatanseende. Menar Lars Tysklind på fullt allvar att det finns
              möjlighet att sälja Sveriges utsläppsrätter och fortfarande ha
              kvar Sveriges klimatanseende? Man raderar ut allt det klimatarbete
              som vi har gjort sedan 1990, och så ska vi ändå ha kvar klimatanseendet.
              Menar Lars Tysklind att det är möjligt att spara utsläppsrätter
              nu för att sedan sälja dem och fortfarande ha kvar Sveriges klimatanseende?
            </seg>
            <seg n="da54ebbf">
              Jag tror faktiskt inte att Lars Tysklind menar någon av de två
              sakerna. Då återstår bara ett alternativ, nämligen att effektuera
              de stora klimatinsatser som svenska folket har gjort och annullera
              dem. För det är då det enda alternativet som kan rädda Sveriges
              och svenska folkets klimatanseende.
            </seg>
            <seg n="c3348c21">
              Då säger Lars Tysklind att det inte finns i tanken att han skulle
              ifrågasätta det där. Du får gärna utveckla det.
            </seg>
          </u>
          <note type="speaker" n="1b18a5c8">
            Anf. 63 LARS TYSKLIND (fp) replik:
          </note>
          <u who="lars_tysklind_52dd95" xml:id="i-446808829d1445fb-1" n="4b9bd2bd">
            <seg n="54cf5bf2">
              Herr talman! Jag konstaterade att det fanns de tre möjligheterna,
              och utifrån den redovisning som vi får från regeringen har vi
              fortfarande de tre möjligheterna. Men att vi då skulle fatta ett
              beslut om att äventyra det svenska klimatarbetet är från min synvinkel
              uteslutet.
            </seg>
            <seg n="d8a419c5">
              Jag får väl upprepa mig: Det här handlar om formerna och att
              vi får den här redovisningen från regeringen. Vi gör ett tillkännagivande
              om att vi vill ha en redovisning och att frågan underställs riksdagen.
              Sedan är vi beredda att diskutera den här frågan. Att vi då skulle
              få ett förslag från regeringen där man inte säkrar klimatarbetet
              är för mig uteslutet.
            </seg>
          </u>
          <note type="speaker" n="5a56bbca">
            Anf. 64 LIZA-MARIA NORLIN (kd):
          </note>
          <u who="liza-maria_norlin_b248b8" xml:id="i-7809257149993d16-0" n="70bd384d">
            <seg n="28ad1af4">
              Herr talman! Kära åhörare, även ni på läktaren!
            </seg>
            <seg n="2050111f">
              EU:s utsläppshandel är världens första större handelssystem för
              just växthusgaser. Handelssystemen inleddes i januari 2005 och
              omfattar enligt Naturvårdsverkets hemsida ca 12 000 anläggningar
              inom industri- och energiproduktion i EU.
            </seg>
            <seg n="bce87503">
              Systemet är ett viktigt styrmedel för att nå unionens mål om
              20 procent lägre utsläpp till 2020. Det är positivt nu att också
              flygsektorn är inkluderad i systemet och att man ser över att
              utveckla systemet så att fler gaser ska inkluderas.
            </seg>
            <seg n="8ceb8a77">
              I dagens betänkande behandlar vi Riksrevisionens styrelses redogörelse
              om utsläppsrätter.
            </seg>
            <seg n="775c5567">
              Herr talman! Jag vill poängtera att det är glädjande att Sverige
              med mycket god marginal klarar både våra internationella antaganden
              och vårt nationella delmål på 4 procent till 2012. Detta leder
              nu till att Sverige får det här överskottet av utsläppsrätter
              som vi i dag diskuterar. Men i dagsläget finns inga principer
              om hur regering och riksdag ska hantera dessa.
            </seg>
            <seg n="0393dfee">
              Vi väntar oss att det i framtiden kommer att komma fler situationer
              likt denna inom ramen för handelssystemet men också troligtvis
              inom andra system. Det är nu därför viktigt att regeringen funderar
              över och presenterar en princip för hur detta ska hanteras. Det
              vore därför oklokt av mig här i dag att säga att hela överskottet
              ska annulleras innan alla fakta finns på bordet och innan regeringen
              har lagt fram sitt förslag.
            </seg>
            <seg n="ffb44fe5">
              Det är viktigt att vi också tar hänsyn till vad vårt agerande
              får för konsekvenser i vårt internationella miljö- och klimatarbete.
              Hur vi hanterar överskottet kommer att påverka Sveriges trovärdighet
              i de internationella sammanhangen, men framför allt är det att
              vi minskar utsläppen som ger trovärdighet.
            </seg>
            <seg n="570f490c">
              Sverige har varit pådrivande inom EU-samarbetet för att få till
              stånd en europeisk handel av utsläppsrätter för att minska utsläppen
              av växthusgaser till en långsiktigt hållbar nivå. Detta blev tydligt
              under det svenska EU-ordförandeskapet. Vårt förtroende i dessa
              frågor ska vi vara rädda om, och det är vi också.
            </seg>
            <seg n="fc3fe287">
              Det är självklart enligt Kristdemokraterna att Sverige ska nå
              det uppsatta delmålet som vi har antagit här i riksdagen. I dag
              vet vi inte det exakta värdet av överskottet, och det är väldigt
              svårt att beräkna. Vi vet inte heller hur systemet kommer att
              se ut framöver om det blir en ny åtagandeperiod efter 2012. Därför
              är inte Kristdemokraterna beredda att här i dag föregå detta och
              säga att allt ska annulleras.
            </seg>
            <seg n="cf8c756c">
              För Alliansen är det viktigt att rätten att disponera överskottet
              av utsläppsrätter ska underställas riksdagen för beslut. Det är
              det vi beslutar om i dag. Det finns starka miljöpolitiska skäl
              för detta, och det ligger i riksdagens intresse att löpande följa
              resultatet av miljöpolitiken och därmed de åtgärder som vidtas
              för att nå de av riksdagen beslutade miljökvalitetsmålen.
            </seg>
            <seg n="406ff4a0">
              Utifrån detta förutsätter Alliansen att regeringen återkommer
              till riksdagen med uppgifter om det svenska överskottet av utsläppsrätter
              inklusive uppskattat värde av dessa. Utöver detta bör också bedömningar
              och förslag i frågan presenteras för riksdagen. Vi anser alltså
              att regeringen bör underställa riksdagen frågan om hur det samlade
              överskottet av utsläppsrätter ska hanteras.
            </seg>
          </u>
          <note n="558d8cf0">
            Därmed, herr talman, yrkar jag bifall till förslaget i betänkandet
            och avslag på reservationen.
          </note>
          <note n="a6f3fb2e">
            Överläggningen var härmed avslutad.
          </note>
          <note n="32ab60ec">
            7 § Riksrevisionens granskning av jobbskatteavdraget
          </note>
          <note n="16c415a9">
            Föredrogs
          </note>
          <note type="speaker" n="23c62894">
            Anf. 65 HANS OLSSON (s):
          </note>
          <u who="hans_olsson_4b5b08" xml:id="i-53eb1c954595cd7e-0" n="88897f05">
            <seg n="81391c5b">
              Herr talman! Vi ska nu debattera och diskutera Riksrevisionens
              granskning av jobbskatteavdraget. Låt mig först säga att som riksdagsledamot
              har jag läst väldigt mycket handlingar och väldigt mycket papper,
              men jag måste säga att den här rapporten faktiskt var oerhört
              lättläst. Jag vill verkligen berömma dem som har skrivit den,
              för den var oerhört stimulerande och lätt att läsa och förstå.
            </seg>
            <seg n="41d5b58a">
              Det vi vänder oss mot är betänkandet som kommit ut av det från
              den borgerliga majoriteten där man skriver att eftersom jobbskatteavdraget
              väl inte har varit världens största succé arbetslösheten har ju
              ökat i stället för att minska och så vidare har man kommit på
              den geniala idén att vi måste öka informationen om jobbskatteavdragets
              förträfflighet. Den borgerliga utskottsmajoriteten skriver att
              man ska se till att bland annat Arbetsförmedlingen ökar sin information
              till dem som kommer och söker arbete.
            </seg>
            <seg n="303c97a8">
              Därför tänkte jag att jag får ta reda på om det kommer att bli
              så mycket bättre vad gäller sysselsättning och arbetslöshet när
              Arbetsförmedlingen nu får det vassa redskapet. Jag har åkt runt
              till Arbetsförmedlingen på olika platser och kollat lite grann.
              Bland annat har jag tittat på Arbetsförmedlingen i min hemkommun
              Borås. Där finns ungefär 1 500 arbetslösa ungdomar, och det bör
              därför vara intressant att hitta ett sätt att hjälpa dem tillbaka
              till arbete. Det är svårt med siffror, men om man räknar om de
              1 500 arbetslösa ungdomarna i Borås till skolklasser blir det
              ca 60 skolklasser exempelvis förstaklassare med stora drömmar
              som blir arbetslösa. 1 500 är alltså en ganska stor siffra.
            </seg>
            <seg n="fef44e43">
              De 1 500 ungdomarna, eller 60 skolklasserna, är inte bara en
              siffra; de är också människor. Jag kan tänka mig att om man är
              ung och arbetslös är det inte lätt att gå vidare i livet. Man
              får till exempel ingen lägenhet. Jag minns när jag själv fick
              min första lägenhet. Plötsligt förändrades livet. Jag ska inte
              gå in på några detaljer, men jag kan säga att det var mycket roligare
              att ha en egen lägenhet än att bo hemma hos mamma och pappa. Så
              är det för dessa ungdomar också. Frågan är alltså mycket viktig.
            </seg>
            <seg n="b8333c20">
              Jag såg därför fram emot ett samtal med Arbetsförmedlingen för
              att få höra vad det är för verktyg de behöver. De pratade mycket
              om utbildning, om att hjälpa ungdomarna genom att stärka deras
              självförtroende, om praktikplatser, om skademinimering; ungdomarna
              hade gjort fel val i skolan eftersom de måste välja väldigt tidigt,
              hade hamnat fel och får nu inget jobb. Ingen nämnde vid något
              enda tillfälle jobbskatteavdraget.
            </seg>
            <seg n="e4909803">
              Jag lät dem prata, och när de sagt sitt om vad de behövde för
              redskap berättade jag den glada nyheten för dem, nämligen att
              de från och med nu även kunde informera ungdomarna om att det
              finns ett jobbskatteavdrag, som naturligtvis gör att ungdomarna
              med glädje kastar sig över jobben. Jag ska inte referera vad de
              sade, men jag kan i alla fall säga att det helt enkelt kändes
              malplacerat att nämna jobbskatteavdragets förträfflighet för att
              få de 1 500 ungdomarna ut i jobb.
            </seg>
            <seg n="6d2844a0">
              Herr talman! Jobbskatteavdraget bygger på den teoretiska modellen
              att det just nu i Sverige sitter ca 70 000 människor och bara
              väntar på att det ska bli tillräckligt lönsamt att ta ett jobb.
              De sitter och väntar och lever på något som jag inte riktigt vet
              vad det är. När skatten sedan sänkts tillräckligt bestämmer de
              sig för att det är lönsamt att jobba. Då sticker de ut och tar
              ett jobb, för det finns ju hur många jobb som helst även för de
              1 500 ungdomarna i Borås att välja på. Jobberbjudandena står säkert
              som spön i backen bara de får veta att jobbskatteavdraget finns.
              Jag tycker att det nästan känns lite genant att säga så till de
              1 500 ungdomarna i Borås.
            </seg>
            <seg n="768c3fde">
              Herr talman! På s. 41 i Riksrevisionens rapport står det, beträffande
              de 70 miljarderna eller 70 000 miljonerna per år som man nu vräker
              ut i jobbskatteavdraget, det som ska få oss att plötsligt vilja
              jobba, att man inte kan se om det har någon effekt förrän om fem
              till tio år. Då först kan man se effekten av jobbskatteavdraget.
            </seg>
            <seg n="16a80730">
              Det är klart att man alltid kan säga att det på sikt kommer att
              ge guld och gröna skogar, men jag har själv erfarenhet av att
              det inte fungerar i verkligheten när man resonerar så. För många
              år sedan var jag nämligen på något ställe där man kunde väga sig
              och i förhållande till vikten se hur lång man skulle bli. På sikt
              skulle jag bli 2,20 och tänkte att då kan jag ju spela basket.
              Det har dock ännu inte skett, utan jag väntar fortfarande.
            </seg>
            <seg n="41e43389">
              Mitt råd till mina borgerliga vänner är därför: Var försiktiga
              med sådant som ni inte kan mäta i nutid. Om det visar sig, vilket
              allt fler forskare säger, att jobbskatteavdraget inte fungerar
              har ni varje år under kanske tio års tid skickat i väg 70 miljarder
              kronor på någonting som inte fungerar. Det är nästan lika mycket
              som budgeten ni då har skickat i väg innan vi vet om det fungerar
              eller inte. Jag ska inte recensera era nätter, men ligger ni inte
              sömnlösa ibland och funderar: Tänk om vi hade fel och det visar
              sig om tio år? Det kan inte kännas speciellt trevligt.
            </seg>
            <seg n="6695ea01">
              Herr talman! Tiden går fort när man har trevligt. Jag vill avsluta
              med att yrka bifall till vår gemensamma reservation.
            </seg>
          </u>
          <note type="speaker" n="b3cea4f0">
            Anf. 66 MARIE ENGSTRÖM (v):
          </note>
          <u who="marie_engstrom_d234fb" xml:id="i-2409fe23576517a0-0" n="dee37e59">
            <seg n="89817fcb">
              Herr talman! Jag vet inte vilken gång i ordningen vi debatterar
              jobbskatteavdraget, som alltså är ämnet för dagens debatt.
            </seg>
            <seg n="367fa73a">
              Det finns några frågor som behöver få svar i den här debatten.
              Vem har tjänat på reformen? Hur många jobb har reformen gett?
              Är det nödvändigt att informera särskilt om just denna reform?
              Det är kärnan i dagens debatt.
            </seg>
            <seg n="d612b73b">
              Vem har tjänat på reformen? Förra veckan var Anders Borg ute
              och talade om att kvinnorna gynnas i alliansregeringens budgetar.
              Jag har tittat lite grann på den jämställdhetsbilaga som alltid
              bifogas budgeten. Där görs en ganska bra analys av kvinnors situation.
              Kvinnor jobbar mer med obetalt hemarbete. Fler kvinnor än män
              är deltidsarbetslösa. Kvinnor är väldigt beroende av utformningen
              av socialförsäkringssystemen. Javisst, den analysen ställer jag
              upp på.
            </seg>
            <seg n="d418b240">
              I jämställdhetsbilagan tillstår man att den direkta effekten
              av politiken är något bättre för män än för kvinnor, men här kommer
              det på sikt jämnas detta ut. Man menar att det på sikt blir mer
              fördelaktigt för kvinnor i och med att effekterna av jobbskatteavdraget
              slår igenom. Precis som Hans Olsson tycker jag att det är en ganska
              häpnadsväckande analys som där görs, men vi får väl höra kommentarerna
              från majoriteten senare i debatten.
            </seg>
            <seg n="aef29d56">
              Nästa fråga är hur många jobb jobbskatteavdraget skapar. Här
              rör man sig med siffror som tyder på 70 00080 000 jobb. Detta
              sägs i betänkandetexten, och det är också den utgångspunkt som
              Riksrevisionen haft när den kompletterat SCB:s arbetskraftsundersökningar
              i den rapport vi nu debatterar. Kärnan i den rapporten tycker
              jag är, och det sägs också klart och tydligt, att detta förutsätter
              att alla medborgare har total information om jobbskatteavdraget.
              I annat fall uppnår man naturligtvis inte dessa siffror.
            </seg>
            <seg n="2e4f9853">
              Tabell 7 är väldigt intressant, om man nu ska hänvisa till rapporten.
              Den visar allmänhetens kännedom om jobbskatteavdraget. De som
              verkligen skulle påverkas av reformen är arbetslösa och unga.
              Drygt 25 procent av de arbetslösa känner till den. Bland unga
              människor är det ca 16 procent. Detta talar sitt tydliga språk.
              Det var under den förutsättningen.
            </seg>
            <seg n="14d8b6f5">
              När man frågar folk hur detta påverkar deras arbetsutbud säger
              knappt 2 procent att de vill arbeta mer till följd av jobbskatteavdraget,
              medan hela 97 procent säger att de inte bryr sig, att det inte
              påverkar deras beteende eller arbetsutbud. Det är också väldigt
              intressanta siffror.
            </seg>
            <seg n="87c6e68a">
              Herr talman! Jag tänkte också säga några ord om informationen
              om jobbskatteavdraget. Skatteverket har självfallet ett generellt
              uppdrag att informera om alla skatter och allt som har med skatter,
              avdrag och så vidare att göra. Väldigt noggrant har ni i majoriteten
              skrivit i budgetpropositionen från i höstas vad som är målet med
              Skatteverkets verksamhet. Information är en del. Det handlar om
              löpande ärendehantering och naturligtvis om kontroll. Det handlar
              också om att bekämpa brottslighet. Det är naturligtvis väldigt
              viktiga saker som man har att göra.
            </seg>
            <seg n="cb052f4a">
              Man måste också kunna ställa sig frågan: Går det att informera
              fler människor till arbete? Kan ökade informationsinsatser få
              fler människor i arbete? Ja, kanske på marginalen. Det kan inte
              jag svara på.
            </seg>
            <seg n="52b88a3f">
              Jag läser i betänkandet att ni tycker att det är väldigt positivt
              med förslagen till ökade informationsinsatser. Då menar ni att
              det inte bara handlar om att just Skatteverket ska öka informationsinsatserna
              om jobbskatteavdraget. Det är det ni skriver inte generell information,
              utan om just jobbskatteavdraget. Ni pratar även om andra myndigheter,
              till exempel Arbetsförmedlingen eller andra myndigheter som har
              till uppgift att informera om stöd och bidrag och så vidare i
              samhället. De ska också informera om jobbskatteavdragets förträfflighet.
            </seg>
            <seg n="e3063d49">
              Herr talman! Jag tänkte avsluta med att läsa några rader ur en
              interpellation som en moderat skrev för ett antal år sedan. Bakgrunden
              är att Skatteverket, som då hette Skattemyndigheten, hade en informationskampanj,
              i första hand riktad till unga människor, för att förhindra svartarbete.
              Det var väldigt mycket diskussion om det då, och det handlade
              mycket om attitydfrågor.
            </seg>
            <seg n="eabc6542">
              Det står så här: Opinionsbildning i fria länder handlar om att
              medborgare, medier och partier talar om för stat och myndigheter
              vad vi anser, och de har att rätta sig därefter. I diktaturer
              är det tvärtom stat och myndigheter som talar om för medier, partier
              och medborgare vad de får tycka och tänka. Myndigheter ska därför
              inte ägna sig åt opinionsbildning. Ändå är det precis vad Riksskatteverket
              ägnar sig åt för närvarande. Målgruppen för en kampanj till en
              kostnad av 10 miljoner kronor är dessutom ungdomar mellan 16 och
              20 år, alltså de flesta av landets förstagångsväljare. Ursäkten
              för kampanjen sägs vara att motverka svartjobb. De enkätsvar där
              en fjärdedel av landets ungdomar tycker att svartjobb är okej
              räcker dock svårligen för att motivera ett så avgörande brott
              mot den fria opinionsbildningen som en myndighetskampanj till
              ungdomar ett valår.
            </seg>
            <seg n="f17bb206">
              Det var bara för att illustrera vilka känslor den typen av debatt
              väckte för ett antal år sedan här i riksdagen.
            </seg>
          </u>
          <note n="69f95a97">
            Herr talman! Jag yrkar bifall till reservationen i betänkandet.
          </note>
          <note type="speaker" n="e028a8a7">
            Anf. 67 HELENA LEANDER (mp):
          </note>
          <u who="helena_leander_3aadf2" xml:id="i-4a8989aff8cabde9-0" n="c75c9a86">
            <seg n="aef543c2">
              Herr talman! Att beräkna jobbskatteavdragets effekter på sysselsättningen
              är inte det lättaste. Vi skulle förstås kunna göra det lätt för
              oss och titta på hur många som jobbar nu och hur många som jobbade
              när regeringen tillträdde, men det är inte särskilt seriöst. Vi
              vet alla att vi har haft en finanskris som vi inte ska lasta regeringen
              för, även om vi kan lasta regeringen för hur den hanterat den.
              Varken regeringen eller Riksrevisionen försöker heller studera
              jobbskatteavdragets effekter empiriskt, utan man nöjer sig med
              teoretiska simuleringar. Om människor beter sig som i de här modellerna
              kan jobbskatteavdraget på sikt skapa en hel del jobb, kommer man
              fram till.
            </seg>
            <seg n="1758aee3">
              Trots svårigheterna med att studera jobbskatteavdragets effekter
              empiriskt finns det ändå en del som försökt. Magnus Henrekson,
              en nationalekonom som har försökt studera detta, har ägnat de
              senaste två numren av den ärevördiga tidskriften Ekonomisk Debatt
              till att nagelfara regeringens jobbpolitik. Han har varit snäll
              mot regeringen och bara tittat på sysselsättningen fram till dess
              att finanskrisen slog till, när det fortfarande var en stark konjunktur
              och sysselsättningen ökade. Då såg man att ökningen skedde framför
              allt i två grupper, de allra yngsta och de allra äldsta. Det är
              en slutsats som också stöds av Riksrevisionens granskning.
            </seg>
            <seg n="3a263a2e">
              Henreksons slutsats är att det framför allt rör sig om extraknäckande
              gymnasister och studenter samt pensionärer. Det är förstås väldigt
              roligt för dem; det är inte så att jag missunnar dem deras extraknäck.
              Men om målet är att minska utanförskapet har man ändå inte nått
              hela vägen fram. Inte ens med regeringens egenhändiga definition
              av utanförskap utgörs det stora utanförskapet av gymnasister som
              inte har ett extrajobb. Det stora utanförskapet gäller människor
              som är friska och arbetsföra men som inte har vare sig studier
              eller arbete att gå till. Om politiken inte kan bidra till att
              hjälpa dem att känna stoltheten i att kunna försörja sig själva
              och vara behövda på ett arbete är det ett misslyckande.
            </seg>
            <seg n="ebadbad8">
              Magnus Henrekson menar att en av orsakerna till misslyckandet
              är att man har hämtat inspirationen till jobbskatteavdraget från
              länder som inte är jämförbara, framför allt USA, som stått som
              modell. Men där ser situationen annorlunda ut på avgörande punkter.
              Framför allt fokuserar han på skillnader i lönebildningen, där
              Sverige har jämförelsevis höga minimilöner. Det innebär att även
              om jobbskatteavdraget skulle sänka den reservationslön som människor
              lägst är beredda att jobba för får det inte samma genomslag på
              lönebildningen och på sysselsättningen.
            </seg>
            <seg n="4f3433cc">
              En annan viktig skillnad, som i och för sig Henrekson inte tar
              upp, handlar om den svenska barnomsorgen. Den amerikanska motsvarigheten
              till jobbskatteavdraget, EITC, har framför allt ökat arbetsutbudet
              hos ensamstående mödrar som behöver en ganska kraftig inkomstökning
              om de börjar jobba för att kompensera för de ökade barnomsorgskostnaderna.
              Men i Sverige, med välutbyggd och subventionerad barnomsorg, kan
              vi inte vänta oss lika starka effekter.
            </seg>
            <seg n="179644b4">
              De här aspekterna är ingenting som direkt kommer fram i Riksrevisionens
              granskning, och det var kanske inte deras jobb heller. Jag tycker
              ändå att det är viktigt att bära dem med sig.
            </seg>
            <seg n="bef5e9c0">
              Någonting som däremot framkommer väldigt tydligt i granskningen
              är att om man vill påverka folks beteende måste de känna till
              de regler som ska påverka beteendet. Det är ganska självklart
              egentligen. Finanspolitiska rådet kritiserade redan 2008 jobbskatteavdragets
              konstruktion; det var så krångligt att det var svårt för folk
              att förutse hur deras inkomster skulle förändras om de började
              jobba eller ökade sin arbetstid.
            </seg>
            <seg n="77f9b408">
              I Riksrevisionens granskning framgår också att många människor
              över huvud taget inte känner till jobbskatteavdraget och än mindre
              hur det är konstruerat. Särskilt låg är kännedomen hos de grupper
              som man vill nå, alltså de människor som har en svag ställning
              på arbetsmarknaden. Det innebär att om vi nu i debatten får höra
              siffror på hur många jobb som jobbskatteavdraget har skapat ska
              vi vara väldigt försiktiga. De siffrorna handlar om en potential,
              hur många jobb som skulle kunna skapas på sikt givet antaganden
              om perfekt information, som vi faktiskt inte har i dag.
            </seg>
            <seg n="ac40187a">
              Det här kanske är lite stressande för regeringen. Men jag tycker
              ändå att utskottsmajoritetens slutsats är lite förhastad. Det
              är självklart att Skatteverket ska informera sakligt om de skatter
              vi har i landet. Den uppgiften har de redan. Men majoriteten vill
              gå längre än så. Det är klart att man undrar vad det innebär om
              man inte bara ska informera sakligt om de skatteregler vi har.
              Ska man börja driva kampanjer för jobbskatteavdragets förträfflighet?
              Är det verkligen Skatteverkets jobb? Det kan man fråga sig.
            </seg>
            <seg n="1ded0a37">
              Det blir också lite löjligt när man vill att riksdagen ska tala
              om för varenda arbetsförmedlare precis vad de ska säga till sina
              klienter i varje enskild situation oavsett vad just den personen
              behöver. Jag tror att arbetsförmedlarna ibland kanske vet bättre
              än riksdagen vad som behövs för att motivera ungdomar att få jobb
              och hjälpa dem att hitta det jobbet.
            </seg>
            <seg n="3e6fccba">
              Det vore klädsamt om borgerligheten själv tog lite ansvar för
              sin politik. Om man inte har lyckats att konstruera ett jobbskatteavdrag
              på ett sätt som människor begriper och inte lyckats att göra det
              känt i de grupper man vill nå är det ett ansvar som man inte kan
              skylla ifrån sig på vare sig Skatteverket, Arbetsförmedlingen
              eller någon annan. Det ansvaret får man ta själv.
            </seg>
            <seg n="a796f5fd">
              Herr talman! Jag yrkar därför bifall till den gemensamma reservationen.
            </seg>
          </u>
          <note type="speaker" n="34a8b497">
            Anf. 68 ULF BERG (m):
          </note>
          <note n="bffc20f9">
            Herr talman! Låt mig börja med att yrka bifall till utskottets
            förslag i skatteutskottets betänkande 38 gällande Riksrevisionens
            granskning av jobbskatteavdraget.
          </note>
          <u who="ulf_berg_cf3d93" xml:id="i-b05371072781b70b-0" n="a9b829d8" prev="i-2c9cd025f180e2c3-0">
            <seg n="3259a6fa">
              Innan jag går in på det jag ska tala om vill jag säga att Hans
              Olsson på ett väldigt bra sätt beskriver att man är helt utan
              politik. Han säger att han ställer sig på vågen och konstaterar
              att det är för mycket siffror, och han tänker försöka bli längre
              så att han kan spela basket.
            </seg>
            <seg n="f8b5564e">
              Moderat politik är vad jag gjorde i morse. Jag har också stått
              på vågen och gjort samma erfarenhet. Men jag gick runt Riddarholmsfjärden.
              Det är handling som måste till. Det är precis klockrent vad skillnaden
              mellan jobbskatteavdraget och er politik är. Tack, Hans, för att
              du har fått in i varje fall mig på rätt spår i politiken och växa
              lite! Jag förstår också att du tror att jag fortfarande växer.
              Men så är det inte på längden.
            </seg>
            <seg n="c8298359">
              Vi ska nu försöka att gå åter till ordningen. Jag måste medge
              att jag är något förundrad över vänsterkartellens samlade angrepp
              mot Riksrevisionen och dess granskning av jobbskatteavdraget.
              Det är i och för sig ingen nyhet att vänsterkartellen är emot
              skattesänkningar. Riksrevisionen tycker att regeringen på olika
              sätt ska göra jobbskatteavdraget mer känt för människor. Det är
              en uppfattning som inte överraskande inte delas av oppositionen.
            </seg>
            <seg n="c2fde932">
              Varför är det då så viktigt att göra jobbskatteavdraget mer känt?
              Jo, det är framför allt för att det är ett mycket effektivt verktyg
              för att skapa nya riktiga och varaktiga jobb. Alliansregeringen
              har tydligt visat att den politik som förs gör skillnad.
            </seg>
            <seg n="dbf3601b">
              Trots den värsta lågkonjunkturen i mannaminne har antalet förtidspensionärer
              minskat från 550 000 år 2006 till nuvarande 490 000. Det är en
              minskning med 60 000 personer. Antalet sjukskrivna har minskat
              från 220 000 till drygt 100 000. Det är således mer än en halvering
              på några år.
            </seg>
            <seg n="b5e8b48c">
              Tar man detta i beaktande får trots allt dagens arbetslöshetssiffror
              betraktas som acceptabla med hänsyn till den djupa globala kris
              som skapade denna lågkonjunktur. Mycket pekar i dag på att arbetslöshetssiffran
              inte blir tvåsiffrig i procent även om vi fortfarande är i ett
              känsligt läge i den globala konjunkturen. Det är dock viktigt
              att med kraft fortsätta att arbeta med att ytterligare minska
              arbetslösheten även om dagens siffror är bättre än tidigare prognoser.
            </seg>
            <seg n="ccc8ebab">
              Herr talman! Jag undrar om vänsterkartellen verkligen är så cynisk
              att den till varje pris vill förhindra en positiv utveckling för
              enskilda människor, allt för att ta över regeringsmakten. Frågan
              måste ställas eftersom alliansregeringens jobbskatteavdrag har
              ett brett stöd utanför politiken därför att åtgärden är ett mycket
              effektivt sätt att skapa nya varaktiga jobb.
            </seg>
            <seg n="a022031f">
              Låt oss titta på rapporten från Riksrevisionen. Vad säger denna
              rapport som är så illa omtyckt av vänsterkartellen att den inte
              vill göra den känd? Jo, rapporten säger att jobbskatteavdraget
              har skapat närmare 90 000 nya jobb. Det är nästan lika många som
              det minskade antalet sjukskrivna.
            </seg>
            <seg n="3ae7a41d">
              Höjda skatter är skadliga inom alla områden. Det utnyttjar förvisso
              vi politiker i många fall därför att vi vill att skatterna ska
              ha ett preventivt syfte. Vi vet att högre skatter på exempelvis
              cigaretter gör att vi får färre rökare. Andra punktskatter är
              höga och höjs för att det ska leda till att vi snabbare kan växla
              från miljöfarliga till mer miljövänliga alternativ.
            </seg>
            <seg n="2455c582">
              Vi vet att det är en balansgång som måste ske för att skattesystemet
              ska fungera som det är tänkt. För höga punktskatter på exempelvis
              cigaretter leder till ökad smuggling. Detsamma gäller om skatterna
              är så höga att människor inte tycker att det lönar sig att arbeta
              mer eller att arbeta över huvud taget. Det var den effekt vi hade
              2006 med bra tillväxt men med marginellt fler jobb.
            </seg>
            <seg n="0ca091aa">
              Det är inte konstigt alls om antalet svarta jobb blir fler när
              förtjänsten för båda parter ökar. Det är precis vad som sker om
              saker görs utan kvitto. Vi ser att både ROT och RUT är mycket
              effektiva reformer mot svartarbete. Många människor ser det nu
              som mer lönsamt att ta kvitto. Kunden får en garanti på jobbet
              som utförs, och de anställda får ta del av de trygghetssystem
              vi har som till exempel sjukförsäkring och pensionsförmåner.
            </seg>
            <seg n="9c13c154">
              Herr talman! Kan det vara så att Riksrevisionen, OECD och annan
              ekonomisk forskning har fel när det gäller sambandet mellan skattenivå
              och antalet jobb? Nej, det tror jag inte ett ögonblick på. Låt
              mig ta några exempel på vad jobbskatteavdraget gjort för mitt
              hemlän Dalarna.
            </seg>
            <seg n="4f1bb7e2">
              Vansbro 58, Malung-Sälen 88. Vad då 58 och 88? Är det aktuellt
              snödjup eller vad? Nej, det ska faktiskt stå miljoner kronor efter
              dessa siffror. Det betyder av boende i Vansbro kommun har fått
              58 miljoner kronor mer i sina plånböcker, och motsvarande siffra
              i Malung-Sälen är 88 miljoner kronor.
            </seg>
            <seg n="7ec5a66c">
              Jag kan fortsätta uppräkningen av ytterligare 13 kommuner i Dalarna.
              Jag kan ta några exempel: Falun 510 miljoner och Borlänge 432
              miljoner. Leksand, som tyvärr inte lyckades ta sig upp i elitserien
              i hockey, får i varje fall 121 miljoner kronor som plåster på
              såren. Jag var och såg matchen, vilket kanske fortfarande hörs
              på min röst. I min hemkommun har vi gjort Avestaborna 182 miljoner
              kronor rikare.
            </seg>
            <seg n="703344cf">
              Så kan jag fortsätta uppräkningen. Det gäller för Dalarnas alla
              15 kommuner. Lägger jag samman summan blir effekterna av alla
              fyra jobbskatteavdrag 2 338 miljoner. Vi har alltså sänkt skatten
              med 2 338 miljoner kronor för lärare, sjuksköterskor och metallarbetare
              i Dalarna, allt genom att vi har infört jobbskatteavdraget. Siffrorna
              är framtagna av RUT, riksdagens utredningstjänst.
            </seg>
            <seg n="081196dd">
              Det är också väldigt viktigt att göra klart att det är löntagarnas
              pengar. Vi har hört från talarstolen att man på något vis slösar
              med skattepengar. Men det är människors inkomster som vi beslutar
              om, alltså att en viss del ska gå till skatt.
            </seg>
            <seg n="d81e5286">
              Herr talman! Det är självklart så att 2 338 miljoner kronor i
              människors plånböcker skapar nya jobb. Gör man ett antagande skulle
              5 845 personer få jobb i Dalarna om snittkostnaden per jobb skulle
              ligga på 400 000 kronor per person och år. Givetvis kan man inte
              räkna på det sättet. Men det visar tydligt hur skattesänkningar
              leder till bland annat ökad konsumtion som ger nya jobb i handeln
              och tjänstesektorn.
            </seg>
            <seg n="ce03796a">
              Räknar vi med att Dalarna har ungefär 3 procent av befolkningen
              och 3 procent av 88 000 nya arbeten betyder det att 2 640 arbetstillfällen
              skapats i Dalarna tack vare jobbskatteavdraget. Det är inte illa
              pinkat av en trähäst, även om dalahästen är vida känd.
            </seg>
            <seg n="171fec5f">
              För inte så länge sedan i en skatteutskottsdebatt här i kammaren
              påtalades från socialdemokratiskt håll att riksdagen inte styr
              Skatteverket. Nej, det är alldeles riktigt. Det gör regeringen
              bland annat via regleringsbrev.
            </seg>
            <seg n="70e37453">
              Nu vill vänsterkartellen att regeringen inte ska lägga sig i
              hur man informerar om jobbskatteavdraget utan låta Skatteverket
              fixa detta själva, eller ännu hellre att så få människor som möjligt
              får klart för sig att de faktiskt varje år får så mycket som en
              extra månadslön kvar i plånboken efter skatt.
            </seg>
            <seg n="d0214b9e">
              För mig är det solklart att det är viktigt att göra detta känt
              framför allt för att det har stora positiva effekter för vår välfärd.
              Med fler människor som jobbar ökar tillväxten för Sverige och
              för den enskilde. Därmed tryggas och växer även den gemensamma
              välfärden.
            </seg>
            <seg n="26177db1">
              Vi har nyss fått våra deklarationsblanketter hem i brevlådan.
              Om man är lite av en detektiv kan man hitta jobbskatteavdraget
              om man läser på raden märkt Skattereduktion för arbetsinkomster.
              Det är väl lämpligt att människor tar fram sin deklarationsblankett
              och tittar på raden Skattereduktion för arbetsinkomster. Det är
              jobbskatteavdraget. Där kan ni på kronan när se vad just ni har
              fått i jobbskatteavdrag.
            </seg>
            <seg n="acd6cd7e">
              Jag måste nog tillstå att Skatteverkets tydlighet om jobbskatteavdraget
              är lika tydligt, eller rättare sagt otydligt, som vänsterkartellen
              är i sin politik. Nu ska vi alla få tydliga besked från vänsterkartellen
              efter vårpropositionen, så på den punkten kommer snart informationen
              att vara glasklar för oss alla. Men om inget görs angående informationen
              om jobbskatteavdraget kommer det med all sannolikhet att se lika
              otydligt ut om ett år och otydligt är vad vänsterkartellen vill
              att det ska fortsätta att vara eftersom de är allt annat än förtjusta
              i sänkta skatter, i synnerhet om det sker genom jobbskatteavdrag.
            </seg>
            <seg n="08ad090e">
              Herr talman! Låt mig avslutningsvis ge min syn på revisionen.
              Jag är av uppfattningen att revisorer och valberedningar har bland
              de viktigaste uppgifterna inom föreningslivet även om man inte
              alltid får den känslan. Revisorerna har koll på att redovisningen
              fungerar. Om inte styrelsen fungerar ska valberedningen föreslå
              nyval. En dålig valberedning vågar inte göra det ställningstagandet,
              utan föreslår i regel omval.
            </seg>
            <seg n="1b6804f4">
              Riksrevisionen kan beskrivas på samma sätt. Det är viktigt med
              en oberoende revision som granskar företeelser inom det verksamhetsområde
              den är satt att granska. Jag tycker att Riksrevisionen har lagt
              fram en bra rapport. Det är viktigt att vi tar åt oss av de riktlinjer
              revisionen har lämnat. Givetvis har man sin fulla rätt att ha
              avvikande mening. Det är dock intressant att vänsterkartellen
              väljer jobbskattefrågan, som i de flesta fall ger låg- och medelinkomsttagarna
              en hel månadslön extra per år att leva av.
            </seg>
            <seg n="bd793ff9">
              Herr talman! Jag hoppas att regeringen vidtar åtgärder enligt
              Riksrevisionens rapport. Jag tycker även att det finns all anledning
              att fortsätta denna diskussion om jobbskatteavdragets goda inverkan
              för att skapa nya och varaktiga jobb. Vi vet att vänsterkartellen
              vill något annat. Jag hoppas att väljarna i höst röstar för att
              behålla alliansregeringen och jobbskatteavdraget.
            </seg>
          </u>
          <note n="12c2d8ec">
            I detta anförande instämde Annicka Engblom (m).
          </note>
          <note type="speaker" n="fc04a5c1">
            Anf. 69 HANS OLSSON (s) replik:
          </note>
          <u who="hans_olsson_4b5b08" xml:id="i-53eb1c954595cd7e-1" n="88897f05">
            <seg n="6dc31a06">
              Herr talman! Det var ju trevligt med Ulf Bergs promenader. Men
              jag tror nog att vi får hålla igen lite. Folk kan ju få reda på
              att vi har roligt i riksdagen, och det är inte så bra. Därför
              passar jag.
            </seg>
            <seg n="304b2f87">
              Jag vet inte om Ulf Berg lyssnade så noga när jag höll mitt anförande.
              Men jag berättade då att jag har varit runt på arbetsförmedlingarna
              i Borås bland annat för att kolla ungdomsarbetslösheten. Jobbskatteavdraget
              går bland annat ut på att få dem som står längst från arbetsmarknaden
              att förändra sitt beteende. Det är det som är själva poängen.
              Ungdomar är då utpekade som en grupp som står långt från arbetsmarknaden.
              Information om jobbskatteavdraget ska alltså få dem att förändra
              sitt beteende.
            </seg>
            <seg n="a5a91146">
              Det kändes lite tokigt för mig när jag drog det här. Det var
              nog inte riktigt min grej. Jag nämner en siffra nu, och jag ställer
              ingen fråga. Det är inte så lätt att hålla reda på alla siffror.
            </seg>
            <seg n="e45e357c">
              Det finns 1 500 ungdomar i Borås som är arbetslösa. Deras ersättning
              finns i två olika varianter. Den lägsta ersättningen är ca 1 000
              kronor i månaden. Den andra ersättningen är ungefär 2 900 kronor
              i månaden. Detta är vad man får när man är arbetslös och ungdom
              och inte med i någon a-kassa. 80 procent av de arbetslösa ungdomarna
              är inte med i a-kassan.
            </seg>
            <seg n="38942f52">
              Vi har 55 000 i månaden som riksdagsledamöter. Min fråga till
              Ulf Berg är: Hur mycket mer behöver vår skatt sänkas för att de
              ungdomar som har 1 000 eller 2 900 kronor i månaden ska förändra
              sitt beteende så att de går ut och tar ett jobb? Det är ju det
              som är poängen med jobbskatteavdraget.
            </seg>
          </u>
          <note type="speaker" n="b94cd038">
            Anf. 70 ULF BERG (m) replik:
          </note>
          <u who="ulf_berg_cf3d93" xml:id="i-8fb2ef0a5caa2c1d-0" n="a9b829d8">
            <seg n="5cd1b08f">
              Herr talman! Det är klart att man kan blanda in riksdagsledamöters
              löner i det här. Jag tror nog att många av oss vill tillbaka hit
              utan jobbskatteavdrag. Det är nog inte där det stora bekymret
              sitter.
            </seg>
            <seg n="35ba8992">
              Man kan raljera och säga att ungdomar sitter hemma och bara väntar
              på att skatten ska sänkas så att de kan börja jobba. Jag tycker
              inte om det. Jag kan tala om för Hans Olsson att jag har nära
              anhöriga som definitivt inte sitter i soffan och väntar på ett
              jobbskatteavdrag hit eller dit. De vill ha ett jobb. Det får man
              tydligen via sänkta skatter. Hur kan vi sälja fler Volvo om vi
              ska ta av folk mer pengar i skatt? Det är just ett helt sagolikt
              resonemang som Hans Olsson för här.
            </seg>
            <seg n="1f6c28d2">
              Det är intressant att läsa Riksrevisionens rapport, som är gjord
              av en opolitisk och oberoende riksrevision: Reformen har förutsättningar
              att vara särskilt effektiv för att öka arbetsutbudet för grupper
              med svag ställning på arbetsmarknaden. Ja, just det det visar
              all forskning! Riksrevisionen, OECD och andra har visat att det
              här fungerar. Jag funderar på varför det är så svårt att ta till
              sig forskning på området. Ni vill ju absolut inte göra det.
            </seg>
            <seg n="6c3a42a3">
              Det är väl ändå så, Hans Olsson, att grunden till att ni är så
              irriterade över Riksrevisionens rapport är den sanning som står
              i er motion. Det står: Skattesänkningen har visat sig vara helt
              ineffektiv för att skapa jobb. Säg det här och nu, Hans Olsson!
              Vänsterkartellen vill ta bort jobbskatteavdrag 1, jobbskatteavdrag
              2, jobbskatteavdrag 3 och jobbskatteavdrag 4. Säg det här och
              nu, så får vi klara ut det direkt!
            </seg>
          </u>
          <note type="speaker" n="b34b6184">
            Anf. 71 HANS OLSSON (s) replik:
          </note>
          <u who="hans_olsson_4b5b08" xml:id="i-53eb1c954595cd7e-2" n="88897f05">
            <seg n="0fc2dba6">
              Herr talman! Poängen enligt den teoretiska mikrosimuleringen
              av jobbskatteavdraget är enligt er, Ulf Berg, att man med hjälp
              av sänkta skatter ska förändra sitt beteende. Det betyder att
              de som nu inte har ett jobb ska få reda på att om man börjar jobba
              får man ett jobbskatteavdrag. Det ska löna sig att börja jobba
              nu. Det är detta som är den teoretiska modellen; sedan kan du
              säga vad du vill. Det är detta som är grejen bakom jobbskatteavdraget.
            </seg>
            <seg n="92b67d19">
              Jag ställer fortfarande min fråga. Tror du allvarligt talat verkligen
              att de 1 500 arbetslösa ungdomarna i Borås tar ett jobb på grund
              av detta? Jag håller med om att de tar vilket jobb som helst.
              Om man har 1 000 eller 2 900 kronor i månaden tar man naturligtvis
              vilket jobb som helst. Därför stämmer inte den teoretiska modellen.
              Det är självklart.
            </seg>
            <seg n="59a290b3">
              Det är vi som har fått skattesänkningar. Jag kan tala om för
              dig, Ulf Berg, att om man jämför 2006 års skattetabell med 2010
              års skattetabell har du och jag nu 37 000 mindre i skatt varje
              år tack vare skattesänkningen. Hur kan de 37 000 mindre i skatt
              som du och jag fått stimulera ungdomar som har 1 000 eller 2 900
              kronor i månaden?
            </seg>
            <seg n="c1e9d04c">
              Jag vet inte hur jag ska säga det här för att inte göra Berg
              ledsen. Jag kan ju inte säga att det är trams, men jag kan säga
              att jag inte är imponerad av argumenteringen.
            </seg>
          </u>
          <note type="speaker" n="2d16779c">
            Anf. 72 ULF BERG (m) replik:
          </note>
          <u who="ulf_berg_cf3d93" xml:id="i-8fb2ef0a5caa2c1d-1" n="a9b829d8">
            <seg n="e6f333ce">
              Herr talman! Jag kan läsa högt ur rapporten från Riksrevisionen:
              Enligt Riksrevisionens simuleringar förväntas antalet arbetade
              timmar öka med ungefär 2,6 procent till följd av reformens fyra
              steg. Det är värt att notera att de positiva effekterna framför
              allt förväntas uppstå genom att fler personer väljer att delta
              i arbetskraften. Ungefär 88 000 personer förväntas gå från heltidsfrånvaro
              till åtminstone deltidsnärvaro.
            </seg>
            <seg n="9e897d9c">
              Jag tror på rapporten, för den har stöd i annan ekonomisk forskning.
              All ekonomisk forskning visar att skatter i regel är av ondo.
              Jag har sagt det i mitt inledningsanförande också; detta utnyttjar
              vi naturligtvis. Vi får tacka finansministern bland annat för
              min övervikt. Jag var med och höjde snusskatten, och jag slutade
              snusa. Det satte sig på lite andra ställen, men det hade i alla
              fall den positiva effekten.
            </seg>
            <seg n="c6a85b68">
              När det gäller din och min skattesänkning, Hans Olsson, är det
              intressant att den som tjänar 27 000 kronor och lite drygt det
              har precis lika stort jobbskatteavdrag som du och jag. Där går
              taket runt 28 000.
            </seg>
            <seg n="ba6808c6">
              Det finns också en annan summa med här, nämligen att vi har höjt
              brytpunkten för statlig skatt. Sossarna har varit med och sett
              till att vi bara ska ha en viss procent som har statlig skatt.
              Nu blir det fler i och med att lönerna stiger. Vi har höjt brytpunkten
              till 32 040 kronor.
            </seg>
            <seg n="28097ffa">
              Det är de som har utbildat sig och kanske har fem sex års studieskulder
              som får behålla mer i plånboken. Det får du och jag gratis, men
              värnskatten är kvar. Det kan jag ha synpunkter på. Det är därför
              du och jag har fått mer. Det fina i kråksången är att vi med teknik
              har lagt detta på låg- och medelinkomsttagare. Läs på!
            </seg>
          </u>
          <note type="speaker" n="23f55c01">
            Anf. 73 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-2409fe23576517a0-1" n="dee37e59">
            <seg n="8869472f">
              Herr talman! Ulf Berg sade i sitt anförande att vi går till angrepp
              på den oberoende Riksrevisionen. Nej, Ulf Berg, det gör vi inte.
              Däremot angriper vi er för hur ni använder siffrorna i rapporten
              från Riksrevisionen. Det är en helt annan sak som vi debatterar.
            </seg>
            <seg n="afc9131e">
              Jag försöker uppehålla mig vid någonting som jag tycker är väldigt
              centralt i rapporten. Eftersom Ulf Berg läser innantill tänker
              jag också göra det. På s. 53 står det: Ett centralt antagande
              inom forskningslitteraturen kring skattereformer och deras effekter
              på arbetskraftsutbudet är att individer har fullständig information
              om reformerna.
            </seg>
            <seg n="17323f12">
              Det är en väldigt central del i den här rapporten. Jag menar
              att ni inte har tagit till er detta. Ni har snubblat över den
              texten och gått på att det står 70 000, 80 000 eller 90 000 nya
              jobb.
            </seg>
            <seg n="1aac1a8e">
              När jag googlade på jobbskatteavdraget och Moderaterna i går
              hamnade jag på en sida som var undertecknad av Ulf Berg. Där stod
              det om Dalarna, precis som du själv refererade till. Du berättade
              förut att du har frågat RUT hur stora skattesänkningar man har
              fått inom respektive kommun. Men grejen med jobbskatteavdraget
              och det vi debatterar i dag är ju hur många jobb det har gett.
              Du angav en siffra där. Har RUT räknat fram den siffran? Har Ulf
              Berg varit ute och kontrollerat och frågat på arbetsförmedlingarna
              och fått fram den siffran? Hur har siffran drygt 2 000 nya jobb
              i Dalarna kommit fram?
            </seg>
          </u>
          <note type="speaker" n="cb9a0e6e">
            Anf. 74 ULF BERG (m) replik:
          </note>
          <u who="ulf_berg_cf3d93" xml:id="i-8fb2ef0a5caa2c1d-2" n="a9b829d8">
            <seg n="8eee8dde">
              Herr talman! Om jag åker runt till arbetsförmedlingar och frågar
              lite grann vi har ju hört beskrivningar här tidigare vill jag
              inte påstå att det är evidensbaserad forskning. Jag tycker att
              det är bättre om andra som är objektiva tittar på detta.
            </seg>
            <seg n="46498738">
              Utanförskapet och vad som har hänt är intressant. Jag är lite
              förvånad över att man inte debatterar det mer. Nu ska det tydligen
              komma mer genomarbetade siffror om utanförskapet. Jag har fått
              siffror från Regeringskansliet där man jämför januari 2010 med
              januari 2006. Förändringen från januari 2006 till januari 2010
              innebär att det är 9 916 färre i utanförskap. Det är ungefär lika
              många. Sedan kan vi diskutera andra månader. Det kanske är 20
              00030 000 fler, men det har ju varit en global kris som har inverkat
              otroligt negativt på de flesta länder. Sverige är inget undantag.
              Att i det läget kunna ha ett i stort sett oförändrat utanförskap
              ger oss en fantastisk möjlighet när konjunkturer och annat vänder.
            </seg>
            <seg n="2cb6613a">
              All forskning visar att det är bättre om man kan flytta människor
              från förtidspension och närmare arbete. Helst ska man stå till
              arbetsmarknadens förfogande och vara arbetssökande, och naturligtvis
              ska man allra helst ha arbete. Men om man är utanför har man mycket
              lättare att få ett arbete om man finns på Arbetsförmedlingen än
              om man har sjuk- eller aktivitetsersättning eller, som vi sade
              tidigare, förtidspension. Det är 61 000 färre om man jämför januari
              i år med januari 2006. Det är otroligt positivt. Det är regeringens
              ekonomiska politik som har resulterat i dessa siffror.
            </seg>
          </u>
          <note type="speaker" n="ee3145c0">
            Anf. 75 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-2409fe23576517a0-2" n="dee37e59">
            <seg n="1c7fb43b">
              Herr talman! Det här resonemanget blev väldigt rörigt, Ulf Berg.
              Jag vet bara att det finns uppgifter om att utanförskapet inte
              har minskat under ert regeringsinnehav, utan det är snarare tvärtom
              så att utanförskapet har ökat såsom ni definierade utanförskapet
              i den förra valrörelsen.
            </seg>
            <seg n="f6ef44f5">
              Jag fick faktiskt ett svar från Ulf Berg. När jag frågade om
              alla de här nya jobben i Dalarna sade Ulf Berg att det inte var
              evidensbaserad forskning. Det var uppenbarligen ett antagande.
              Det är väl så det är med jobbskatteavdraget. Det är bättre att
              ni säger vad ni vill åstadkomma, det vill säga att ni vill sänka
              skatten mest för dem med höga inkomster, för det är ju precis
              det som jobbskatteavdraget har lett till. Men ni försöker att
              dölja det genom att prata om att det handlar om att skapa nya
              jobb. När jag frågar hur du får fram de här siffrorna säger du
              att det inte handlar om verkligheten och att det inte är evidensbaserat
              utan det är bara uppskattningar hela tiden.
            </seg>
            <seg n="74a145ab">
              Det är precis det som rapporten från Riksrevisionen också visar.
              Jag tycker att det är bra att den rapporten kommer hit. Jag tycker
              att det är bra att vi debatterar den. Det viktigaste är att man
              kan läsa en rapport på rätt sätt och dra de rätta slutsatserna.
              Ni läser inte hela rapporten. Ni läser den inte fullständigt.
              Jag tycker att ni hela tiden drar felaktiga slutsatser. Det är
              därför jag tycker att det resonemang som Ulf Berg för haltar väldigt
              mycket.
            </seg>
            <seg n="e4b24950">
              Hans Olssons fråga till Ulf Berg blev egentligen inte riktigt
              besvarad. Hur mycket ska våra skatter sänkas för att vi ska få
              fler ungdomar i arbete? Jag tycker att det var en väldigt bra
              fråga som egentligen inte besvarades i det förra replikskiftet.
            </seg>
          </u>
          <note type="speaker" n="606fa63b">
            Anf. 76 ULF BERG (m) replik:
          </note>
          <u who="ulf_berg_cf3d93" xml:id="i-8fb2ef0a5caa2c1d-3" n="a9b829d8">
            <seg n="eb06ab5d">
              Herr talman! Jag ska försöka att än en gång förklara vad jag
              sade. Jag sade att jag inte tycker att det är evidensbaserat om
              jag åker omkring på arbetsförmedlingar och lyssnar. Därför väljer
              jag att läsa källor från Försäkringskassan, Arbetsförmedlingen
              och SCB. Jag tror nämligen mer på dem än på mig själv och Hans
              Olsson. Vi ska vara ute och lyssna på verkligheten. Det är inte
              det jag diskuterar, men jag tycker att vi ska hålla oss till officiell
              statistik och inte till tyckande. Jag tycker faktiskt att det
              är precis det ni ägnar er åt. Jag försöker hålla mig till sådant
              som det finns stöd för.
            </seg>
            <seg n="e7b212c4">
              Sedan vet jag också att siffrorna kan se olika ut beroende på
              vilken månad 2010 man jämför med. Februaris siffror kan se annorlunda
              ut, och det kan svänga en hel del. Jag är fullständigt medveten
              om det.
            </seg>
            <seg n="d52410e4">
              Det jag vänder mig speciellt emot är när Marie Engström beskyller
              oss för att bara tänka på de rika. Nu börjar jag kanske förstå
              varför vänsterkartellen inte tycker om jobbskatteavdraget. Ni
              har förmodligen över huvud taget inte förstått hur det fungerar.
              Det är låg- och medelinkomsttagarna som får detta tack vare jobbskatteavdraget.
              I praktiken betalar man mindre kommunal- och landstingsskatt.
              Varje krona av den minskade skatten får kommuner och landsting
              från staten. Tjänar man under 28 000 betalar man inte statlig
              skatt, och i dag handlar det om 32 040 kronor.
            </seg>
            <seg n="ccc24106">
              Skulle vi vilja gynna höginkomsttagarna skulle vi ta bort värnskatten.
              Den är kvar. Jag tycker att den ska bort eftersom den, som alla
              andra skatter, är skadlig. Det är viktigt att påpeka vad statsministern
              brukar säga, nämligen att varje krona som vi sänker skatten med
              har använts till något, och därför måste det här gå hand i hand.
              Om fler jobbar kan vi ha lägre skatter och ändå få en bättre välfärd.
            </seg>
          </u>
          <note type="speaker" n="372ff9f9">
            Anf. 77 HELENA LEANDER (mp) replik:
          </note>
          <u who="helena_leander_3aadf2" xml:id="i-4a8989aff8cabde9-1" n="c75c9a86">
            <seg n="170c3f3b">
              Herr talman! Till att börja med vill jag tacka Ulf Berg för att
              han försöker vara lite konstruktiv, tar sitt ansvar och tipsar
              sina väljare om att gå hem och kolla i sina deklarationer. Här
              visar vi hur vi genom vår gärning här i riksdagens talarstol kan
              sprida information om jobbskatteavdraget.
            </seg>
            <seg n="f5b07b8d">
              Jag tycker att Ulf Berg fånar till det lite när han försöker
              låtsas att vi vill hemlighålla den här rapporten och hemlighålla
              jobbskatteavdraget, för det är tvärtom. Ju fler som känner till
              det, desto bättre.
            </seg>
            <seg n="60709164">
              Jag var hos PRO och pratade väldigt mycket jobbskatteavdrag.
              Jag upplevde inte att det var regeringen som vann på det. Det
              kan jag säga så här på rak arm.
            </seg>
            <seg n="0c107dcf">
              Om man har 100 miljarder kronor och vill använda dem för att
              fler människor ska få jobb kan man göra på väldigt många olika
              sätt. Det vore väldigt märkligt om inte en enda kotte skulle få
              jobb om man införde ett jobbskatteavdrag.
            </seg>
            <seg n="e52ac6fd">
              Men det innebär inte nödvändigtvis att det är det bästa sättet.
              Man måste också kunna fundera på sådana saker som att i stället
              använda pengarna för att sänka skatten för småföretagen, investera
              i klimatsmart infrastruktur som rustar oss för framtiden eller
              satsa på utbildning som gör oss mer konkurrenskraftiga. Det finns
              många olika ändamål som kan bidra till att människor får jobb,
              och det är inte säkert att just det här är det bästa.
            </seg>
            <seg n="6f703499">
              Även om man nu har funderat och kommit fram till att jobbskatteavdraget
              är det absolut bästa måste man också fundera på om det är smart
              att utforma det så som regeringen har gjort, där man får ett högre
              jobbskatteavdrag om man tjänar mycket jämfört med om man tjänar
              lite. Vi här i riksdagen får betydligt högre än de som är i en
              valsituation, för vilka det kanske inte lönar sig så mycket att
              jobba om de får en låg lön.
            </seg>
            <seg n="781e66c9">
              I USA, för att återgå till detta land som en förebild som jag
              pratade om i inledningsanförandet, har man ett jobbskatteavdrag
              som trappas av med högre inkomst så att det riktas framför allt
              till människor med låga inkomster. Då träffar man de människor
              för vilka det kan vara ett reellt problem att det inte lönar sig
              att arbeta. Men här i Sverige har man gjort tvärtom. Varför?
            </seg>
          </u>
          <note type="speaker" n="006bae8d">
            Anf. 78 ULF BERG (m) replik:
          </note>
          <u who="ulf_berg_cf3d93" xml:id="i-8fb2ef0a5caa2c1d-4" n="a9b829d8">
            <seg n="28180dae">
              Herr talman! Det är möjligt att man skulle kunna göra så, om
              man har skattenivåer som USA. De har väl ändå något lägre skattenivåer
              än vad vi har i Sverige. Det är ett enkelt svar på den frågan.
            </seg>
            <seg n="b78eacad">
              Man kan välja jobbskatteavdraget jag hävdar bestämt att jag stöder
              forskningen för att minska olika kilar som uppstår. Förr kunde
              en del människor förlora pengar på att ta ett jobb på grund av
              att man får utgifter när man börjar jobba. Det kunde vara så att
              man hade bättre ekonomi om man var hemma än om man tog ett jobb
              med relativt låg lön. Då är det ett systemfel. Om man går till
              ett jobb ska man naturligtvis få så mycket pengar att det är bättre
              att jobba än att leva på olika omställningssystem, exempelvis
              a-kassan. Det är naturligtvis otroligt viktigt att hela tiden
              fortsätta detta jobb.
            </seg>
            <seg n="0e8868d3">
              Jag skulle vilja fråga Miljöpartiet om man ställer upp på det
              som står i motionen. Den reservation som ni står bakom innebär
              delvis bifall till Socialdemokraternas motion, och jag gör den
              tolkningen att ni ställer er bakom hela motionen i frågan. Kan
              ni tänka er att föra en skattesänkningspolitik som är helt ineffektiv
              för att skapa nya jobb?
            </seg>
          </u>
          <note type="speaker" n="284c9658">
            Anf. 79 HELENA LEANDER (mp) replik:
          </note>
          <u who="helena_leander_3aadf2" xml:id="i-4a8989aff8cabde9-2" n="c75c9a86">
            <seg n="b3dc1930">
              Herr talman! Det korta svaret är att jag står bakom reservationen
              och ingenting annat. Det kan finnas formuleringar i motionen som
              är bra och sådana som jag personligen inte skulle ha skrivit,
              men det är det mindre intressanta. Givetvis vill vi ha en skattepolitik
              som är effektiv. Min bild är att det inte är effektivt att utforma
              jobbskatteavdraget så som ni har gjort.
            </seg>
            <seg n="bda990b9">
              Ulf Berg talar om att det inte ska vara så att man förlorar på
              att ta ett arbete. Det är självklart. Det är därför man i USA
              har ett jobbskatteavdrag för just dem som får väldigt låga inkomster
              när de arbetar. Men det är inget som helst skäl för att du och
              jag ska ha ett så högt jobbskatteavdrag, eller något jobbskatteavdrag
              över huvud taget. Det lönar sig alldeles utmärkt för oss att arbeta.
            </seg>
            <seg n="489943c0">
              Sedan är det väl så, som Ulf Berg sade, att vi nog skulle stå
              här och knacka på dörren och vilja bli omvalda även om vi hade
              lägre lön. Så fick jag det sagt också.
            </seg>
            <seg n="e5a6a31e">
              Om man nu vill ha en effektiv skattesänkarpolitik eller kanske
              rent av en effektiv skattepolitik; det kan finnas olika ingångar
              i det tror jag att man borde försöka inrikta jobbskatteavdraget
              mer på dem som behöver det och mindre på dem som inte behöver
              det.
            </seg>
            <seg n="1bf7387f">
              Slutligen vill jag säga, när Ulf Berg talade vackert om vikten
              av revisorer och valberedare i föreningslivet, att det är jättebra
              att vi har Riksrevisionen som gör en sådan här granskning. Man
              kanske skulle ha någon valberedning. Jag kan bara säga att om
              jag satt i valberedningen till rikets styrelse skulle jag inte
              föreslå omval.
            </seg>
          </u>
          <note type="speaker" n="46c398f0">
            Anf. 80 ULF BERG (m) replik:
          </note>
          <u who="ulf_berg_cf3d93" xml:id="i-8fb2ef0a5caa2c1d-5" n="a9b829d8">
            <seg n="501c7300">
              Herr talman! Ja, det är just det vi diskuterar. En vacker dag
              får vi det svaret också.
            </seg>
            <seg n="1c3b89e2">
              Om man nu skulle utveckla detta med marginalskatter lite grann
              är det så att vi har en ganska rejäl marginalskatt på höga inkomster
              i och med både värnskatt och annat. Men det som blir extra intressant
              är om man tittar även på den andra sidan. Exempelvis vi som tjänar
              jättebra det gör vi; det är ingen tvekan om det får ingen del
              av pensionsinbetalningarna efter 34 000 i månaden. Allt annat
              är rak skatt. Vi vet att vi har tak i sjukförsäkringen och andra
              försäkringar. Vi betalar lika mycket hela tiden. Börjar man väga
              in även det har vi väldigt höga marginalskatter. Men de är dolda,
              för annars tror jag att protesterna skulle vara ännu högre än
              vad de är nu.
            </seg>
            <seg n="87a887ed">
              Det som är intressant nu gör jag en egen tolkning är att Miljöpartiet
              inte alls är intresserat av jobbskatteavdrag. Jag tycker att denna
              debatt har visat att vänsterkartellen är ganska enig om att jobbskatteavdraget
              ska avskaffas vid en förlust för alliansregeringen. Man kan nog
              sammanfatta allting i deras inställning med att skattesänkning
              har visat sig vara helt ineffektiv för att skapa nya jobb. Jag
              hävdar att all statistik visar motsatsen.
            </seg>
            <seg n="c6c4eeb6">
              Jag tycker också att det är lite oförskämt mot den ensamstående
              mamman som jobbar på Ica eller Konsum, som nu har fått jobb tack
              vare RUT eller som jobbar inom vården hemma i kommunen, att hon
              måste gå hem och tala om att hon ska betala en hel månadslön till
              i skatt. Jag är inte så säker på att det är riktigt bra. Vi kan
              nog klara av det jag och du, Helena, men jag är tveksam om undersköterskan
              gör det.
            </seg>
          </u>
          <note type="speaker" n="25236145">
            Anf. 81 KARIN NILSSON (c):
          </note>
          <u who="unknown" xml:id="i-de4cfb7cdd292e05-0" n="18b0ecf7">
            <seg n="639eb328">
              Herr talman! Lyssnar man på debatten här fram och tillbaka kan
              man undra var de olika debattörerna egentligen står.
            </seg>
            <seg n="7aa81910">
              Marie Engström läste innantill ur Riksrevisionens rapport, som
              konstaterade att en skattereform inte får genomslag om man inte
              tydligt informerar om dess syfte och hur den fungerar. Ja, det
              är just det vi pratar om. Och i och med att det är det vi pratar
              om instämmer jag i Riksrevisionens konstaterande att denna information
              behövs.
            </seg>
            <seg n="3051fb15">
              Som ni hör av debatten har Riksrevisionen genom sin granskning
              av jobbskatteavdraget lyckats reta upp oppositionens företrädare
              rätt rejält.
            </seg>
            <seg n="9444b685">
              Granskningen har haft till uppgift att belysa om jobbskattereformen
              är effektiv för sitt syfte att öka arbetsutbudet på lång sikt
              och då särskilt för grupper med svag ställning på arbetsmarknaden.
              Här har granskningen bekräftat att reformen har dessa förutsättningar.
              Riksrevisionen har också bedömt reformens beräkningsunderlag och
              ansett att det är transparent och av god kvalitet.
            </seg>
            <seg n="98009da1">
              Herr talman! Det är naturligtvis inte lätt för vänsterkartellen
              att stillatigande ta emot en rapport som bekräftar och gör tummen
              upp för Alliansens skattepolitik i en fråga som oppositionens
              politiker hela tiden har kritiserat. Surt sa räven är kanske ett
              uttryck som kan användas i sammanhanget.
            </seg>
            <seg n="4b109344">
              Enligt Riksrevisionens simulerade beräkningar förväntas antalet
              arbetade timmar öka med ungefär 2,6 procent till följd av jobbreformens
              fyra steg. Att inte allt skett omgående kan till stor del handla
              om att vi har befunnit oss i en besvärlig lågkonjunktur. Men här
              finns också förutsättningar för att saker och ting kan förändras.
              Man skriver i rapporten att man på sikt kan förvänta sig att åtgärden
              ska få 88 000 personer att gå från heltidsfrånvaro till åtminstone
              deltidsnärvaro på arbetsmarknaden. Då handlar det givetvis om
              att jobben måste komma till i större omfattning. Och vi hoppas
              att mycket kommer att hända nu när vi ser en vändning för konjunkturen.
            </seg>
            <seg n="af3060a9">
              Reformen har förutsättningar att vara särskilt effektiv för att
              öka arbetsutbudet för grupper med svag ställning på arbetsmarknaden.
              För att reformen ska få maximalt genomslag är det viktigt att
              de individer som förväntas förändra sitt beteende förstår hur
              reformen är tänkt att fungera. Det är just exakt det som Marie
              Engström läste innantill.
            </seg>
            <seg n="378e99e9">
              Därför noterar Riksrevisionens styrelse att det behövs ökad information
              för att säkerställa att reformen får ett så stort genomslag som
              möjligt. Informationen bör särskilt riktas till de grupper som
              har den lägsta kännedomen om jobbskatteavdraget och den största
              potentialen för beteendeförändringar.
            </seg>
            <seg n="ed88932c">
              Herr talman! Eftersom oppositionen har gjort allt för att övertyga
              omgivningen om att jobbskattereformen bara gynnar de rika är de
              naturligtvis rädda för att folk med låga inkomster och medelinkomster
              ska upptäcka att deras argument är vilseledande.
            </seg>
            <seg n="92a48790">
              För alla inkomsttagare med låga löner upp till 24 000 i månaden
              ger jobbskatteavdraget en månadslön extra per år eller mer. Procentuellt,
              i förhållande till lönerna, är det i de lägre inkomstgrupperna
              som avdraget blir mest påtagligt. Har du till exempel en låg lön
              på 7 500 i månaden får du ett jobbskatteavdrag på över 700 kronor
              i månaden.
            </seg>
            <seg n="ca4a33db">
              Herr talman! De rödgröna vänsterpartierna talar om jobbskatteavdraget
              som ett bidrag medan till exempel skatteavdraget för fackföreningsavgiften
              var ett avdrag. Jag betraktar lönen i första hand som löntagarens
              ersättning för genomfört arbete, och jag vill inte som Hans Olsson
              omyndigförklara löntagarna och tro att det alltid är staten som
              är bäst på att ta hand om löntagarnas löner och påstå att regeringen
              vräker ut 70 miljarder. Det är pengar man inte tar in, utan man
              anser att löntagarna är bättre på att förvalta och ha eget inflytande
              över dem.
            </seg>
            <seg n="5b0ee6b4">
              Om löntagare får behålla mer av sin lön ser jag det alltså inte
              som ett bidrag, men den del som löntagaren delar med sig av i
              form av skatter bidrar till samhällsnyttan, och det kanske kan
              betraktas som bidrag som fördelas till andra verksamheter och
              andra som behöver del av pengarna.
            </seg>
            <seg n="e7f6740e">
              Jag förvånas av att den här diskussionen har uppstått. Vi har
              i Sverige ett progressivt skattesystem som innebär att den som
              tjänar mycket betalar mer i skatt, och då inte bara mer räknat
              i kronor och ören utan också procentuellt mer utifrån en stigande
              skatteskala. Jobbskatteavdraget gör faktiskt denna skatteskala
              ännu brantare eftersom de med de lägsta inkomsterna får den procentuellt
              största sänkningen av skatten och får behålla mer av sin lön.
              När nu Riksrevisionen föreslog en informationsinsats särskilt
              riktad till denna grupp, vilket också bekräftats leder till fler
              arbetade timmar, säger oppositionen nej.
            </seg>
            <seg n="7d76d9af">
              Vad vill man då uppnå med detta nej? Vill man inte bli avslöjad
              i sitt påstående att jobbskatteavdraget bara är till för de rika,
              eller finner man ett egenvärde i höga skatter, större arbetslöshet
              eller fler i bidragsberoende?
            </seg>
            <seg n="1f14e9b2">
              Herr talman! Jag ser gärna att det förmedlas information till
              dem som har mest nytta av den för att reformen ska få genomslag.
              Jag yrkar å det bestämdaste avslag på den här motionen.
            </seg>
          </u>
          <note type="speaker" n="da6ce909">
            Anf. 82 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-2409fe23576517a0-3" n="dee37e59">
            <seg n="a8d89d31">
              Herr talman! Jag begärde replik när Karin Nilsson kommenterade
              det jag hade sagt i mitt inlägg. Hon sade att rapporten hade retat
              upp oppositionen. Nej, det är ingen rapport som har retat upp
              mig, utan det är er tolkning av rapporten. Det sade jag till Ulf
              Berg också. Det är tolkningen som har retat upp mig, inte rapporten
              i sig. Jag tycker att det är bra att den har lyfts fram, och det
              är bra att vi debatterar detta i kammaren. Jag tycker också att
              det är viktigt att detta kommer till protokollet. Det är bra att
              vi har en riksrevision som gör uppföljningar och kontroller. Sedan
              behöver vi inte vara överens om alla slutsatser, men det är en
              helt annan fråga.
            </seg>
            <seg n="d88a0413">
              Jag tycker att det är bra att Skatteverket har i uppdrag att
              ge information om skatter och sådant som har med skatter att göra.
              Det är deras uppdrag. Men såsom ni har tolkat detta ska man ha
              ett specialuppdrag just när det gäller jobbskatteavdraget, och
              det gäller inte bara Skatteverket utan även andra myndigheter.
              Då börjar det gränsa till något annat.
            </seg>
            <seg n="bb46faca">
              Om vi lever i den bästa av världar och säger att 100 procent
              av befolkningen, både de som arbetar och de som är arbetslösa,
              de som är unga och så vidare, känner till jobbskatteavdraget och
              vi under de omständigheterna får 70 000 eller 75 000 nya jobb,
              skulle ett jobb kosta ungefär 1 miljon, precis som Magnus Henriksen
              sade i veckan. Är inte det ett väldigt högt pris för att skapa
              jobb?
            </seg>
          </u>
          <note type="speaker" n="4595e13d">
            Anf. 83 KARIN NILSSON (c) replik:
          </note>
          <u who="unknown" xml:id="i-de4cfb7cdd292e05-1" n="18b0ecf7">
            <seg n="8db82c79">
              Herr talman! Det var ju bra att det inte var rapporten i sig
              som hade retat upp Marie Engström, men när det gäller tolkningen
              av rapporten kan jag inte se det på annat sätt än att om man rekommenderar
              en informationsinsats för att få effekt av hela jobbskatteavdragsreformen
              är det faktiskt dags att göra en sådan informationsinsats.
            </seg>
            <seg n="7fc6c002">
              Sedan säger Marie Engström att det kostar pengar. Det beror på
              hur man betraktar dessa pengar. Som jag förstår det betraktar
              vänsterkartellen hela tiden dessa pengar som statens pengar i
              en skattepott som ska vara oföränderlig i all framtid eller helst
              plussas på med mer pengar som man kan hämta in från invånarna
              och löntagarna. Så betraktar inte jag detta.
            </seg>
            <seg n="a2d057cf">
              Om folk kan få mer inflytande över sin lön och känna en stimulans
              att jobba genom att man får detta inflytande kan man inte bara
              tala om att det kostar pengar. När fler kommer i arbete bidrar
              de ju också till skattesystemet. Man plockar inte samma människor
              på ständig skatt, utan man tar ut skatt av fler människor som
              har kommit i arbete. På sikt är givetvis också tanken att detta
              ska bidra till välfärdssystemet och bidra med friska skatteintäkter
              från fler som har kommit i arbete.
            </seg>
          </u>
          <note type="speaker" n="8b0a457c">
            Anf. 84 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-2409fe23576517a0-4" n="dee37e59">
            <seg n="8a7a2633">
              Herr talman! Om man har uppfattningen att vi ska använda våra
              skattepengar på bästa sätt ger det en bättre utdelning att stoppa
              in pengarna i arbetsmarknadspolitiska åtgärder, till exempel utbildning,
              eller att ge ökade statsbidrag till kommunsektorn för att direkt
              ge nya jobb. Det finns många hål att stoppa i och många åtgärder
              att ta till för att skapa mer sysselsättning, framför allt inom
              sektorer som vi vet är eftersatta och där vi vill ha fler människor
              i arbete. Det finns mycket man kan göra även för att få småföretag
              att växa och anställa.
            </seg>
            <seg n="1e4eb390">
              I mitt anförande tog jag upp Anders Borgs uttalande om att kvinnorna
              tjänar på regeringens budgetar. Delar Karin Nilsson den uppfattningen
              trots att vi har statistik som visar att det i första hand är
              höginkomsttagare och män som har fått den bästa ekonomiska utdelningen
              av regeringens skattepolitik och av den samlade ekonomiska politiken?
              Vad grundar hon det i så fall på?
            </seg>
          </u>
          <note type="speaker" n="4ecf7658">
            Anf. 85 KARIN NILSSON (c) replik:
          </note>
          <u who="unknown" xml:id="i-de4cfb7cdd292e05-2" n="18b0ecf7">
            <seg n="80f84a98">
              Herr talman! Jag vänder mig mot att Marie Engström använder uttrycket
              att använda våra skattemedel på bästa sätt. Jag anser inte att
              den lön som löntagarna delar med sig av i form av skatt alltid
              ska betraktas som våra skattemedel som ska användas på bästa sätt.
              Det är hela tiden en balansgång mellan vad som är vårt och vad
              som är löntagarens egna pengar.
            </seg>
            <seg n="6b80bff1">
              Många åtgärder för att stimulera till fler arbetstillfällen,
              till företagande och vilja att anställa och sådant görs parallellt
              med denna reform. Jag känner inte att denna reform på något sätt
              har trängt undan andra åtgärder för att stimulera till nyföretagande,
              nyskapande, nya arbetstillfällen och vilja att arbeta och anställa.
              Det vidtas massor med åtgärder både för att stimulera arbetsgivare
              och för att stimulera till arbete och arbetsdeltagande.
            </seg>
            <seg n="d3afb7f6">
              När det gäller kvinnorna vet jag inte om det skulle vara bättre
              om man tar bort RUT-avdraget, som är en del, eller om man fortsätter
              att förbjuda privata entreprenörer inom vården. Det har i den
              tidigare regeringens ramverk när det gäller skatter och lagar
              och regler funnits väldigt många saker som har stoppat kvinnors
              deltagande i företagande och möjligheten att utveckla sina kreativa
              förmågor. Det finns massor med nya friska infallsvinklar i alliansregeringens
              förslag som kommer att göra skillnad för kvinnors löner och deras
              deltagande på arbetsmarknaden.
            </seg>
          </u>
          <note type="speaker" n="f06d4ea9">
            Anf. 86 HANS OLSSON (s) replik:
          </note>
          <u who="hans_olsson_4b5b08" xml:id="i-53eb1c954595cd7e-3" n="88897f05">
            <seg n="f0fa0965">
              Herr talman! Karin Nilsson! Låt oss tänka oss att det här så
              kallade jobbskatteavdraget inte fungerar. Man tänker att lösningen
              på allting är sänkta skatter, och med sänkta skatter kommer jobben.
              Det är hela tiden lösningen. Men så småningom visar det sig kanske
              att vi har det här jobbskatteavdraget och att det inte funkar.
            </seg>
            <seg n="d3378de1">
              Jag förväntar mig inte att Karin Nilsson eller någon annan ska
              säga: Förlåt, snälla socialdemokrater, miljöpartister och vänsterpartister!
              Vi har haft fel hela tiden. Men ni måste nog skruva ned tonläget,
              för det här kommer inte att fungera. Fler och fler av forskarna
              säger också det.
            </seg>
            <seg n="4ba6a363">
              Vi kollade det här med skatterna hemma. En mig närstående person
              tjänar ungefär 22 000 kronor i månaden. Jag tjänar ungefär 55
              000 i månaden. Vi kollade då hur skatterna var 2006 och hur skatterna
              är nu, 2010.
            </seg>
            <seg n="d2522369">
              Den mig närstående personen betalar nu 17 000 mindre i skatt
              än hon gjorde 2006. Hon är inte speciellt mycket lyckligare. För
              hennes del tror jag inte att det är skatten som är lyckan. Jag
              gick också in och tittade på hur mycket mindre jag betalar i skatt.
              Jag betalar 37 000 mindre i skatt. Jag som tjänar mycket mer betalar
              alltså 20 000 mindre i skatt.
            </seg>
            <seg n="cfca0302">
              Hur ska det stimulera de arbetslösa ungdomarna i Borås, som lever
              på 1 000 kronor och 2 900 kronor i månaden, så att de går ut och
              tar ett jobb, som jobbskatteavdraget syftar till?
            </seg>
          </u>
          <note type="speaker" n="ea03598b">
            Anf. 87 KARIN NILSSON (c) replik:
          </note>
          <u who="unknown" xml:id="i-de4cfb7cdd292e05-3" n="18b0ecf7">
            <seg n="9d175108">
              Herr talman! Det vore väldigt intressant om samme Hans Olsson
              kunde göra en beräkning av hur mycket den honom närstående personen
              betalar i skatt och av hur mycket Hans Olsson själv betalar i
              skatt.
            </seg>
            <seg n="2897131f">
              Det finns en progressivitet i skatteskalan som gör att de som
              tjänar mest betalar mest, också procentuellt, inte bara i kronor
              och ören. Och som det här systemet är uppbyggt ger det mest tillbaka
              procentuellt för dem som tjänar minst. De här systemen möter varandra.
            </seg>
            <seg n="e1b0e35a">
              Att Hans Olsson har fått en lägre skatt beror i det här sammanhanget
              inte bara på jobbskatteavdraget, utan brytningspunkten finns också
              med i det hela. Vi har nämligen väldigt många medelinkomsttagare
              som har drabbats av statlig skatt, eftersom nivån har legat kvar
              år efter år. Sjuksköterskor, poliser och lärare jag kan inte betrakta
              dem som höginkomsttagare, och det tror jag inte heller att Hans
              Olsson kan göra har kommit in i det skedet att de har fått betala
              statlig skatt.
            </seg>
            <seg n="24b16b26">
              Ligger den ribban hela tiden kvar och lönerna klättrar uppåt
              omfattas snart hela svenska folket av statlig skatt, och det var
              kanske inte tanken med den progressivitet som den statliga skatten
              är till för att skapa i systemet.
            </seg>
            <seg n="5c44881c">
              Varför inte hellre plocka fram vad den ena respektive den andra
              betalar i skatt i dag? Hur mycket plockar vi av löntagarna i skatter?
            </seg>
          </u>
          <note type="speaker" n="aa0cb878">
            Anf. 88 HANS OLSSON (s) replik:
          </note>
          <u who="hans_olsson_4b5b08" xml:id="i-53eb1c954595cd7e-4" n="88897f05">
            <seg n="1197d57e">
              Herr talman! Det är kanske så krångligt för gemene man med jobbskatteavdraget
              att man måste sätta in informationsåtgärder. Men nu ska gemene
              man också hålla reda på den här skattesänkningen. Den ena har
              fått 37 000 i skattesänkning. Den andra har bara fått 17 000.
              Men de 20 000 extra i skattesänkning som den ena har fått ska
              egentligen inte räknas in i skattesänkningen, för det ska inte
              förändra någons beteende eller något sådant.
            </seg>
            <seg n="fd7c5a70">
              Det är skattesänkning som skattesänkning. Jag tycker att det
              är fruktansvärt orättvist att man sänker skatten så mycket för
              oss som tjänar så bra för att man ska få ungdomar i Borås som
              har 1 000 kronor och 2 900 kronor i månaden att gå ut och ta ett
              jobb. Det är det som jobbskatteavdraget handlar om, att få dem
              att förändra sitt beteende.
            </seg>
            <seg n="3f88bbd3">
              Sedan är det här inte någon speciellt imponerande argumentering
              eller något speciellt nytt. Nu kan inte Karin Nilsson lastas för
              det, men av en händelse råkar jag ha väldigt många valaffischer
              som har figurerat genom åren. Det är många gånger Moderaternas.
              Hela tiden, från 1921 ända fram till nu, har lösningen på allting
              för borgerligheten varit att man ska sänka skatterna. Sänker vi
              inte skatterna går jobben förlorade.
            </seg>
            <seg n="b402e983">
              Så har det ju inte varit. Ända sedan de första affischerna från
              1921, som vi har här, om att man ska sänka skatterna för att jobben
              annars går åt pipan har jobben blivit fler. Sverige har blivit
              bättre, bland annat tack vare en socialdemokratisk regering som
              har sett till att folk har betalat efter bärkraft.
            </seg>
          </u>
          <note type="speaker" n="d35ff2d8">
            Anf. 89 KARIN NILSSON (c) replik:
          </note>
          <u who="unknown" xml:id="i-de4cfb7cdd292e05-4" n="18b0ecf7">
            <seg n="95ba34ea">
              Herr talman! Jag kan nog hålla med om att det kan vara krångligt
              att förklara skatter. Vi har skatter inbakade i väldigt många
              olika delar i systemet. Vi har skatter som ligger på företagarna,
              som också har med lönen att göra. Vi har löneskatten, och vi har
              nu ett avdrag på skatten.
            </seg>
            <seg n="e6b72321">
              Bakom den statliga skatten finns det inte exakt samma argument
              när det gäller att stimulera till arbete. Den stimulerar snarare
              till studier.
            </seg>
            <seg n="2b55d7c4">
              Vi har många med högre studier bakom sig och som har stora studieskulder.
              De var i det skiktet där man började drabbas av den statliga skatten.
              De har, för att uppnå den lön de har, fått en hel del skulder
              att ta hand om. Det finns skäl att de också får ett utrymme att
              klara av dem.
            </seg>
            <seg n="e3690e09">
              Nu kan jag inte säga att Hans Olsson eller jag har de här stora
              studieskulderna. Vi har den här lönen ändå, just för att vi har
              hamnat i riksdagen. Men det finns väldigt många i den här gruppen
              som har studieskulder.
            </seg>
            <seg n="a3a72d98">
              Vi har kvar den statliga skatten i vår skattetabell.
            </seg>
            <seg n="16b9e298">
              Jag kan inte hålla med om att det handlar om att sänka skatten
              i alla sammanhang för att uppnå en större välfärd. Det är ingenting
              som vi har hållit på att argumentera för i alla tider. Men att
              sänka skatten för dem som har de lägsta lönerna och att förbättra
              villkoren för dem som har det sämst ställt i samhället är en fråga
              som vi har drivit i alla tider och tänker fortsätta att driva.
              Jag tycker att jobbskatteavdraget är ett led i att sänka skatten
              för dem med de sämsta och lägsta lönerna.
            </seg>
          </u>
          <note type="speaker" n="1a5f059c">
            Anf. 90 AGNETA BERLINER (fp):
          </note>
          <note n="a582b3fc">
            Herr talman! Jag vill yrka bifall till förslaget i skatteutskottets
            betänkande SkU38 och avslag på reservationen.
          </note>
          <u who="agneta_berliner_26942f" xml:id="i-2200ba57adb3bd28-0" n="f32ffc1c" prev="i-890619e9cf6d2c29-0">
            <seg n="bfd74fbc">
              Jag måste börja med att vända mig mot att Hans Olsson gång på
              gång tar upp att jobbskatteavdraget är det enda som är gjort från
              Alliansen när det gäller jobb och tillväxt.
            </seg>
            <seg n="73f98c85">
              Jobbskatteavdraget är en jätteviktig del av Alliansens politik.
              Men jag vet inte riktigt var Hans Olsson har varit de senaste
              åren, för vi har gjort gigantiska satsningar på till exempel infrastruktur.
              Vi har satsat på utbildningsväsendet, inte bara pengar. Det har
              vi gjort när det gäller lärarlyft. Men vi håller också på att
              reformera hela gymnasieskolan. Vi har infört lärlingsutbildningar,
              till exempel.
            </seg>
            <seg n="f3106568">
              När det gäller företagen har vi sänkt arbetsgivaravgifter och
              sänkt bolagsskatten. Vi har också satsat miljarder på att hjälpa
              kommuner och landsting i de här tuffa ekonomiska tiderna.
            </seg>
            <seg n="283d13d0">
              Just i dag diskuterar vi granskningen av jobbskatteavdraget.
              Men om man för in andra element i debatten måste man liksom hyfsa
              den lite grann, tycker jag.
            </seg>
            <seg n="af04bad9">
              Hans Olsson talade mycket om ungdomsarbetslösheten. Det är ett
              område som ligger mig väldigt varmt om hjärtat. Jag tycker att
              det är bekymmersamt. Det har det varit i flera decennier. Så länge
              har Sverige tyvärr legat i topp där.
            </seg>
            <seg n="29d346e1">
              Jag skulle vilja hälsa Hans välkommen till Västerås, min hemstad,
              för där har vi en väldigt bra modell. Där jobbar Arbetsförmedlingen,
              staden, Mälardalens högskola och ett antal arbetsgivare tillsammans
              just för att väldigt konkret och handfast hjälpa ungdomar att
              komma in i arbetslivet.
            </seg>
            <seg n="cf493bf7">
              Men nu debatterar vi Riksrevisionens granskning av Alliansens
              jobbskatteavdrag. Det som flera stycken har nämnt i debatten tycker
              jag är värt att poängtera. Det är att Riksrevisionen är en viktig
              del av vår kontrollmakt. De tre riksrevisorer som finns där bestämmer
              själva vad som ska granskas och hur granskningen går till, också
              vilka slutsatser som de vill dra av granskningarna. Deras oberoende
              ställning är som vi vet skyddad i grundlagen.
            </seg>
            <seg n="c302485d">
              Jag uppfattar det så efter ett tag, och jag hoppas att det är
              så, att alla i skatteutskottet har ett gott förtroende för Riksrevisionen.
              Jag uppfattade mot slutet att det var så i alla fall. Jag vill
              poängtera att det har jag, Folkpartiet och Alliansen. Det är en
              viktig utgångspunkt när vi diskuterar den granskning som de har
              gjort.
            </seg>
            <seg n="ec95809e">
              De har kommit fram till att jobbskatteavdraget har en potential
              på lång sikt att öka arbetsutbudet. De ser också att det har förutsättningar
              att vara särskilt effektivt för att öka arbetsutbudet för de grupper
              som har en svag ställning på arbetsmarknaden.
            </seg>
            <seg n="2af2e20c">
              Vi vet det har varit uppe vid flera tillfällen i debatten att
              det inte bara är Riksrevisionen som de senaste åren har uttalat
              sig positivt om jobbskatteavdraget. Jag vill ta upp några stycken.
            </seg>
            <seg n="e994b6ac">
              Finanspolitiska rådet har lyft fram att det finns forskningsstöd
              för att jobbskatteavdraget ökar sysselsättningen på sikt. Någon
              gång i februari eller mars i år sade man: Att sysselsättningen
              minskat i lågkonjunktur säger inget om jobbskatteavdragets effektivitet.
            </seg>
            <seg n="ea3431fe">
              Det tycker jag är viktigt att ha med sig. Det är lätt för oppositionen
              att lite slarvigt säga att det inte har kommit så många nya jobb
              än. Nej, vi har haft en oerhört tuff lågkonjunktur. Finanspolitiska
              rådet säger också att jobbskatteavdraget är motiverat utifrån
              regeringens mål att öka sysselsättningen.
            </seg>
            <seg n="0a8a55b5">
              Det finns flera mer oberoende instanser. Institutet för arbetsmarknadspolitisk
              utvärdering har sagt att jobbskatteavdraget stimulerar arbetskraftsutbudet
              och minskar arbetslösheten. Konjunkturinstitutet har gjort bedömningar
              att jobbskatteavdraget har positiva arbetsutbudseffekter på lång
              sikt.
            </seg>
            <seg n="4f41f229">
              Så långt tycker jag att det är ganska väldokumenterat och att
              allt är väl. Men sedan har också Riksrevisionen, som vi har hört
              i diskussionen här i dag, konstaterat att allmänheten har för
              dålig kännedom om jobbskatteavdraget. Kännedomen är tyvärr sämst
              i de grupper som har svagast ställning på arbetsmarknaden. Det
              är därför risken finns att reformen inte får fullt genomslag.
              Sedan kommer slutsatsen från Riksrevisionen att det nu behövs
              ökad information, särskilt till de grupper som har lägst kännedom.
            </seg>
            <seg n="072a1855">
              Jag har verkligen tittat noga på reservationen. Det är alltid
              svårt att tolka vad andra skriver, men vad jag förstår av oppositionens
              reservation jag pratar om den officiella reservationen uttalar
              ni er egentligen inte mot resultatet av granskningen.
            </seg>
            <seg n="96bc3edb">
              I reservationen, som jag ser det, reagerar ni mot tanken att
              Skatteverket skulle, som ni skriver, bedriva något slags kampanj
              om jobbskatteavdragets förträfflighet. Jag ser inte att ni reserverar
              er mot något annat egentligen. Vad det gäller att bedriva något
              slags kampanj är det inte det som Riksrevisionen rekommenderar.
            </seg>
            <seg n="d8aa4e6e">
              Jag tycker att ni är ganska hårda i er kritik och hur ni formulerar
              er. Riksrevisionen rekommenderar bara att regeringen ska ge Skatteverket
              ett särskilt uppdrag att informera allmänheten, eftersom man inte
              har varit tydlig. Allmänheten har inte tillräcklig kännedom.
            </seg>
            <seg n="22d059eb">
              Så långt var det reservationen. Jag tycker att hela den här debatten
              handlar om att vänsterkartellen inte gillar jobbskatteavdraget
              eller vad Riksrevisionen kommer fram till. Det är en helt annan
              fråga. Vi känner där att vi har rätt. Ni känner att vi har haft
              fel, antar jag. Det har säkert en ideologisk botten. Däremot tror
              jag att många av de sjuksköterskor, metallarbetare, busschaufförer
              och lärare som har fått sänkt skatt är betydligt mer nöjda än
              vad ni är.
            </seg>
            <seg n="a527b9e6">
              Fru talman! Jag anser att Alliansens jobbskatteavdrag gör det
              tydligt att det lönar sig bättre att arbeta och att arbeta mer.
              Det behöver Sverige. Tidigare har det lönat sig väldigt dåligt
              att arbeta här.
            </seg>
            <seg n="0a94ea3f">
              Skillnaden mellan den totala kostnad som arbetsgivare har för
              arbetskraft och den lön man som arbetstagare får ut har varit
              bland de största i världen. Det är bra att vi ändrar på det.
            </seg>
            <seg n="60e1c51c">
              Med de fyra jobbskatteavdragen har nästan alla som arbetar heltid
              fått skatteminskningar på mer än 1 000 kronor i månaden mer än
              1 000 kronor i månaden cash. För en metallarbetare gör det drygt
              1 600 kronor varje månad. Ett vårdbiträde får ut över 16 000 mer
              om året. Det gör skillnad när räkningarna ska betalas.
            </seg>
            <seg n="b976803f">
              Karin Nilsson har varit inne lite på något som jag tycker är
              viktigt. Det är vems pengar det egentligen är som vi pratar om.
              Jag ser det som att jobbskatteavdraget gör att de som arbetar
              får förfoganderätt över en större del av sina inkomster. Det gör
              att människor i Sverige får större möjlighet att fatta egna beslut.
            </seg>
            <seg n="2758717c">
              Jag ser den sänkta inkomstskatten som en liberal frihetspolitik.
              Det tror jag att jag har sagt tidigare här i kammaren. Det är
              självklart att vi ska betala skatt till den gemensamma välfärden,
              men vi ska inte ha så höga inkomstskatter att det nästan är omöjligt
              att få pengar över.
            </seg>
            <seg n="ac69bd5d">
              Helena Leander sade: om staten nu har 100 miljarder. Det är väl
              inget självklart. Det är inte så att alla pengar som tjänas ihop
              i det här landet och all tillväxt som är per automatik ska ramla
              in och bli statens pengar. Det är folkets pengar.
            </seg>
            <seg n="b5243682">
              Jag funderar lite på ungdomsarbetslösheten. Jag vet inte om jag
              ska ta en liten sväng till med det. Jag funderar på vad Hans Olsson
              sade. När man tittar internationellt brukar man säga att det är
              tre områden som man behöver jobba med när man vill ta bort ungdomsarbetslösheten
              eller i alla fall sänka den rejält.
            </seg>
            <seg n="6cda0796">
              Det ena är att ha bra gymnasieutbildningar, bland annat lärlingsutbildningar
              som vi håller på att genomföra nu i Alliansen. Det andra är en
              flexibel arbetsrätt. Alliansen har sagt att vi inte ska röra arbetsrätten.
              Där har jag personligen en annan åsikt, men det är den linje som
              Alliansen har. Det tredje som man brukar prata om är att man vill
              ha ett större spann i lönesättningen, det vill säga lägre ingångslöner.
            </seg>
            <seg n="b900c7b9">
              Av de tre, lägre ingångslöner, flexibel arbetsrätt och lärlingsutbildningar,
              undrar jag vilken som Hans Olsson tycker är viktigast. Det är
              givetvis inte så att jobbskatteavdraget allena gör att ungdomar
              automatiskt får jobb. Så enkelt är det inte.
            </seg>
            <seg n="13600f22">
              Fru talman! Jag tänkte jag skulle försöka avsluta. Det blir en
              debatt om lite allt möjligt. Jag får väl helt enkelt summera och
              gå tillbaka till vad vi egentligen diskuterar.
            </seg>
            <seg n="341b2f86">
              Enligt Riksrevisionen förväntas de mest positiva effekterna av
              jobbskatteavdraget framför allt uppstå genom att fler personer
              kan arbeta och delta i arbetskraften. Granskningen visar också
              att de förväntade effekterna kan bli störst bland grupperna unga,
              äldre och utrikes födda. Men för att få det förväntade utfallet
              måste folk ha kännedom om jobbskatteavdraget.
            </seg>
            <seg n="5c68120a">
              Jag anser att vi måste ta till oss det som Riksrevisionen kommer
              fram till, att det är för få människor som känner till jobbskatteavdraget.
              Det behöver därför informeras mer om det.
            </seg>
          </u>
          <note type="speaker" n="bd011f7c">
            Anf. 91 HANS OLSSON (s) replik:
          </note>
          <u who="hans_olsson_4b5b08" xml:id="i-53eb1c954595cd7e-5" n="88897f05">
            <seg n="1c8b90b8">
              Fru talman! Agneta Berliner vänder sig emot att vi bara pratar
              jobbskatteavdraget, för man har ju gjort många andra saker också
              när det gäller näringspolitik, utbildning och så vidare.
            </seg>
            <seg n="e8f99e7e">
              Det är klart att livet inte bara består av jobbskatteavdraget.
              Men vårt liv här i riksdagen är ibland så att det bara består
              av vissa saker. I dag består det bara av jobbskatteavdraget, för
              det är det vi debatterar. Någon annan gång debatterar vi något
              annat, och då pratar vi om det. Men naturligtvis finns det andra
              saker än jobbskatteavdraget när det gäller skattesänkningar.
            </seg>
            <seg n="391badcf">
              Varför tycker vi då att det är viktigt att ta den här debatten?
              Precis som Agneta Berliner sade pågår det naturligtvis jättemycket
              arbete ute på arbetsförmedlingarna, och jag blir liksom Agneta
              Berliner blir imponerad av Arbetsförmedlingen i Västerås imponerad
              av Arbetsförmedlingen i Borås när jag åker dit och tittar. Det
              finns så många olika projekt för att få ungdomar att komma i arbete.
              Många av dem är ju sköra som människor och inte speciellt rustade.
            </seg>
            <seg n="fc9b32d7">
              Det var bland annat därför jag tog det exemplet: När man hör
              om de fantastiska insatser som görs och ser hur gärna ungdomar
              vill ha ett arbete kändes det och känns lite förmätet nu säger
              jag det lite snällt att tro att man genom att sänka skatterna
              för oss som har det bra ska ge ungdomar som lever på 1 000 kronor
              i månaden en kick. Det är ju så den teoretiska modellen är.
            </seg>
          </u>
          <note type="speaker" n="0a77658b">
            Anf. 92 AGNETA BERLINER (fp) replik:
          </note>
          <u who="agneta_berliner_26942f" xml:id="i-a6512015b39546b7-0" n="f32ffc1c">
            <seg n="c1f53142">
              Fru talman! Jag uppfattade inte riktigt om det fanns en fråga
              där. Det var väl mer en repetition av Hans Olssons anförande.
            </seg>
            <seg n="87eabddd">
              Jag förstår mycket väl att det är den här granskningen som vi
              diskuterar i dag. Det jag vände mig emot, Hans Olsson, var att
              du vid flera tillfällen framförde att detta var det enda som gjordes.
              Det var därför jag räknade upp alla de andra fina sakerna som
              Alliansen gör bland annat för att få ned ungdomsarbetslösheten.
            </seg>
            <seg n="cbd433b6">
              Det finns ett samband. Om man genom ett antal åtgärder, bland
              annat jobbskatteavdraget, gör så att människor har möjlighet att
              tjäna mer pengar och att det blir en skillnad mellan att arbeta
              och inte göra det, då använder folk dessa pengar till någonting.
              En del av pengarna sparas, och det tycker jag är jättebra, för
              jag tycker att det är under all kritik att så många människor
              i Sverige egentligen inte har några sparade pengar alls. Det har
              varit en fruktansvärd politik under många år under socialdemokratiskt
              styre där det inte har getts möjlighet till att spara.
            </seg>
            <seg n="13908790">
              Mycket av de här pengarna används till konsumtion, och genom
              att konsumera de pengar som man inte behöver betala in till staten
              sätter man snurr på hjulen. Det sätter till exempel en otrolig
              fart på handeln; jag tror att det var Ulf Berg som var inne på
              det. Går handeln och andra företag bra har de möjlighet att anställa.
            </seg>
          </u>
          <note type="speaker" n="445ef5f8">
            Anf. 93 HANS OLSSON (s) replik:
          </note>
          <u who="hans_olsson_4b5b08" xml:id="i-53eb1c954595cd7e-6" n="88897f05">
            <seg n="e17f3253">
              Fru talman! Jag hör vad Agneta Berliner säger. Det är klart att
              man med stimulans kan få i gång konsumtionen, men det är ju inte
              det som är den teoretiska modellen när det gäller jobbskatteavdraget.
              Den teoretiska modellen bakom jobbskatteavdraget är ju inte som
              Agneta Berliner säger att se till att människor får mer pengar
              och på så vis ökar konsumtionen och skapar jobb.
            </seg>
            <seg n="5b0bcf83">
              Den teoretiska modellen är att det i dag sitter ca 70 000 människor
              i Sverige och tycker att det inte är lönsamt att jobba. Den teoretiska
              modellen är då att vi sänker skatterna rejält, och oj vad bra:
              Nu sticker de ut och jobbar. Det är det som är den teoretiska
              modellen, hellre än att vi som tjänar bra känner att nu blir det
              ännu mer skattesänkningar, så nu sätter vi i gång och jobbar mer.
            </seg>
            <seg n="f692b684">
              Vill man stimulera konsumtionen sänker man inte skatterna med
              37 000 kronor per år för oss, utan då ser man till att ge höjda
              barnbidrag, höjda pensioner och så vidare till dem som skulle
              använda dessa pengar till konsumtion på ett helt annat sätt än
              vi. Då stimulerar man konsumtionen, men det är inte det som är
              jobbskatteavdragets poäng.
            </seg>
            <seg n="92891865">
              Detta är en teoretisk modell som inte går att utvärdera på kanske
              tio år. Det borde ge er som står bakom denna teoretiska modell
              ett och annat grått hår eller en och annan sömnlös natt, för det
              kan ju visa sig om tio år att det inte fungerade.
            </seg>
          </u>
          <note type="speaker" n="f74a3123">
            Anf. 94 AGNETA BERLINER (fp) replik:
          </note>
          <u who="agneta_berliner_26942f" xml:id="i-890619e9cf6d2c29-1" n="f32ffc1c" next="i-2200ba57adb3bd28-1">
            <seg n="3f6b392f">
              Fru talman! Den teoretiska modellen handlar ju inte om att sänka
              skatten för oss och andra höginkomsttagare. Det som är gjort med
              jobbskatteavdraget är precis tvärtom; procentuellt i förhållande
              till lönen är det låg- och medelinkomsttagare som får den största
              sänkningen. Det där är ett sätt att handskas lite ovarsamt med
              konstruktionen.
            </seg>
            <seg n="d132b304">
              Hans Olsson sade tidigare vid två eller tre tillfällen att han
              inte är imponerad av argumentationen, och nu kom det här med att
              det inte går att utvärdera. Att man inte kan göra en exakt utvärdering
              förrän lite längre fram är riktigt, men de granskningar som har
              gjorts pekar på att det här är rätt sak att göra. Det är därför
              vi fortsätter tycka att det här är bra.
            </seg>
            <seg n="ba8cd8d7">
              När det gäller argumentationen och hur man vrider och vänder
              på saker och ting är det inte så att jobbskatteavdraget finns
              till för att Hans Olsson ska köpa argumentationen eller bli imponerad
              av vår argumentation, utan det är till för att öka sysselsättningen
              på lång sikt.
            </seg>
          </u>
          <note n="b1b9da19">
            Anf. 95 LENNART SACRÉDEUS (kd):
          </note>
          <note n="20a930bc">
            Fru talman! Jag ber att å Kristdemokraternas vägnar få yrka bifall
            till utskottets förslag i betänkandet och därmed avslag på vänsterkartellens
            gemensamma reservation.
          </note>
          <u who="agneta_berliner_26942f" xml:id="i-2200ba57adb3bd28-1" n="f32ffc1c" prev="i-890619e9cf6d2c29-1">
            <seg n="7f169249">
              Jag väljer att åtminstone inledningsvis frigöra mig helt från
              manus och i stället kommentera en del som har sagts i debatten,
              inte minst från det största oppositionspartiet och dess företrädare
              Hans Olsson vars namn har nämnts flitigt under denna debatt. Hans
              Olsson har också många gånger varit en aktör i replikskiftena.
            </seg>
            <seg n="16b929aa">
              Hans Olsson förflyttade oss alla till Borås, där det fanns 1
              500 arbetslösa ungdomar som han på något sätt hade mött eller
              vilkas situation han ville lyfta fram. Hans kan väl inte tro att
              dessa 1 500 ungdomar kommer att vara arbetslösa permanent, utan
              det rör sig om en omsättning på runt en miljon jobb på arbetsmarknaden.
              Människor slutar, går i pension eller lämnar sina arbeten på annat
              sätt, och en miljon nya individer tar över de här jobben. Hans
              Olsson kan väl knappast tänka sig att de här ungdomarna, när de
              väl får ett jobb, vill avstå från detta förvärvsavdrag som i praktiken
              ger dem en 13:e månadslön.
            </seg>
            <seg n="ba601109">
              Jag tror att det finns en viss skepsis från oss alliansföreträdare
              att Hans Olsson var helt skickad och rätt person att informera
              om jobbskatteavdraget. Det är inte säkert att Hans Olsson, som
              för övrigt har andra kvaliteter, var riktigt på det bästa stjärnhumöret
              när han skulle informera om jobbskatteavdraget. Andra hade kanske
              bättre kunnat axla den rollen.
            </seg>
            <seg n="453011e2">
              Eller, handen på hjärtat: Har inte Hans Olsson och Socialdemokraterna
              varit väldigt lämpliga som informatörer om jobbskatteavdragets
              betydelse? Ni har ju gång efter gång kritiserat förvärvsavdraget
              sönder och samman och ett år senare sagt att jaja, det vi kritiserade
              i fjol det godtar vi, men vi gillar inte det senaste steget.
            </seg>
            <seg n="a7f8e497">
              Det har ni gjort år efter år, och det innebär att vi nu har ett
              läge där tre av fyra jobbskatteavdrag eller förvärvsavdrag accepteras
              av Socialdemokraterna. Det innebär utifrån er syn på statsfinanserna
              och budgeten att Hans Olsson från Borås i mötet med unga arbetslösa
              måste ha stått upp för det jobbskatteavdrag som ni vill behålla
              de första tre stegen av.
            </seg>
            <seg n="e1d71033">
              Jag har en fråga till Socialdemokraterna. Tycker ni att det är
              en problematik att utrymmet ökas för människors köpkraft och privatekonomi,
              deras förmåga att efterfråga varor och tjänster och konsumera,
              men också deras möjligheter att spara och kunna ha en ekonomisk
              buffert, inte minst i ekonomiskt kärva och krävande tider, i ett
              läge med en internationell världsekonomisk kris?
            </seg>
            <seg n="fee53838">
              Ulf Berg har tillsammans med många andra alliansföreträdare på
              ett mycket förtjänstfullt sätt lyft fram jobbskatteavdragets stora
              betydelse. Han har pekat på ett län som Dalarna, som står Ulf
              och mig väldigt nära eftersom vi där är inte bara folkbokförda
              utan också skattebetalare, och hur runt 200 miljoner i Mora eller
              500 miljoner i Falun blir kvar hos medborgarna och löntagarna
              i de kommunerna och bygderna därför att vi har reducerat skatten
              så betydande under denna mandatperiod.
            </seg>
            <seg n="86b4117c">
              Sedan tycker jag att Socialdemokraterna många gånger glömmer
              bort det jag tycker att Karin Nilsson också framförde på ett väldigt
              lugnt, sakligt och betydelsefullt sätt kanske gjorde andra talare
              det också att jobbskatteavdraget slår i taket redan vid inkomster
              en bra bit under 30 000 kronor och att det därmed inte kan påstås
              ha en högskatteprofil utan en låg- och medelinkomstprofil.
            </seg>
            <seg n="6d05c412">
              I den reservation som vänsterkartellen gemensamt har skrivit
              formulerar man sig i den näst sista meningen på följande sätt.
              Jag läser innantill: Däremot bör det inte vara Skatteverkets uppdrag
              att medverka i kampanjer med politisk inriktning.
            </seg>
            <seg n="77b59dee">
              Den fråga man kan ställa då är: Vilka beslut är det som Skatteverket
              har att verkställa som inte ytterst i någon mening är demokratiskt
              fattade och ytterst är politiskt fattade beslut? Allt annat Skatteverket
              informerar om är ju ytterst grundat i demokratiskt fattade beslut
              i Sveriges riksdag. Varför skulle problematiken vara större för
              just jobbskatteavdraget?
            </seg>
            <seg n="33709234">
              Agneta Berliner nämnde i sitt anförande från folkpartistiskt
              håll en väldigt central mening när hon talade om medborgarnas
              och löntagarnas rätt till ett större förfogande över sina egna
              inkomster. Jag tror att det är väldigt viktigt att slå fast detta.
            </seg>
            <seg n="32703f03">
              Fru talman! Jag ska mycket kort lyfta fram några delar som vi
              kristdemokrater menar är otroligt viktiga för jobbskatteavdraget
              eller förvärvsavdraget. Vi ser det som en central del i regeringens
              ekonomiska politik för att varaktigt öka sysselsättningen. Jobbskatteavdraget
              eller förvärvsavdraget gör det mer lönsamt att arbeta och det
              leder till att fler människor ingår i arbetskraften. Det håller
              uppe efterfrågan, köpkraften och konsumtionen men bidrar också
              till ett ökat sparande och därmed till bättre ekonomiska buffertar
              för den enskilda individen och för familjen.
            </seg>
            <seg n="9aca4241">
              Genom sänkta marginalskatter för låg- och medelinkomsttagare
              bidrar också jobbskatteavdraget eller förvärvsavdraget till ett
              ökat arbetsutbud för dem som redan har ett arbete. Förvärvsavdraget
              gör det även mer attraktivt att starta och bedriva egen aktiv
              näringsverksamhet.
            </seg>
            <seg n="b9dfe57c">
              Personer som har fyllt 65 år vid beskattningsårets ingång får
              ett högre jobbskatteavdrag än andra. Avsikten är sammantaget att
              på det sättet öka drivkrafterna även för äldre att stanna kvar
              i sysselsättningen, inte minst i ljuset av en demografisk utveckling
              i vårt land där personer i åldern 65 år och äldre kommer att öka
              från 18 procent av befolkningen 2008 till 25 procent av befolkningen
              2060. Det senare är då en uppgift som väldigt få av oss kommer
              att ha möjlighet att kontrollera i framtiden.
            </seg>
          </u>
          <note n="a6f3fb2e">
            Överläggningen var härmed avslutad.
          </note>
          <note n="347cd3ce">
            8 § Riksbankens förvaltning 2009
          </note>
          <note n="16c415a9">
            Föredrogs
          </note>
          <note type="speaker" n="fad862b7">
            Anf. 96 MAX ANDERSSON (mp):
          </note>
          <u who="max_andersson_e19a12" xml:id="i-d2e61caa2eb0f084-2" n="181d8871">
            <seg n="000bc46f">
              Fru talman! Jag vill inleda med en allmän reflexion om debattnivån
              här i riksdagens kammare. Vi har nyss fått höra talare efter talare
              från Alliansen kalla det rödgröna samarbetet för vänsterkartellen.
              Det verkar som om det har utgått påbud från Alliansens högsta
              ledning om att man gång på gång ska beskriva oss som vänsterkartellen,
              på samma sätt som det har utgått påbud om att man inte ska nämna
              Maria Wetterstrand vid namn. Jag tycker att det drar ett löjets
              skimmer över Alliansen.
            </seg>
            <seg n="d6064338">
              En kartell är enligt uppslagsböckerna någonting som är omoraliskt,
              för att inte säga olagligt. Jag tycker faktiskt inte att det är
              vare sig omoraliskt eller olagligt att partier samarbetar med
              varandra. Jag tycker att vi ska ha högt i tak i denna kammare.
              Vi ska ha parlamentarisk yttrandefrihet. Jag tycker ändå att den
              debattnivån passar bättre i sandlådan utanför en förskola än den
              gör i en parlamentarisk församling. Nog om det.
            </seg>
            <seg n="aaab5cb5">
              Denna underbara vårdag har vi bland annat en debatt om EMU under
              behandlingen av finansutskottets betänkande nr 23. Miljöpartiet
              de gröna har motionerat om att Sverige ska söka ett grundlagsfäst,
              fördragsfäst undantag från det tredje steget i EMU på samma sätt
              som Danmark och Storbritannien redan har fått. Vi behöver inte
              gå med i EMU så som läget är i dag. EU har accepterat att vi har
              sagt nej i en folkomröstning. Detta nej till EMU vilar förutom
              på folkets nej också på ett juridiskt finlir, och det skulle vara
              bra och tydliggörande om man kunde få ett fördragsfäst undantag,
              precis som Danmark och Storbritannien redan har.
            </seg>
            <seg n="488d8838">
              EMU är en aktuell fråga och en viktig fråga. Det står i tidningen
              att Alliansen just nu diskuterar om man ska försöka driva in Sverige
              i EMU under nästa mandatperiod. Det är förbluffande att Alliansen
              inte har bättre koll på argumenten och bättre koll på möjligheten
              att vinna en folkomröstning än så. Om de vill ha en folkomröstning
              är jag övertygad om att nej-sidan skulle vinna den också. Men
              det diskuteras.
            </seg>
            <seg n="0544e4e7">
              Samtidigt ser vi ute i Europa att nej-sidans farhågor om vad
              ett EMU-medlemskap kan innebära har visat sig vara alltför korrekta.
              Vi ser på Grekland, vars ekonomiska kris har upptagit de senaste
              EU-toppmötena. Vi ser vilka enorma svårigheter de har att komma
              upp ur krisen nu när de inte har en egen valuta som kan sjunka
              i värde och anpassa den grekiska ekonomin till dess förutsättningar.
              Vi ser svagheten i att inte ha en egen centralbank som kan föra
              en egen penningpolitik och stimulera ekonomin.
            </seg>
            <seg n="7601aa3d">
              Den grekiska krisen är till stor del självförvållad. De har inte
              haft kontroll över sin ekonomi. De har fuskat med bokföringen
              på det mest fruktansvärda sätt. Men de har problem, och de problemen
              blir allvarligare och svårare att komma till rätta med på grund
              av att de är med i EMU.
            </seg>
            <seg n="7297c37a">
              Grekland är inte det enda landet som har problem. Spanien, Portugal,
              Irland och Italien har problem. Några av de här länderna har faktiskt
              skött sig. Det är inte den spanska regeringens fel att de hotas
              av en allvarlig ekonomisk kris. Spanien har skött sina finanser.
              Problemet är att den gemensamma europeiska centralbanken har satt
              en alldeles för låg ränta för spanska förhållanden så att landet
              har fått en bostadsbubbla som hotar att brisera och kasta in landet
              i en allvarlig ekonomisk kris. Det var ett av de problem, en av
              de risker, som vi på nej-sidan varnade för i samband med folkomröstningen.
              Det har visat sig att varningarna tyvärr var berättigade.
            </seg>
            <seg n="c929c8d8">
              Vi ser också att EMU, såsom det ser ut i dag, inte kommer att
              fungera och hålla. Den tyska förbundskanslern Merkel har föreslagit
              att länder ska kunna tvingas lämna EMU. Experimentet fungerar
              inte såsom det ser ut i dag. Sprickorna i valutaunionen blir allt
              tydligare. Det fungerar inte bra att 16 olika länder med 16 olika
              ekonomier ska ha samma politik.
            </seg>
            <seg n="27ae4250">
              Här i Sverige ser vi att argumenten för en svensk EMU-anslutning
              håller på att falla sönder. Statsvetarna vid Göteborgs universitet
              som göteborgare måste man framhålla dem har gjort noggranna och
              trovärdiga undersökningar av vilka länder som har inflytande i
              EU. De har kommit fram till att de tre länder som har tackat nej
              till EMU Sverige, Danmark och Storbritannien har större inflytande
              än andra länder i motsvarande storleksklass. Det är inställningen
              i sakfrågorna, det är förmågan att förhandla, de resurser som
              läggs på att påverka besluten i EU, som påverkar inte om man har
              tackat ja eller nej till EMU. Inflytandeargumentet som ja-sidan
              körde med i samband med folkomröstningen har fallit.
            </seg>
            <seg n="d95cc609">
              Vi fick också höra på det seminarium som EU-nämnden och Sieps,
              Svenska institutet för europapolitiska studier, arrangerade här
              i riksdagen i höstas att det argument som framfördes av ja-sidan
              gång på gång i samband med folkomröstningen om att EMU-medlemskap
              leder till ökad handel som leder till ökad tillväxt inte längre
              håller. Den nationalekonomiska forskningen har gått framåt. Enligt
              Harry Flam, professor i ekonomi som själv är för EMU, motsvarar
              den positiva effekten av ökad handel bara några tiondels procent
              av bnp, en engångseffekt motsvarande några månaders normal tillväxt.
              Det är i sammanhanget jämfört med de risker som en EMU-anslutning
              skulle innebära ingenting. Ja-sidans viktigaste argument har fallit.
              EMU håller på att spricka. Den kommer inte att spricka helt i
              år, men man ser att sprickorna växer.
            </seg>
            <seg n="51f7ca74">
              Fru talman! Det vore bra om riksdagen i dag kunde bifalla Miljöpartiets
              reservation om att Sverige ska söka en juridiskt grundmurad fördragsbunden
              rätt att slippa gå med i EMU. Jag yrkar bifall till reservationen.
            </seg>
          </u>
          <note type="speaker" n="9172ab2a">
            Anf. 97 SONIA KARLSSON (s):
          </note>
          <u who="sonia_karlsson_044282" xml:id="i-fd19827dbdaf802e-0" n="33d07127">
            <seg n="2c584ee9">
              Fru talman! Även under 2009 har verksamheten i Riksbanken som
              vi ska diskutera i dag Riksbankens årsredovisning präglats av
              finanskrisen och nedgången i den svenska ekonomin. I spåret av
              den snabba och kraftiga konjunkturnedgången sänktes reporäntan
              i flera steg, ned till historiskt låga 0,25 procent vid mitten
              av 2009. Omslutningen av balansräkningen, som mer än tredubblades
              under 2008, var i slutet av 2009 drygt 8 miljarder högre än i
              slutet av 2008 till följd av Riksbankens åtgärder för att dämpa
              och motverka finanskrisens effekter. Den sista december var omslutningen
              i Riksbankens balansräkning 709 miljarder kronor.
            </seg>
            <seg n="3cbc6c8c">
              Samtidigt har Riksbankens vinst, före bokslutsdispositioner,
              ökat med drygt 3 miljarder kronor jämfört med 2008. Vinstuppgången
              beror bland annat av realiserade valutakursvinster samt realiserade
              kursvinster på försäljning av obligationer i valutareserven.
            </seg>
            <seg n="858bd184">
              Värdet på utelöpande sedlar och mynt i samhället sjönk under
              2009 med 1,7 miljarder kronor. Det är andra året i rad som värdet
              minskar. I årsredovisningen finns inget resonemang om varför sedel-
              och myntmängden minskat under de senaste två åren. Det vore av
              intresse att få en noggrannare uppföljning av dessa förändringar.
            </seg>
            <seg n="7d8f034e">
              Av årsredovisningen framgår att seignoraget, det vill säga Riksbankens
              avkastning på den utelöpande sedel- och myntstocken, för 2009
              beräknas till 5 793 miljoner kronor. Det är en ökning jämfört
              med 2008 då det beräknades till nästan 5 000 miljoner kronor.
            </seg>
            <seg n="11f749b5">
              Under 2009 vidtog Riksbanken omfattande extraordinära åtgärder
              för att säkerställa bankernas likviditetsförsörjning och upprätthålla
              kreditgivningen i den svenska ekonomin. Valutareserven förstärktes
              med motsvarande 100 miljarder kronor i syfte att öka Riksbankens
              beredskap för nya och internationella åtaganden. Av årsredovisningen
              framgår att problem och besvärligheter uppstod i samband med förstärkningen
              av valutareserven våren 2009. Enligt riksbankschefens kommentar
              i årsredovisningen visade sig upplåning via Riksgälden besvärligare
              än väntat. Vid utskottets offentliga utfrågning den 4 mars redogjorde
              riksbankschefen utförligare för de problem som förevarit, och
              protokoll från utfrågningen finns med i utskottets betänkande
              för dem som är särskilt intresserade.
            </seg>
            <seg n="8dec0bca">
              Riksbanken lämnade i mitten av februari in en framställning till
              riksdagen om utredningsbehov med anledning av finanskrisen. Bland
              annat efterlyser Riksbanken en översyn av Riksbankens upplåning
              till valutareserven och ansvarsfördelningen på detta område mellan
              Riksbanken och Riksgäldskontoret. Utskottet kommer att ta ställning
              till frågorna om valutareserven och andra frågeställningar som
              Riksbanken vill ha utredda senare under våren, vilket vi anser
              är mycket angeläget.
            </seg>
            <seg n="d076fe87">
              Utskottet har också uppmärksammat att Riksbanken i årsredovisningen
              anger att den under hösten 2009 påbörjade en utredning om Riksbankens
              roll i det centrala betalningssystemet, det så kallade RIX-systemet.
              Utredningen ska särskilt titta på om det är Riksbanken eller någon
              extern operatör som ska tillhandahålla systemet och i så fall
              på vilket sätt det bör ske.
            </seg>
            <seg n="92a18fa5">
              Utskottets uppfattning är att RIX har stor betydelse för det
              svenska finansiella systemet. Inte minst finanskrisen har visat
              hur viktigt det är att det finns ett väl fungerande betalningssystem
              med tydligt definierade ansvarsförhållanden. Riksbanken har enligt
              utskottets mening ett vidsträckt ansvar för ett fungerande betalningssystem,
              och därför anser utskottet att det är av största vikt att eventuella
              förändringar i systemet noga analyseras och övervägs.
            </seg>
            <seg n="a9ee2ae8">
              Jag är mycket nöjd med dessa utskottets skrivningar, men jag
              vill lägga till att jag inte ser RIX bara som ett system utan
              som ett system med kritisk betydelse för att det finansiella systemet
              ska fungera väl, som Riksbanken själv skriver i sin årsredovisning.
              Riksbanken har fått riksdagens uppdrag att främja ett säkert och
              effektivt betalningsväsen. Jag anser att betalningssystemet är
              så väsentligt att det bör tillhöra Riksbankens kärnuppgifter även
              i fortsättningen.
            </seg>
            <seg n="a8abd284">
              I årsredovisningen finns också riksbankfullmäktiges verksamhetsberättelse
              för 2009. Den ger en god inblick i omfattningen av fullmäktiges
              arbete och deras viktiga kontrollerande funktion. Vi anser att
              finansutskottet i sin granskande roll har stort utbyte av diskussionerna
              med presidiet i riksbanksfullmäktige om fullmäktiges arbete med
              att utveckla kontrollfunktionen.
            </seg>
            <seg n="d6233515">
              Det är ett enigt utskott som föreslår att riksbanksfullmäktige
              och direktionen beviljas ansvarsfrihet för sin verksamhet och
              förvaltning under 2009, att Riksbankens resultat- och balansräkning
              fastställs och att riksdagen godkänner fullmäktiges förslag till
              disposition av Riksbankens vinst 2009. Förslaget innebär att Riksbanken
              av vinsten på 14,2 miljarder kronor levererar in 5,8 miljarder
              kronor till statsbudgeten.
            </seg>
            <seg n="2402bf90">
              Fru talman! Avslutningsvis vill jag understryka att utskottets
              allmänna intryck är att Riksbanken och Riksbankens organisation
              på ett förtjänstfullt sätt anpassat sig till de krav och utmaningar
              som följde i finanskrisens spår samt att Riksbankens åtgärder
              och verksamhet har bidragit till att mildra krisens effekter och
              begränsa produktionsbortfallet i den svenska ekonomin.
            </seg>
          </u>
          <note n="67de4b0a">
            Jag yrkar bifall till finansutskottets förslag.
          </note>
          <note type="speaker" n="f468818c">
            Anf. 98 GÖRAN PETTERSSON (m):
          </note>
          <u who="goran_pettersson_2397a6" xml:id="i-3952a10cf1bd851c-0" n="e713055f">
            <seg n="3fb21343">
              Fru talman! Dagens betänkande innehåller två punkter två delar.
            </seg>
            <seg n="083696b9">
              Den första delen, som egentligen är själva kärnpunkten i detta
              betänkande, rör Riksbankens förvaltning. I denna fråga är utskottet
              enigt. Man kan väl säga att ärendet är mer av formaliaart, även
              om det är väldigt viktiga frågor. I betänkandet behandlas ansvarsfrihet
              för fullmäktige och direktion och också resultat- och balansräkning.
              Om jag lite kortfattat ska beskriva vad Riksbanken har gjort under
              2009 kan jag säga att man har fortsatt med en mycket kraftfull
              krishantering och penningpolitisk stimulans. Detta har man genomfört
              i ett läge som penningpolitiskt och finansiellt har varit rätt
              dramatiskt. Man har gjort det på ett kraftfullt och framgångsrikt
              sätt.
            </seg>
            <seg n="cc497777">
              Denna krishantering det är väl det som kanske skiljer Riksbanken
              från många andra organisationer har man gjort samtidigt som man
              levererar en stor vinst. En del av vinsten beror på de normala
              förhållandena i Riksbanken, det vill säga att man lånar ut pengar
              och drar in ränta, men även de rena krisåtgärder man har vidtagit
              för att säkerställa likviditeten i den svenska finansvärlden har
              gjorts kombinerat med vinst. Som sades tidigare här i talarstolen
              gjorde Riksbanken en vinst på 14 miljarder kronor, varav nästan
              6 miljarder kronor tillförs statsbudgeten.
            </seg>
            <seg n="b497bf6d">
              Delarna vi är eniga om kanske dock inte är så intressanta att
              debattera i kammaren. Går man över till den andra delen av betänkandet
              ser man att den handlar om motionshantering och de motioner som
              behandlas i detta betänkande. Det rör Sveriges förhållande till
              euron, och då uppstår genast ett mycket mer komplicerat parlamentariskt
              läge.
            </seg>
            <seg n="303095cd">
              Max Andersson framförde att han inte ville att samarbetet mellan
              Socialdemokraterna, Vänsterpartiet och Miljöpartiet skulle kallas
              vänsterkartell. Jag tänker inte göra det. Det finns egentligen
              heller ingen möjlighet att göra det under punkt 2 i detta betänkande,
              för här är de tre partierna inte eniga. I denna stora, centrala
              fråga om Sveriges förhållande till euron visar det sig att det
              råder en spricka inom vänstersamarbetet, det rödgröna samarbetet.
              Maria Wetterstrands Miljöpartiet och Lars Ohlys Vänsterpartiet
              står här enade mot Mona Sahlins Socialdemokraterna.
            </seg>
            <seg n="95cba988">
              Förhållandet till euron är inte en fråga vilken som helst. Det
              är fullt klart så att vi har haft en folkomröstning, och den har
              vi varit tydliga med att vi ska respektera. Det innebär att vi
              inte är ett land som har folkomröstningar i parti och minut, utan
              det måste om vi har haft en folkomröstning förlöpa en viss tid
              innan man frågar folket igen och frågar om det har skett någon
              förändring. Detta uttalar också utskottet i sitt betänkande. Man
              kommenterar just denna punkt, och konstaterar:
            </seg>
            <seg n="8f11c794">
              När det gäller förslagen om att införa euron eller genomföra
              en ny folkomröstning om införandet av euron i Sverige vill utskottet,
              precis som vid förra årets behandling, framhålla att det för närvarande
              inte är aktuellt med vare sig en folkomröstning eller ett beslut
              om att en ny folkomröstning ska genomföras vid en viss tidpunkt
              i framtiden.
            </seg>
            <seg n="1e26d785">
              Med denna motivering avstyrker man motionerna rörande Sveriges
              förhållande till euron.
            </seg>
          </u>
          <note type="speaker" n="c1dd25ba">
            Anf. 99 MAX ANDERSSON (mp) replik:
          </note>
          <u who="max_andersson_e19a12" xml:id="i-d2e61caa2eb0f084-3" n="181d8871">
            <seg n="d696b607">
              Fru talman! Jag får tacka för bemötandet.
            </seg>
            <seg n="2393f266">
              Jag vill bara korrigera ett påstående som i och för sig på ett
              sätt är korrekt Miljöpartiet och Vänsterpartiet är mycket mer
              eniga med varandra i frågan om EMU än vad Socialdemokraterna är
              med oss. Men vi på den rödgröna sidan är faktiskt betydligt mer
              eniga i denna fråga än vad hittills Alliansen är. Vi har lyckats
              enas om en rödgrön överenskommelse att Sverige inte ska gå med
              i EMU under nästa mandatperiod och att vi inte ska ha någon ny
              folkomröstning om EMU under nästa mandatperiod.
            </seg>
            <seg n="0a9abde3">
              Att säga att den borgerliga alliansen är splittrad är kanske
              att ta i lite grann, men ni är inte eniga om ifall ni vill ha
              en ny folkomröstning om EMU under nästa mandatperiod. Ni är inte
              eniga om ifall ni vill gå med i EMU under nästa mandatperiod.
              Folkpartiet vill det, och om man ska döma av vad som står i tidningarna
              ibland är tidningarnas uppgifter inte hundra procent korrekta
              är ni just nu väldigt oeniga om ifall ni ska skriva in i ert valmanifest
              att vi ska ha en ny folkomröstning efter nästa val. Det verkar
              alltså som att den borgerliga alliansen är betydligt mindre enig
              än vad det rödgröna samarbetet är.
            </seg>
          </u>
          <note type="speaker" n="220543ed">
            Anf. 100 GÖRAN PETTERSSON (m) replik:
          </note>
          <u who="goran_pettersson_2397a6" xml:id="i-3952a10cf1bd851c-1" n="e713055f">
            <seg n="4e9920e3">
              Fru talman! I det betänkande finansutskottet har skrivit är det
              en enig allians som står bakom texten och föreslår avslag på motionerna.
              Sedan är det så att det i en allians och i stora partier ibland
              finns utrymme för flera som tycker och tänker olika. Det kan jag
              ibland tycka är charmigt och bra. Jag konstaterar att ett antal
              av de motioner som har avstyrkts har kommit från partivänner till
              mig, men det är majoriteten i finansutskottets utslag i denna
              fråga som gäller.
            </seg>
          </u>
          <note type="speaker" n="9b5ba666">
            Anf. 101 MAX ANDERSSON (mp) replik:
          </note>
          <u who="max_andersson_e19a12" xml:id="i-d2e61caa2eb0f084-4" n="181d8871">
            <seg n="cb86dc4c">
              Fru talman! Det gläder mig att Alliansen i alla fall har lyckats
              enas om en gemensam text i betänkandet.
            </seg>
          </u>
          <note type="speaker" n="84b245ef">
            Anf. 102 GÖRAN PETTERSSON (m) replik:
          </note>
          <u who="goran_pettersson_2397a6" xml:id="i-3952a10cf1bd851c-2" n="e713055f">
            <seg n="b0501804">
              Fru talman! Är det så lite som krävs för att glädja Max Andersson
              är jag också glad.
            </seg>
          </u>
          <note type="speaker" n="79f7e264">
            Anf. 103 PER ÅSLING (c):
          </note>
          <u who="per_asling_6cb3ca" xml:id="i-0663b64b156f27c0-0" n="9f601a0f">
            <seg n="2bbd76ef">
              Fru talman! Finanskrisen och dess efterverkningar har fortsatt
              att skapa utmaningar för och kräva extraordinära åtgärder av den
              ekonomiska politiken också under 2009. Det gällde även Riksbanken.
              När finanskrisen på allvar drabbade Sverige blev det viktigt för
              Riksbanken att skaffa nya verktyg för att få de finansiella marknaderna
              att fungera bättre, öka tillgången på kapital och försöka få ned
              olika räntor och räntepremier som hindrade penningpolitiken från
              att få genomslag i ekonomin.
            </seg>
            <seg n="7eac5261">
              En angelägen åtgärd var att banker och finansinstitut fick möjlighet
              att låna pengar av Riksbanken med längre löptider än normalt,
              vilket bidrog till en bättre fungerande kreditmarknad på kort
              och medellång sikt. Senare under året erbjöds lån på närmare ett
              år till fast ränta med syfte att ytterligare bidra till lägre
              räntor på lån till företag och hushåll. Riksbanken förstärkte
              valutareserven med 100 miljarder kronor, vilket förbättrade beredskapen
              att värna stabiliteten på de finansiella marknaderna.
            </seg>
            <seg n="8e51c458">
              Därtill accepterades flera typer av värdepapper som säkerhet
              för lån, och fler finansiella aktörer blev upptagna i kretsen
              av penningpolitiska motparter, allt i syfte att öka likviditeten
              och underlätta finansieringen på de finansiella marknaderna. Reporäntan
              sänktes under 2009 till den lägsta nivån hittills sedan inflationsmålet
              infördes 0,25 procent.
            </seg>
            <seg n="2419849d">
              Riksbanken gjorde klart att den nivån skulle bestå under en ganska
              lång period, vilket ökade trovärdigheten för penningpolitiken,
              i synnerhet i kombination med de åtgärder som jag nyss nämnde.
            </seg>
            <seg n="f7653f8d">
              Fru talman! Det sammanlagda resultatet av insatserna ledde till
              att det finansiella systemet började fungera bättre och att Riksbankens
              möjligheter att påverka inflationen och den reala ekonomin normaliserades.
              Riksbanken påtalar i årsredovisningen att detta visar hur viktigt
              det är med en nära och flexibel samverkan mellan de olika verksamheterna.
            </seg>
            <seg n="4c2790ef">
              Finansutskottet instämmer i den analysen och konstaterar att
              organisationen på ett smidigt och effektivt sätt har anpassat
              sig till de krav och utmaningar som följde i finanskrisens spår.
              Riksbankens insatser har tillsammans med regeringens och riksdagens
              åtgärder bidragit till att mildra krisens effekter, bromsat nedgången
              i sysselsättningen och begränsat produktionsbortfallet i den svenska
              ekonomin.
            </seg>
            <seg n="3f111955">
              Inget är naturligtvis så bra att det inte kan bli bättre. Riksbankschefen
              säger själv att nu när botten på lågkonjunkturen tycks ha passerats
              blir det tid att reflektera och dra lärdomar av krisen. Följaktligen
              skickade riksbanksfullmäktige och direktionen i mitten av februari
              en gemensam framställning till riksdagen om utredningsbehov med
              anledning av finanskrisen. Där tar man upp ett antal frågor, bland
              annat hur institut med problem bör hanteras, Riksbankens ansvar
              för att främja stabiliteten i det finansiella systemet, den finansiella
              infrastrukturen och rollfördelningen mellan myndigheter. Inte
              minst den senare frågan illustrerades tydligt under finanskrisen.
              Här finns det uppenbart mycket som kan och bör göras för att förstärka
              och tydliggöra mandatet och samordningen.
            </seg>
            <seg n="1f5d2006">
              En särskilt angelägen fråga, som jag ser det, är att utreda hur
              early warning-mekanismerna kan förbättras för att i möjligaste
              mån undvika en upprepning av det som hände den turbulenta hösten
              2008. I detta sammanhang ska dock noteras att Riksbanken i sin
              egen organisation inlett ett arbete med att samordna den interna
              kontrollen och styrningen. En central riskenhet har inrättats
              som säkert kommer att spela en viktig roll framöver.
            </seg>
            <seg n="708df3f8">
              Fru talman! Finanskrisen och de akuta åtgärderna till trots avstannade
              Riksbankens moderniserings- och effektiviseringsarbete inte under
              2009. Låt mig nämna några saker.
            </seg>
            <seg n="51e3cb66">
              Det sjösattes ett nytt betalningssystem mellan banker och andra
              finansiella aktörer, RIX-systemet, i februari med lyckat resultat.
              Under hösten påbörjades en utredning om Riksbankens roll i det
              centrala betalningssystemet som särskilt tittar på om det är Riksbanken
              eller någon extern operatör som ska tillhandahålla systemet och
              hur det i så fall bör ske.
            </seg>
            <seg n="6682a2f6">
              Eftersom RIX har en mycket stor betydelse för det finansiella
              systemet i Sverige påtalar vi i finansutskottet att det är av
              största vikt att eventuella förändringar i systemet analyseras
              och övervägs noga, inte minst vad gäller tydligt definierade ansvarsområden.
              Det är viktigt inte minst mot bakgrund av erfarenheterna från
              finanskrisen.
            </seg>
            <seg n="19acb54a">
              Fru talman! Låt mig till sist lyfta fram Riksbankens arbete för
              ökad öppenhet och transparens. Öppenhet och transparens är grunden
              för utvärdering och ansvarsutkrävande. På detta område har Riksbanken
              under en lång rad av år utmärkt sig på den internationella arenan.
              År 2009 togs ett viktigt steg mot ökad transparens när direktionen
              i april beslöt att i omedelbar anslutning till de penningpolitiska
              mötena publicera röstsiffrorna och eventuella reservationer. Beslutet
              har redan bidragit till en mer livlig diskussion om penningpolitiken,
              något som jag varmt välkomnar. Det fortsatt stora förtroendet
              för Riksbanken bland grupper i det svenska samhället kan med största
              sannolikhet kopplas samman med bankens kontinuerliga information
              under finanskrisen, som har bidragit till att minska osäkerheten
              i samhället.
            </seg>
          </u>
          <note n="4f4b1e17">
            Precis som Sonia Karlsson påtalade i talarstolen tillstyrker
            finansutskottet mot bakgrund av granskningen att riksbanksfullmäktige
            och Riksbankens direktion, beviljas ansvarsfrihet för sin verksamhet
            och förvaltningen av Riksbanken 2009. Även fastställandet av resultat-
            och balansräkningen i årsredovisningen tillstyrks. Utskottet har
            inget att invända mot fullmäktiges förslag till disposition av
            2009 års vinst.
          </note>
          <note n="27f53645">
            Jag yrkar bifall till finansutskottets ställningstagande.
          </note>
          <note type="speaker" n="d15423cc">
            Anf. 104 EMMA HENRIKSSON (kd):
          </note>
          <u who="unknown" xml:id="i-3a4d4bfc7d157c57-15" n="18b0ecf7">
            <seg n="b282c26c">
              Fru talman! Det är inte alltid lätt när man sitter på åhörarläktaren
              att hänga med i ett ärende när vi pratar om vad som kan tyckas
              vara två olika saker. Vi har här att ta ställning till hur Riksbanken
              skött sig under föregående år. Dessutom passar vi på att ta upp
              ett antal motioner som rör det som Riksbanken håller på med, det
              vill säga pengarna, och därmed euro och EMU som berörs i ett antal
              motioner.
            </seg>
            <seg n="61fb7e7f">
              Max Andersson tog i sitt anförande upp att många av våra europeiska
              grannar har haft problem. Det är befriande att höra att oppositionen
              erkänner det. Det kan ibland tyckas som att oppositionen menar
              att det bara är i Sverige det har varit en kris. Den kris vi haft
              under föregående år och i slutet av året dessförinnan är den största
              kris vi drabbats av sedan 30-talet. Det är en enorm kris som har
              drabbat hela Europa och större delen av världen. Det vi tar ställning
              till här är framför allt hur Riksbanken har klarat av att sköta
              sin del av ansvaret under krisen.
            </seg>
            <seg n="32358a1c">
              Vi kan konstatera när vi jämför oss med andra länder att Sverige
              har klarat sig väldigt bra. Utskottet var för en kort tid sedan
              på ett besök i Danmark. Vi fick frågan från våra kolleger: Hur
              kommer ni att göra nu när ni måste börja strama åt och dra tillbaka
              satsningar som ni behövt göra under krisen? Vi kan konstatera
              att Danmark, som är ett av de länder som har klarat sig bäst,
              står inför helt andra problem än vi i Sverige. Vi har klarat den
              här krisen utan att vi står inför att göra en massa nedskärningar.
              Vi har klarat krisen betydligt bättre än våra grannländer.
            </seg>
            <seg n="1e973c5f">
              Det kommer att bli tuffa år framöver för alla länder som har
              behövt göra stora insatser. Sverige är unikt i det avseendet.
              Det är klart att det kommer att innebära stora påfrestningar för
              eurosamarbetet. Jag har varit orolig under krisen för vad det
              kommer att innebära för eurosamarbetet. Eftersom länderna självklart
              lätt ser till sig själva gör en kris att ett samarbete ställs
              på sin spets. Hittills har jag blivit imponerad av att man ändå
              har klarat det så pass bra. Man hanterar krisen i Grekland med
              gemensamma satsningar och ställer upp för varandra. Jag hoppas
              att det kommer att fortsätta i den riktningen.
            </seg>
            <seg n="b7c05329">
              Jag tror att det är viktigt att vi när vi har gått igenom den
              värsta krisen analyserar och ser: Hur har eurosamarbetet klarat
              av det? Det finns en oro i Sverige att sådana här kriser ska göra
              att eurosamarbetet spricker och att vi därför bör stå utanför.
              Nu har vi sett att det hittills har klarat det. Det kanske är
              läge att göra en ordentlig analys och när man ser konsekvenserna
              inse att vi är mogna att gå in. Men det ska avgöras i en folkomröstning.
              När en eventuell sådan folkomröstning ska hållas är inte bestämt
              ännu, och det är också det vi i utskottet tar ställning till.
            </seg>
            <seg n="2e458594">
              Riksbanken har skött sig bra. Det är vi alla i utskottet överens
              om. Det är helt andra krav som ställs på en riksbank under en
              sådan här kris. Man måste öka utlåningen enormt. Det räcker inte
              med att bara laborera med räntan. Även om man har sänkt räntan
              till historiskt låga nivåer är det kombinationen med den ökade
              utlåningen i svenska kronor som gör att krisen har hanterats så
              pass bra.
            </seg>
            <seg n="f3b34771">
              Innan krisen hade man tänkt se över hur man skulle hantera valutareserven.
              Man skulle ha gjort det till nu, men vi kan konstatera att det
              har man inte gjort eftersom man har hanterat krisen i stället.
              Det var en klok bedömning, menar jag. Det är bättre att koncentrera
              sig på den akuta krisen. Men det ger också nya erfarenheter som
              är viktiga att ta med i den utvärdering som nu måste göras av
              hur vår valutareserv ska hanteras.
            </seg>
            <seg n="3ee55f3f">
              Tidigare talare har tagit upp hur vi ska disponera vinsten. Det
              finns principer fastlagda sedan 1998 och det har sedan gjorts
              vissa kompletteringar när det gäller hur vinsten ska disponeras.
              Det kan tyckas lite absurt, men när det är kris är det jättebra
              för Riksbanken och därmed för statskassan, eftersom man tjänar
              pengar på att låna ut pengar i kris. Hur vi fördelar den vinsten
              finns det principer för. Det är dessa principer som riksbanksfullmäktige
              har följt när man föreslagit hur vinsten ska fördelas, och det
              anser utskottet är klokt.
            </seg>
            <seg n="c09fd244">
              Med detta, fru talman, vill jag yrka bifall till förslaget till
              beslut i betänkandet.
            </seg>
          </u>
          <note n="a6f3fb2e">
            Överläggningen var härmed avslutad.
          </note>
          <note n="525e9f07">
            9 § Cykelfrågor
          </note>
          <note n="16c415a9">
            Föredrogs
          </note>
          <note type="speaker" n="ec74bc99">
            Anf. 105 INGEMAR VÄNERLÖV (kd):
          </note>
          <note n="87d702b6">
            Fru talman! Strax ska trafikutskottets betänkande TU14 med rubriken
            Cykelfrågor debatteras. Betänkandet är lite historiskt såtillvida
            att det är det första separata betänkandet som utskottet ägnar
            åt cykelfrågor. I betänkandet behandlar utskottet en motion från
            allmänna motionstiden 2008 och 14 motioner från samma tid 2009,
            vilket tillsammans blir 64 yrkanden. Motionerna rör bland annat
            mål och utgångspunkter för cykelpolitiken, cykelinfrastrukturåtgärder
            och regeländringar för att underlätta cykling.
          </note>
          <u who="ingemar_vanerlov_11cdc9" xml:id="i-1f9d57fbb5aa7572-0" n="f56a74d2" prev="i-9ae09d00dc9f15b7-0">
            <seg n="bc4dff3f">
              I betänkandet, som är uppdelat på sju moment, finns tio reservationer,
              varav en är en flerpartireservation av Socialdemokraterna, Vänsterpartiet
              och Miljöpartiet. De övriga nio är enpartireservationer av antingen
              Vänsterpartiet eller Miljöpartiet.
            </seg>
            <seg n="979bfc19">
              Fru talman! Låt mig göra några nedslag i hur cykelåkandet reglerades
              förr i tiden. Cykeln kom till Sverige i början av 1800-talet.
              År 1818 nämns velocipeden i tidningen Konst och Nyhets Magasin
              för Medborgare af alla Klasser . De första svenska cyklarna började
              tillverkas i slutet av 1860-talet. De tidigaste reglerna för cyklar
              och cykling var först och främst lokala föreskrifter. Första gången
              velocipeden dyker upp i svensk lagstiftning är 1868 i ordningsstadga
              för rikets städer.
            </seg>
            <seg n="7f3d2183">
              De lokala föreskrifterna som reglerade cykling tilldelades ägaren
              i samband med registreringsbeviset. Redan 1894 började man registrera
              cyklar i många städer och orter. Detta kan jämföras med registrering
              av bilar som infördes först 1907. Cyklar registrerades i vissa
              städer fram till mitten av 1950-talet.
            </seg>
            <seg n="0750d75b">
              I en vägtrafikstadga från 1923 anges att på velocipeden ska finnas
              både ringklocka och lykta. År 1936 stadgas vidare att två eller
              flera personer må icke färdas på cykel samt att det åligger cyklande
              att hålla minst en hand på styret och båda fötterna på pedalerna.
              Samma år lagstiftas även att cykelbana ska användas om sådan finns.
            </seg>
            <seg n="ddb849b1">
              År 2004 genomfördes den senaste större förändringen i och med
              hjälmtvånget för cyklister under 15 år.
            </seg>
            <seg n="5679ec1e">
              Fru talman! Efter denna rapsodiska tillbakablick är det dags
              för debatten om dagens cykelfrågor.
            </seg>
          </u>
          <note n="ed5d02d1">
            De lokala förordningarna som reglerade cykling på 1800-talet
            fastställde bland annat lokala hastighetsgränser och vilken typ
            av cykling som var tillåten. I exempelvis Luleå förbjöds tävlingsåkning
            inom staden 1898.
          </note>
          <note n="5c912576">
            År 1972 kom en ny reglering kring cykelns utrustning som bland
            annat definierade den bromsutrustning och belysning som krävdes
            för att cykla.
          </note>
          <note n="c37277ad">
            År 1979 kom en förordning som handlade om statsbidrag för cykelleder.
          </note>
          <note n="1fda731d">
            I trafikförordningen 1998 reglerades bland annat cyklisters väjningsplikt
            och omkörning.
          </note>
          <note type="speaker" n="c1860deb">
            Anf. 106 DÉSIRÉE LILJEVALL (s):
          </note>
          <u who="desiree_liljevall_8be4ad" xml:id="i-f44d1e6965e13d93-0" n="8a2da360">
            <seg n="03af5f87">
              Fru talman! Jag vill börja med att säga att det är hedrande att
              som första talare få lägga fram min syn på frågan i den här premiärdebatten
              för trafikutskottet kring ämnet cykel. Att antalet motioner har
              växt så till den grad att ämnet kräver sin egen diskussion i riksdagens
              kammare tyder på att intresset för cykeln som ett viktigt transportmedel
              ökar.
            </seg>
            <seg n="a79267d8">
              Som land har vi mycket att vinna på att fler börjar cykla. Alla
              svenskar som väljer cykeln framför bilen bidrar flitigt till att
              minska städernas trafikproblem. Luften blir renare, bullret måttligare
              och svenska folket friskare!
            </seg>
            <seg n="41753b50">
              Våra grannar, danskarna, som är ett cyklande folk påvisar stora
              hälsovinster med cykling. Hjärtat mår bättre, blodtrycket sjunker
              och musklerna stärks alltså rena rama namnam för kroppen, och
              det gagnar livslängden.
            </seg>
            <seg n="a1a70ded">
              Enligt det danska Institutet för idrott och biomekanik förlänger
              man livet med sex år om man som 30-åring börjar cykla en timme
              i veckan och fortsätter så livet ut. Danmark är en stor förebild
              när det gäller cykling, men även Sverige kan bli en föredömlig
              cykelnation om vi verkligen lägger manken till.
            </seg>
            <seg n="72fab538">
              I Helsingfors visar undersökningar att antalet cyklister har
              ökat med 75 procent under de senaste åren. Samtidigt visar Sikas
              senaste resvanestudie att endast var tionde svensk väljer cykeln
              när de ska ta sig någonstans. För att få fler att cykla i trafiken
              behöver vi bland annat förbättra framkomligheten och säkerheten
              för cyklister.
            </seg>
            <seg n="0a4fe724">
              Fru talman! Hemma i Kalmar är cykling på Ölandsbron en fråga
              som har stötts och blötts i många år och nu blommat upp rejält
              igen. Anledningen är att Trafikverket, tidigare Vägverket, för
              15 år sedan beslutade att förbjuda all cykeltrafik på bron, från
              att tidigare ha inskränkt sig till att säga nej till brocykling
              sommartid. Och nu diskuteras frågan om att avgiftsbelägga cykelbussen
              som fungerar som transfer över bron. Det här har fått folk att
              gå i taket, och meningsutbytena på både debattsidor och nyhetssidor
              i lokaltidningarna har haglat tätt den senaste tiden.
            </seg>
            <seg n="2d35b019">
              För ett par veckor sedan, den 1 april, verkade dock en lösning
              som tilltalade många ha sett dagens ljus. I tidningen Barometern
              berättade Rickard Ecke på Svevia att Trafikverket nu planerar
              en cykelväg som ska hängas som en balkonglåda på Ölandsbrons räcke.
              Idén kommer från ett vägentreprenörsföretag i alperna. De svenska
              initiativtagarna berättar att de inte är oroliga för säkerheten
              som ska tryggas med hjälp av ett litet räcke. De säger till tidningen:
              Men det viktigaste är ju utsikten, den lär bli fantastisk. Även
              det svenska Cykelfrämjandet är lyriskt över förslaget och tror
              att upplevelsen att susa ned från högbron med cyklarna kommer
              att bli sjukt fett.
            </seg>
            <seg n="269f73f2">
              Fru talman! Självklart är nyheten kring Trafikverkets planer
              att hänga ut cykelvägen som en balkonglåda från Ölandsbron ett
              aprilskämt. Det visar dock på att frågan kring en lösning för
              cyklande svenskar, i det här fallet Kalmarbor och Ölandsbor och
              en del av de nästan tre miljoner turister som besöker regionen
              varje år, behöver komma till ett avslut.
            </seg>
            <seg n="dc98cc05">
              Fru talman! Vi är överens med utskottet om det mesta som rör
              det här cykelbetänkandet, men på en punkt saknar vi ett rejält
              ställningstagande från regeringspartierna. Det handlar om lösningen
              för cykeltrafiken vid två-plus-ett-vägar, så kallade mitträckesvägar.
            </seg>
            <seg n="e78389c3">
              Generellt är cyklister en trafikantgrupp som är mycket utsatt.
              Skaderisken för cyklister per sträckenhet har beräknats till nio
              gånger högre än för biltrafikanter. Antalet omkomna i cykelolyckor
              uppgick till 18 personer under förra året. Under 2007 skadades
              nästan 3 000 cyklister så svårt att de blev inskrivna på sjukhus.
            </seg>
            <seg n="b3793024">
              Den enskilt viktigaste åtgärden för att förbättra säkerheten
              för landets cyklister och öka cykelresandet är att åstadkomma
              förbättrad infrastruktur för cykeltrafiken.
            </seg>
            <seg n="cf74f874">
              Utanför tätort, men delvis även inom tätort, tvingas cyklister
              till större delen att cykla på vägbanan eller på vägrenar av varierande
              bredd. Förbättrad säkerhet för dem som redan cyklar är alltid
              ett skäl att investera i cykelvägar samtidigt som det kommer att
              innebära att fler väljer att cykla.
            </seg>
            <seg n="239422ff">
              När landsvägar byggs om till två-plus-ett-vägar, eller om man
              så vill mitträckesvägar, måste man även ta cykeltrafiken i beaktning.
              Det räcker inte, som utskottet och regeringen vill, att bara fundera
              över huruvida en cykelväg vid två-plus-ett-väg ska anläggas eller
              inte. Man måste sätta ned foten och bestämma sig.
            </seg>
            <seg n="2dd48d67">
              Vi rödgröna anser att man ska anlägga en parallell cykelväg i
              anslutning till två-plus-ett-vägen. I vissa fall kan det vara
              aktuellt att märka ut cykelväg i vägrenen och att vägen också
              vid behov breddas. Vid de tillfällen när inget av detta går att
              lösa kan man förstås använda sig av andra lämpliga vägar som ligger
              i två-plus-ett-vägens närhet.
            </seg>
          </u>
          <note n="db66c709">
            Fru talman! Jag yrkar bifall till De rödgrönas gemensamma reservation,
            reservation 5.
          </note>
          <note n="96d079b2">
            I detta anförande instämde Claes-Göran Brandin och Lars Mejern
            Larsson (båda s) samt Peter Pedersen (v) och Karin Svensson Smith
            (mp).
          </note>
          <note type="speaker" n="2cf06a4f">
            Anf. 107 PETER PEDERSEN (v):
          </note>
          <u who="peter_pedersen_420991" xml:id="i-2639aea6152952fd-0" n="6093ea9e">
            <seg n="d05616e2">
              Fru talman! Vänsterpartiet står bakom ett stort antal av de reservationer
              som finns, men för tids vinnande nöjer vi oss med att yrka bifall
              till reservationerna 1 och 5.
            </seg>
            <seg n="47586643">
              Fru talman! Enligt Vänsterpartiet är cykel ett viktigt transportmedel
              och en del av den lösning som krävs om vi vill ställa om transportsektorn
              i mer miljövänlig riktning. Det finns fakta, vilket också nämns
              i betänkandet, om att ungefär hälften av alla bilresor som företas
              i landet är på sträckor som är fem kilometer eller kortare. Det
              känns som en överkomlig sträcka där man skulle kunna ta sig fram
              på annat sätt än med privatbil. Kan man bara få ett antal av de
              människor som i dag tar dessa korta resor med bil att gå eller
              cykla i stället skulle det öka cykelandelen rejält, vilket som
              sagt är en viktig del i omställningen av hela transportsystemet.
            </seg>
            <seg n="13adb0d1">
              I dag är privatbilarna normen när man planerar stads- och trafikmiljö.
              Det måste vi ändra på.
            </seg>
            <seg n="38fc8d61">
              Lyfter man upp cykelfrågor får man ofta höra raljanta synpunkter
              om att man vill tillbaka till det 1800-tal som vi hörde om i Ingemar
              Vänerlövs redovisning av cykelns historia. Vi hävdar dock att
              cykeln är ett modernt funktionellt transportmedel som bidrar till
              god hälsa, ger minskad trängsel, är yteffektivt och så vidare.
            </seg>
            <seg n="7d033e39">
              Vi skulle vilja ändra uttrycket att vara ute och cykla. I dag
              är det något negativt som betyder att man inte vet vad man pratar
              om. Det visar att cykeln är nedvärderad och ses som en lustighet
              i trafikpolitiken. Vi vill förändra det och göra det till något
              positivt. I fortsättningen ska vi försöka se det som något positivt
              att vara ute och cykla.
            </seg>
            <seg n="cd3cc9fb">
              Vi har liksom Miljöpartiet lagt fram en stor mängd förslag. Vi
              hade hoppats, fru talman, på ett enigt utskott. Vi var ganska
              nära, men tyvärr nådde vi inte ända fram. Jag uppfattar ändå att
              det finns en stor enighet i utskottet om att vi vill lyfta upp
              cykelfrågorna och se dem som viktiga.
            </seg>
            <seg n="5c876ae2">
              Det var tråkigt att vi inte lyckades få fram ett tillkännagivande
              vad gäller två-plus-ett-vägarna som Désirée Liljevall tog upp.
              I reservation 5 menar vi att om man anlägger en sådan väg och
              därmed tränger bort cyklisterna ska det självklart finnas ett
              krav på att man bygger en cykelväg intill som säkerställer fortsatt
              cykeltrafik och att det ska belasta vägbygget. Nu är det något
              slags ingenmansland när det gäller vem som är ansvarig för detta,
              och det är inte rimligt om man ska lyfta upp cykelfrågorna och
              göra dem viktiga.
            </seg>
            <seg n="b2819f3c">
              Om man ska få fler att cykla måste man vidta en rad olika åtgärder.
              Till exempel ska anvisningar för cyklister inte vara sämre än
              anvisningar för bilister. Det är inte rimligt att den som cyklar
              ska behöva korsa vägar och försöka ha koll på vägmärken för att
              veta om man cyklar på rätt ställe och i rätt riktning. Man kan
              inte ha lägre nivå på skyltningen för dem som går och cyklar.
              Vill man höja cyklisternas status måste de ha samma rättigheter
              och möjligheter som andra trafikanter. Att vi vill prioritera
              och möjliggöra för cyklister är också ett sätt att visa att vi
              tycker att det här är viktigt.
            </seg>
            <seg n="9a6f1bb1">
              Inte minst ska barn och ungdomar runt om i landet kunna ta sig
              till fritidsaktiviteter och skola utan att behöva skjutsas dit
              av föräldrar som tycker att trafikmiljön är för osäker och inte
              törs släppa i väg sina barn. Det är ytterligare ett exempel på
              att vi har låtit det gå för långt med att låta bilarna utgöra
              normen när man planerar en trafikmiljö.
            </seg>
            <seg n="6f643e84">
              Det är en långsiktig process i framtiden att man måste tänka
              nytt och prioritera de oskyddade trafikanterna, alltså de som
              går och cyklar.
            </seg>
            <seg n="37ecd359">
              Gående har företräde vid övergångsställen. En cyklist som går
              av cykeln och leder sin cykel över räknas som gående. Men cyklar
              man över ett övergångsställe har cyklisten inte samma rätt kontra
              bilisterna som den gående har. Vi anser att det finns all anledning
              att se över detta och stärka cyklisternas ställning även på den
              punkten.
            </seg>
            <seg n="85ff93e9">
              Det finns synpunkter på att det kan leda till trafikolyckor och
              så vidare för att man invaggas i falsk säkerhet. Det är i så fall
              en informationsfråga. Det hjälper inte att man har rätt som gående
              eller cyklist om man passerar en väg och blir överkörd. När man
              ligger där allvarligt skadad efter en trafikolycka är man inte
              hjälpt av att säga: Jag hade rätt; du skulle ha stannat.
            </seg>
            <seg n="2d7ab7e0">
              När det gäller att gå över ett övergångsställe eller cykla över
              en väg krävs det självklart åtgärder för att hitta sätt att säkerställa
              ökad respekt hos alla trafikanter. Alla måste vara medvetna om
              att man som trafikant måste ha kontakt med alla andra trafikanter
              när någon ska passera över en väg, för annars kan det hända olyckor.
              Det är dock en annan fråga.
            </seg>
            <seg n="5636daf0">
              Det är viktigt, som vi påvisar i en reservation, att även cyklisters
              företräde i vissa situationer lyfts upp, precis som vi har gjort
              när det gäller gående i andra sammanhang.
            </seg>
          </u>
          <note type="speaker" n="bbdb9e80">
            Anf. 108 KARIN SVENSSON SMITH (mp):
          </note>
          <u who="karin_svensson_smith_aa4519" xml:id="i-8ec5ef3f6d7617cd-0" n="ce51bc9d">
            <seg n="78e79a19">
              Fru talman! Jag yrkar bifall till reservationerna 4 och 5 i betänkandet.
              Jag känner lite som Désirée Liljevall historiens vingslag för
              att vi för första gången i Sveriges riksdag har ett cykelbetänkande.
              Vi har all anledning att göra det. I den proposition som regeringen
              har lämnat till riksdagen finns det många vackra ord om varför
              man ska satsa på cykel. Förutom hälsoargumentet, som Désirée Liljevall
              utvecklade väldigt väl, kan vi påtala att undersökningar har visat
              att man som cyklist förlänger livet med 30 procent. Vilka andra
              hälsopolitiska åtgärder har samma goda effekt?
            </seg>
            <seg n="ad1f0bd0">
              Ur klimatsynpunkt är det angeläget att många av de korta resorna
              med bil i stället görs med cykel för att minska belastningen på
              klimatet.
            </seg>
            <seg n="445248da">
              Det finns också goda säkerhetsargument för att öka cyklingen
              i förhållande till biltrafiken, kanske inte i första hand för
              dem som cyklar men för alla andra. Det är väldigt få personer
              som blir ihjälkörda av en cyklist. Det är ett säkerhetsargument
              för att fler ska cykla i stället för att köra bil.
            </seg>
            <seg n="54affdac">
              Frågan är varför cyklingen minskar. Som vi redovisar i vårt betänkande
              har andelen persontransporter med cykel minskat trots alla goda
              argument. Det har med säkerhet att göra. Trots att alla skulle
              må bra av att fler cyklar och färre kör bil är det tyvärr vanligt
              att föräldrar som vill att barnen ska komma säkert till skolan
              skjutsar barnen dit i bil. I många skolor består merparten av
              biltrafiken i samband med skolstart och skolslut av föräldrar
              som skjutsar sina barn för att skydda dem. Att föräldrarna då
              bidrar till andra barns osäkerhet är tyvärr inte bekant för alla.
            </seg>
            <seg n="4a6022a7">
              En av de mest angelägna åtgärderna är därför att se till att
              säkra cykelvägarna och se till att det runt skolorna blir allt
              större zoner som är bilfria och där bara de som levererar varor
              till skolan och de som är rörelsehindrade får använda sig av bil.
              Det skulle vara såväl en säkerhetsåtgärd som en hälsoåtgärd och
              en klimatåtgärd.
            </seg>
            <seg n="909efa1e">
              I gårdagens Expressen fanns det en intressant artikel om en cyklist
              som cyklar i min valkrets. Han cyklar från Malmö till Lund flera
              gånger i veckan. Han påtalar att man på de ställen där det inte
              finns separata cykelvägar möts av en aggressiv bilism. Det känns
              osäkert. Även om man är van och följer alla regler som finns för
              cyklister är man utsatt för faror.
            </seg>
            <seg n="a340124a">
              Han påtalar att vi har en hel del av lära av Danmark och Holland
              där cykling är betydligt mer utbredd än i Sverige. Där är det
              ett annat beteende i umgänget mellan bilister och cyklister. I
              artikeln berättas att i Holland handlar halva körkortsutbildningen
              om hur man som bilist beter sig gentemot gångtrafikanter och cyklister.
            </seg>
            <seg n="1ad16116">
              Säkerhet är väldigt viktigt. Miljöpartiet har stora sympatier
              för det cykelpolitiska manifest som Svensk Cykling har tagit fram.
              Där påtalas behovet av biltrafikfria zoner runt landets alla grundskolor
              och att man tryggar cykelvägarna till och från skolorna så att
              barnen kan förflytta sig själva.
            </seg>
            <seg n="678d73cd">
              Cykelboxar, det vill säga en indragen stopplinje vid alla ljusreglerade
              korsningar, innebär att cyklister slipper den fara det innebär
              att ställa sig bredvid ett tungt fordon som lastbil eller buss.
              Det blir ofta en död vinkel när det fordonet ska svänga framför
              cyklisten. Cykelboxarna gör att man tryggt kan ställa sig framför
              motorfordonen och vara först att ta sig över när ljuset slår om
              till grönt.
            </seg>
            <seg n="33676689">
              Min erfarenhet av cykelboxar från den stad jag bor i, Lund, är
              mycket god. Det känns säkrare, är säkrare och leder till att fler
              använder cykel för sina transporter.
            </seg>
            <seg n="ff0972e3">
              I Svensk Cyklings cykelpolitiska manifest talar man för en grön
              våg för cyklister i rusningstrafik. Det för mig in på ett annat
              gott argument för cykling. Det är faktiskt ett bra sätt att minska
              trängseln i trafiken. Vi pratar om trängselavgifter och andra
              åtgärder för att framkomligheten i våra större städer ska bli
              bättre i rusningstrafik. Om fler cyklar i stället för att åka
              bil minskar faktiskt trängseln både för cyklisterna och för de
              bilar som har argument för att ta sig fram i rusningstid.
            </seg>
            <seg n="4eaba88e">
              En grön våg för cyklister i rusningstrafik, det vill säga att
              ljuset slår om till grönt så att man inte behöver vänta, är ett
              sätt att främja cykling.
            </seg>
            <seg n="a37baab5">
              Det har tidigare tagits upp från talarstolen att man kan utvidga
              zebraloggan till att gälla även för cyklister och inte bara för
              gångtrafikanter, så att man kan ta sig över i korsningarna. Det
              bör kombineras med fysiska hinder som sänker hastigheten för bilarna
              så att man minskar risken för olyckor. Det är också ett klokt
              sätt att främja cyklismen i Sverige.
            </seg>
            <seg n="a5c3ac47">
              Det cykelpolitiska manifestet påtalar en annan sak som vi har
              tagit upp i reservationen och i betänkandet, nämligen att man
              måste öronmärka det som är avsett för cykling. Bortom de vackra
              orden i propositionen om att cykling är bra minskar på många ställen
              möjligheten att cykla på grund av att man gör om två-plus-ett-vägarna
              av trafiksäkerhetsskäl. Det är en utveckling som vi i Miljöpartiet
              biträder. Många gånger försvinner samtidigt den möjlighet man
              tidigare hade att cykla säkert vid vägrenen eller på separat cykelväg.
              Därför är det viktigt, som vi framhåller i vår gemensamma reservation,
              att man säkerställer cykling på två-plus-ett-vägar genom att upprätta
              en säker cykelled och att man gör det med medel som är avsedda
              för vägutbyggnad och trafiksäkerhetsåtgärder på vägen.
            </seg>
            <seg n="4af2ec00">
              Detta visar att det gäller att inte bara skriva vackert utan
              också, om man menar allvar med det man säger, förse politiken
              med möjligheten att nå de mål man sätter upp. Om man menar allvar
              med att cykling ska öka måste man vidta de åtgärder som behövs.
              I det här fallet handlar det om att öronmärka pengar, kräva återrapportering
              och kraftigt öka den andel av medlen som tidigare Vägverket, numera
              Trafikverket, kan och bör använda för att främja en säker cykling.
            </seg>
            <seg n="993ea8d0">
              I många fall handlar det om en med- eller motfinansiering av
              de åtgärder som kommuner och regioner vill vidta. Den granskning
              som har gjorts av hur regionerna tar sitt ansvar för cykling visar
              att det finns väldigt stora brister.
            </seg>
            <seg n="dd9939a4">
              Det har delvis att göra med vem som har beslutsmakten i trafikpolitiken.
              Många gånger är det till övervägande delen män, och dessutom män
              i den åldersgrupp där andelen cyklande är lägst. Det kanske inte
              är helt konstigt att andra åtgärder än cykelvägar prioriteras
              när regionerna ska fastställa sina program. När man säger att
              man vill vidga arbetsmarknadspolitiska regioner och främja tillväxten
              är det infrastruktur för personbilar snarare än cyklar som hamnar
              i fokus när man fördelar åtgärderna.
            </seg>
            <seg n="3b5fc01b">
              Både för hälsans, klimatets och säkerhetens skull behöver vi
              ha det yteffektiva transportsystem som cykling utgör. Därför hoppas
              jag på en fortsatt klok debatt i riksdagen. Den startar i dag
              då vi behandlar vårt första cykelpolitiska betänkande.
            </seg>
          </u>
          <note type="speaker" n="b34d977c">
            Anf. 109 MALIN LÖFSJÖGÅRD (m):
          </note>
          <u who="unknown" xml:id="i-3a4d4bfc7d157c57-16" n="18b0ecf7">
            <seg n="f0498e5d">
              Fru talman! Cykling är något som de flesta av oss kan relatera
              till. Vi kanske använder cykeln flitigt för motion eller för att
              ta oss till och från arbetet eller till någon fritidsaktivitet.
              Vi kanske minns barndomen då cykeln var något särskilt, speciellt
              så här års när våren är på väg, snön är på väg bort och sanden
              sopas från gatorna.
            </seg>
            <seg n="a0465d23">
              Jag växte upp i ett mindre samhälle i Småland där cykeln för
              mig innebar en frihet att kunna röra mig själv, ta mig till fotbollsträningen
              på andra sidan stan, träffa mina kompisar och på ett smidigare
              sätt kunna ta mig till skolan. Jag minns fortfarande min gula
              cykel med bockstyre och handbroms. På den tiden var det ingen
              som tänkte på hjälm eller andra skydd. I dag är det lag på att
              alla under 15 år ska ha hjälm när de cyklar. Hjälmen är ett ovärderligt
              skydd för både stora och små om olyckan skulle vara framme.
            </seg>
            <seg n="c7275cb4">
              Trafiksäkerheten är en viktig fråga när det gäller cyklister.
              Men trafiksäkerhetsarbetet måste ta sin utgångspunkt i att vi
              har olika transportslag och att en åtgärd för att förbättra för
              en grupp inte ska få negativa effekter för andra. Vi måste hela
              tiden utveckla trafiksäkerhetsarbetet och särskilt med fokus på
              våra barn och andra oskyddade trafikanter.
            </seg>
            <seg n="7b0f5e59">
              Fram till 1960-talet var cykeln mer av en norm i samhället. Sedan
              gjorde bilen sitt riktiga intåg. Men cykeln har fortsatt att finnas
              kvar som ett transportmedel.
            </seg>
            <seg n="5df65ad7">
              Jag tycker att det är glädjande att vi i dag har den första riktiga
              cykeldebatten och att cykeln som transportmedel lyfts fram alltmer.
              Det är nämligen så att om transportsektorn ska kunna bli långsiktigt
              hållbar är det viktigt att vi främjar mer klimateffektiva sätt
              att transportera oss där kommer cyklingen in och att vi ser till
              hela resan.
            </seg>
            <seg n="405a310c">
              Vi vet också, vilket vi har hört från bland andra Désirée Liljevall,
              att satsningarna på cykling skapar bra förutsättningar för ökad
              folkhälsa. Flera av oss i kammaren deltog i går på ett seminarium
              där vi fick höra om erfarenheter från bland annat Danmark. Men
              satsningar på cykling ger också ökad tillgänglighet och minskar
              miljöpåverkan. Fler som cyklar bidrar till mindre trängsel och
              därmed till bättre framkomlighet till exempel för kollektivtrafiken.
            </seg>
            <seg n="a69d496e">
              Fru talman! Kopplingen mellan cykling och hälsa kommer alltmer
              i fokus, och det tycker jag är viktigt. Många ser fördelar med
              att förena nytta med motion, det vill säga att cykla till och
              från jobbet. Jag ser allt fler i min närhet, som bor på min gata,
              som använder cykeln som ett naturligt sätt att pendla. De gör
              det inte bara sommartid utan även vintertid. Det ställer krav
              inte bara på investeringar utan också på drift och underhåll av
              cykelstråken, inte minst vintertid.
            </seg>
            <seg n="82ded5b2">
              Den stora potentialen för cykling finns inom tätorter och kanske
              främst inom våra större städer där resorna oftast är kortare än
              fem kilometer och vi har en stor trängsel. Men vi får inte glömma
              arbetet med att öka attraktiviteten för cykling även utanför tätorterna
              eller mellan orter.
            </seg>
            <seg n="f9391435">
              Vi får inte heller glömma den viktiga cykelturismen. Cykling
              som turism och rekreation omsätter årligen miljardbelopp i Europa.
              Sverige har goda förutsättningar inom detta område, vilket också
              skulle innebära stora fördelar för den lokala utvecklingen och
              fler jobb.
            </seg>
            <seg n="1267268f">
              Vi måste förstärka cykelns roll och se till att den ingår som
              en naturlig del av transportsystemet och arbeta målinriktat för
              att göra cykeln till ett attraktivare alternativ för hela eller
              delar av resan. För att kunna göra detta krävs det en rad olika
              insatser, alltifrån ny infrastruktur till trafiksäkerhet, väganvisningar
              och kommunikation.
            </seg>
            <seg n="2302d73b">
              Men den enskilt viktigaste frågan och en grundförutsättning för
              att kunna cykla, förutom att man har en cykel, är att det finns
              infrastruktur, att det finns vägar och cykelvägar och att det
              finns sammanhängande stråk som gör det möjligt att ta sig från
              en punkt till en annan. Men vi måste också se till att fler utnyttjar
              den redan befintliga infrastrukturen i större utsträckning än
              i dag.
            </seg>
            <seg n="32fad6b5">
              Cykelns andel av det totala trafikarbetet har minskat trots att
              riksdagen har uttalat mål om en ökad andel. Även om cykelfrågorna
              har getts en ökad prioritet i olika avseenden sedan en ganska
              lång tid tillbaka måste vi höja ambitionsnivån.
            </seg>
            <seg n="700f7e7a">
              Satsningar på cykling och cykelinfrastruktur är i mångt och mycket
              en fråga för avvägningar som man kan relatera till regional och
              lokal nivå. Men det är viktigt att även staten och regeringen
              pekar ut inriktningen.
            </seg>
            <seg n="2e479586">
              Fru talman! Cykelfrågorna är viktiga för oss i Alliansen, och
              vi går även här från ord till handling liksom vi gör inom andra
              delar av transportområdet. I infrastrukturpropositionen som kom
              hösten 2008 lyfts cykelns betydelse fram på ett väsentligt tydligare
              sätt än vad som gjorts tidigare. Jag vågar påstå att man inte
              har lyft fram cykelns betydelse på detta sätt sedan före 1960-talet.
            </seg>
            <seg n="597b6281">
              Förutom att Alliansen har preciserat olika målsättningar och
              lagt fram konkreta förslag i infrastrukturpropositionen och i
              den nya målstrukturen har det varit klart uttalat i direktiven
              till åtgärdsplaneringen där regeringen tydligt har pekat ut för
              trafikverken och länen att upprättande av nationell plan och länsplaner
              ska omfatta åtgärder som främjar användning av cykel.
            </seg>
            <seg n="952b91a6">
              Alliansregeringen lägger också tydligt fokus på att förbättra
              förutsättningarna för cyklandet och cykelresan. Vi har under dessa
              snart fyra år gjort en stor omstrukturering av transportpolitiken
              och övergått från ett stuprörstänk till en helhetssyn med ökat
              fokus på resenärerna, vilket också kommer att ge effekt när det
              gäller cyklingen. Perspektivet på hela resan måste vara det centrala.
              Det ska vara enkelt, tryggt och säkert att cykla från A till B,
              att cykla till bussen eller tåget eller att byta mellan de olika
              transportslagen. Det är också en viktig fråga ur jämställdhetssynpunkt.
            </seg>
            <seg n="561cbcd6">
              Jag som resenär måste kunna koppla ihop cykling med andra transportsätt,
              till exempel kollektivtrafik. Det måste finnas parkeringsplatser
              även för cyklar, och jag som resenär måste kunna ta med mig cykeln
              på bussen eller tåget. Det finns många viktiga och angelägna åtgärder
              som föreslås och diskuteras i betänkandet och som vi debatterar
              här och nu.
            </seg>
            <seg n="1f9ad46a">
              Regeringen har tagit initiativ till en rad olika åtgärder som
              handlar om att underlätta för att kombinera cykling med kollektivtrafik
              och om att vi måste få in cykelfrågorna i ett tidigare skede i
              planeringsprocessen. En aktuell fråga är cykelparkeringar där
              Boverket har ett uppdrag att utarbeta en vägledning för hur cykelparkeringar
              ska kunna beaktas i den fysiska planeringen.
            </seg>
            <seg n="909ba5be">
              Fru talman! I det förslag till åtgärdsplanering som nu presenterats
              kan vi konstatera att mer än 3 miljarder kronor läggs på cykelåtgärder.
              Det handlar om 1 miljard från den nationella planen och 2,3 miljarder
              från länsplanerna. Totalt är det alltså mer än 3 miljarder kronor,
              vilket är en klar nivåhöjning jämfört med tidigare.
            </seg>
            <seg n="05170ab7">
              Ska vi se en positiv utveckling och förbättring inom cykelområdet
              är det även viktigt med uppföljning. Den nya målstrukturen inom
              transportområdet som riksdagen beslutade om förra året ger förutsättningar
              för att detta ska ske på ett bättre och tydligare sätt än tidigare,
              och Alliansen tillförde då också hälsa som en del inom hänsynsmålet.
              Jag kan konstatera att raljerandet från oppositionen då får man
              nu äta upp. Nu är detta en viktig fråga för ansvariga myndigheter
              att arbeta vidare med, inte minst att följa upp just hälsoaspekten
              i målstrukturen.
            </seg>
            <seg n="b67eb95b">
              Fru talman! Många initiativ är tagna, och mycket arbete pågår
              som ger stora förutsättningar för ökad cykling. Men det är viktigt
              att dessa åtgärder följs upp. Det är vi i trafikutskottet tydliga
              med i betänkandet. Vi betonar också att regeringen bör överväga
              skärpta krav i framtiden om inte önskade effekter uppnås.
            </seg>
            <seg n="d108d37f">
              Ni som hör denna debatt och läser trafikutskottets betänkande
              kan konstatera att Alliansen och oppositionen i det stora hela
              är överens när det gäller behovet av att få fler att cykla.
            </seg>
            <seg n="a16ed5c9">
              Som också konstateras i betänkandet är eller kommer många av
              motionsförslagen att bli tillgodosedda genom det arbete som nu
              pågår genom utvecklings- och beredningsarbete, dels i Regeringskansliet,
              dels ute på myndigheterna. Jag tycker att det är synd att vi inte
              kunde få ett enigt betänkande. Men jag förstår samtidigt att det
              måste vara jobbigt för oppositionen att än en gång konstatera
              och se att Alliansen även inom cykelområdet levererar och ser
              till att det sker saker.
            </seg>
          </u>
          <note n="ca78c505">
            Fru talman! Avslutningsvis yrkar jag bifall till förslaget i
            betänkandet och avslag på reservationerna.
          </note>
          <note type="speaker" n="9a3cd927">
            Anf. 110 DÉSIRÉE LILJEVALL (s) replik:
          </note>
          <u who="desiree_liljevall_8be4ad" xml:id="i-f44d1e6965e13d93-1" n="8a2da360">
            <seg n="3eb1bb9c">
              Fru talman! Jag kan också konstatera, precis som Malin Löfsjögård,
              att trafikutskottet är överens om att cykeln blir viktigare för
              svenska folket som transportmedel och att vi politiker behöver
              hitta lösningar för att underlätta cyklisternas möjligheter att
              röra sig säkert, tryggt och smidigt i trafiken.
            </seg>
            <seg n="25ea2d07">
              Vi har hört Malin Löfsjögård plädera för att få utvecklingen
              att ta fart och för att man snabbare ska nå målet om en ökad andel
              cykeltrafik.
            </seg>
            <seg n="8f9a87ff">
              Det verkar alltså inte råda någon tvekan om målmedvetenheten
              från Malin Löfsjögårds sida. Däremot är regeringens ambitionsnivå
              något blekare och behöver förstärkas.
            </seg>
            <seg n="93c408d7">
              Jag undrar varför vi inte har kunnat enas i trafikutskottet om
              att ge regeringen en tydlig signal om att vi verkligen tycker
              att en fungerande gång- och cykeltrafik ska prioriteras. Varför
              kunde inte trafikutskottets borgerliga ledamöter ställa sig bakom
              ett tillkännagivande till regeringen i denna fråga?
            </seg>
          </u>
          <note type="speaker" n="a8d728dd">
            Anf. 111 MALIN LÖFSJÖGÅRD (m) replik:
          </note>
          <u who="unknown" xml:id="i-3a4d4bfc7d157c57-17" n="18b0ecf7">
            <seg n="56cb043d">
              Fru talman! När det gäller alternativvägar eller, som oppositionen
              nu föreslår, att det ska byggas parallella cykelvägar kan jag
              konstatera att det i så fall är en nyordning. I dag gäller inte
              ens för motorvägar att vi där ska bygga parallella cykelvägar.
              Däremot finns det krav på alternativvägar.
            </seg>
            <seg n="d4d41303">
              Vår infrastrukturminister Åsa Torstensson har bland annat i en
              interpellationsdebatt här i riksdagen det finns också med i betänkandet
              klargjort att det är självklart att vid investeringsobjekt, till
              exempel vid två-plus-ett-vägar, överväga cykelfrämjande åtgärder.
              Då kommer kostnaden att belasta det enskilda vägprojektet eftersom
              det kan bli uppenbara problem för cyklisterna.
            </seg>
            <seg n="8137f50a">
              Vägverket, numera Trafikverket, har redan i uppdrag att titta
              på frågan och gör en inventering av vägar med mitträcken. Denna
              inventering ska ligga till grund för övervägandena.
            </seg>
            <seg n="6fa7347b">
              Först och främst är det i sammanhanget lite grann av att slå
              in öppna dörrar eftersom ett arbete redan pågår. I reservationen
              och när det gäller det ni säger om ett tillkännagivande tar ni
              faktiskt ett steg längre. Därför är min fråga: Var finns den sedelpress
              som ska bekosta de parallella cykelvägar som vi ska se utefter
              alla två-plus-ett-vägar och alla motorvägar?
            </seg>
          </u>
          <note type="speaker" n="1188c315">
            Anf. 112 DÉSIRÉE LILJEVALL (s) replik:
          </note>
          <u who="desiree_liljevall_8be4ad" xml:id="i-f44d1e6965e13d93-2" n="8a2da360">
            <seg n="47d6f05f">
              Fru talman! Återigen: Vi är överens om mycket här. Just därför
              förstår jag inte resonemanget. Senast i dag har jag med en representant
              för Trafikverket pratat om cykling. Han vittnade om hur intressant
              frågan om cyklingen är och om vilka intressanta utmaningar som
              han som tjänsteman blir sugen på att sätta tänderna i för att
              utveckla cykeltrafiken. Malin Löfsjögård har väl ingen annan uppfattning?
            </seg>
            <seg n="3519bf4b">
              Om det nu inte är så stor skillnad i synen på den här frågan
              undrar jag: Hur i all världen kommer det sig att de borgerliga
              ledamöterna inte går oss till mötes och formulerar en klar och
              tydlig viljeinriktning till regeringen? Och varför yrkar majoriteten
              avslag på motionerna?
            </seg>
            <seg n="64cd2b58">
              Fru talman! Vi slår inte in öppna dörrar, utan vi försöker öppna
              dörrar.
            </seg>
          </u>
          <note type="speaker" n="8114fd9f">
            Anf. 113 MALIN LÖFSJÖGÅRD (m) replik:
          </note>
          <u who="unknown" xml:id="i-3a4d4bfc7d157c57-18" n="18b0ecf7">
            <seg n="43319a13">
              Fru talman! En dörr som redan är öppen behöver inte öppnas. Som
              jag redogjort för och som jag vet att mina allianskolleger kommer
              att redogöra för dessutom finns detta med i betänkandet pågår
              otroligt mycket arbete. Vi vet också att detta i direktiven till
              åtgärdsplaneringen var klart uttalat. Nu kan vi se resultat av
              det i form av 3,3 miljarder kronor en klar nivåhöjning jämfört
              med tidigare plan.
            </seg>
            <seg n="e67ef836">
              Sedan är frågan om Désirée Liljevall verkligen lyssnade på vad
              jag sade. Beträffande det som ni vill ha ett tillkännagivande
              om pågår redan ett arbete. Det är en självklarhet att titta på
              just cykling samt på hur det påverkas och hur det kommer att bli
              med det i framtiden.
            </seg>
            <seg n="3a99f35b">
              Det oppositionen föreslår beträffande tillkännagivandet är de
              facto en nydaning. Ni föreslår och vill att det byggs cykelvägar
              parallellt med alla två-plus-ett-vägar. Jag gissar att ni också
              vill ändra den ordning som gäller för motorvägar, det vill säga
              att det också där ska finnas parallella cykelvägar. Så är det
              ju inte i dag. Men varifrån ska de pengarna tas? Ska de tas från
              annat trafiksäkerhetsarbete eller från arbete med andra cykelåtgärder?
            </seg>
            <seg n="c973d534">
              (TREDJE VICE TALMANNEN: Jag vill påpeka att Désirée Liljevall
              inte har möjlighet att svara.)
            </seg>
            <seg n="a8588a79">
              Nej, det har hon inte. Men Désirée kunde ha svarat i sitt andra
              inlägg.
            </seg>
            <seg n="16e053cb">
              Det är i alla fall fråga om en klar skillnad och om en nyordning.
              Det är synd att du, Désirée, inte ger ett svar om det, för jag
              undrar var de pengarna finns eller vilka åtgärder som ni inte
              ska vidta. Det handlar om att använda de pengar som vi har på
              ett bra och effektivt sätt.
            </seg>
          </u>
          <note type="speaker" n="cf72e8aa">
            Anf. 114 PETER PEDERSEN (v) replik:
          </note>
          <u who="peter_pedersen_420991" xml:id="i-2639aea6152952fd-1" n="6093ea9e">
            <seg n="d03127fa">
              Fru talman! I det längsta försökte jag undvika att begära replik
              för att det skulle kännas att vi var överens. Men sedan kom brasklappen
              på slutet där det på Malin lät som att det liksom var på rent
              trots som vi bestämde oss för att reservera oss. Jag gillar inte
              falsk historiebeskrivning.
            </seg>
            <seg n="b9775c9a">
              I betänkandet har framför allt Vänstern och Miljöpartiet enormt
              många yrkanden. På en massa ställen svarar ni att de nog kommer
              att tillgodoses. Men i en fråga har vi tyckt att det är viktigt
              att gemensamt sätta ned foten. I våra motionsyrkanden är det en
              ganska öppen skrivning. När mitträckesvägar anläggs ska man beakta
              förutsättningar att ta sig fram på annat sätt än med bil. Det
              gäller till exempel cyklisterna som annars trängs bort.
            </seg>
            <seg n="7c542f32">
              Vi säger att man ska undersöka förutsättningarna för att anlägga
              parallellvägar. Om ni tycker att det är en så korkad formulering
              hade ni haft alla möjligheter att lyfta fram den och säga: Just
              den formuleringen kan vi inte gå med på, men vi kan tänka oss
              en mer öppen skrivning. Vem vet? Kanske hade ni lyckats med det.
              Men faktum är att ni efter fem, sex, sju minuters ajournering
              kom fram till att det av någon anledning politisk misstänker jag
              inte var bra att komma överens här. Det var ni som inte ville
              komma överens. Vi visade stor beredvillighet att komma fram till
              en gemensam ståndpunkt.
            </seg>
            <seg n="f5b3109a">
              När det gäller nästa betänkande som vi ska prata om här i dag
              har ni ett förslag om ett tillkännagivande. I så fall slås öppna
              dörrar in även där, kan man säga. Där har ni gjort en annan bedömning.
              Ni hade alla förutsättningar att sätta ned foten och att visa
              på enighet. Skulden i det avseendet kan inte läggas på oppositionen.
              Vi gjorde i princip allt vi kunde för att kunna komma överens.
              Men ni hittade det lilla halmstrå som gjorde att ni kunde avvisa
              det vi föreslagit. Det tycker jag är trist.
            </seg>
          </u>
          <note type="speaker" n="ba02d6cc">
            Anf. 115 MALIN LÖFSJÖGÅRD (m) replik:
          </note>
          <u who="unknown" xml:id="i-3a4d4bfc7d157c57-19" n="18b0ecf7">
            <seg n="47e1d9a3">
              Fru talman! Jag tror att vi alla, också vi i Alliansen, har sträckt
              oss ganska långt för att nå enighet.
            </seg>
            <seg n="2797d553">
              Det jag menade i mitt anförande är att det är ganska märkligt
              att nio reservationer till dök upp när vi diskuterade en av era
              punkter och inte kom överens om den. Det gäller ju frågor som
              vi har mycket bra skrivningar om och där vi väldigt långt går
              er till mötes och konstaterar att de flesta motionsyrkandena redan
              är eller är på väg att bli tillgodosedda.
            </seg>
            <seg n="22db02d9">
              I reservation 5 om ett tillkännagivande står det klart och tydligt:
              När landsvägar byggs om till s.k. mitträckesvägar eller två-plus-ett-vägar,
              måste en parallell cykelväg anläggas. Det är en nydaning, för
              så har det inte tidigare varit. Det gäller att hitta en alternativ
              väg. Självklart ska man se till att det går att cykla och att
              det kan göras på ett säkert sätt. Mycket arbete kring det pågår
              inom Trafikverket, som Åsa Torstensson har klargjort bland annat
              i en interpellationsdebatt här i kammaren.
            </seg>
          </u>
          <note type="speaker" n="9747d0f1">
            Anf. 116 PETER PEDERSEN (v) replik:
          </note>
          <u who="peter_pedersen_420991" xml:id="i-2639aea6152952fd-2" n="6093ea9e">
            <seg n="5cbfb8ea">
              Fru talman! I slutet av vår reservation står det om att låta
              studera förutsättningarna för att i samband med ombyggnad till
              mitträckesväg samtidigt anlägga en parallell cykelväg. Jag tror
              inte att formuleringen ens fanns när ni avvisade detta. Reservationen
              har nämligen tillkommit och vidareutvecklats efteråt. Om ni tyckte
              att det var en dålig formulering och om ni ville ha en mer öppen
              skrivning kunde ni ha lagt fram förslag om det. Men jag hörde
              inga sådana argument eller förslag över huvud taget. Ni kom fram
              till att vi inte var överens. Därmed fullföljde vi, som vi hela
              tiden sagt, våra övriga reservationer.
            </seg>
            <seg n="71c28867">
              I finansieringsfrågan är det ett känt faktum att det om man valt
              mellan att bygga motorväg och att bygga mitträckesväg till exempel
              blir betydligt billigare man får dessutom mycket mer väg per kilometer
              med mitträckesväg än med motorväg. Bara genom att man har inriktningen
              att inte bygga så mycket motorvägar utan att i stället satsa på
              att bygga om, förstärka och förbättra befintliga vägar frigörs
              ett utrymme. Därmed kan man se till att också de som cyklar kan
              ta sig fram. Finansieringsfrågan går alltså att lösa om man har
              den här inriktningen.
            </seg>
          </u>
          <note type="speaker" n="ff9e7780">
            Anf. 117 MALIN LÖFSJÖGÅRD (m) replik:
          </note>
          <u who="unknown" xml:id="i-3a4d4bfc7d157c57-20" n="18b0ecf7">
            <seg n="3218c755">
              Fru talman! Ja, så är det. De pengar vi har ska vi använda på
              ett effektivt och bra sätt. Det jobbar alliansregeringen tydligt
              med. De förslag som läggs fram handlar om att jobba efter fyrstegsprincipen.
              Man tittar på vad det är som ska byggas. Man ser också till behoven.
            </seg>
            <seg n="1a94c6c3">
              På vissa ställen kan det finnas behov av nya motorvägar. På andra
              ställen finns det behov som bygger på trafiksäkerhetsskäl eller
              andra trafikskäl för att bygga två-plus-ett-vägar.
            </seg>
            <seg n="1718587f">
              När det gäller cykling behöver inte det ena förta det andra,
              utan det gäller att se till att använda pengarna på ett bra sätt.
              Därmed får man loss pengar till att vidta åtgärder som främjar
              cyklingen till exempel.
            </seg>
            <seg n="022f54af">
              Och när det gäller ställningstagandet i fråga är det faktiskt
              så att vi inte hade er skrivning i ord så att säga när vi diskuterade
              i trafikutskottet. Det är fråga om en nydaning; ni vill anlägga
              parallella cykelvägar. Jag vet att Peter Pedersen inte kan svara,
              men jag undrar varifrån pengarna ska tas om vi ska börja anlägga
              parallella cykelvägar. Jag ser inte att det på alla ställen skulle
              gynna även cykelinfrastrukturen eftersom man då kommer att få
              låsa pengar. Vi har ju andra ställen för alternativa vägar som
              det går att använda. På en del ställen finns inte det, och då
              kan det vara så att förslaget blir en ny cykelväg. Det är ju ingenting
              som någon från något parti har motsatt sig. Men i er reservation
              och i ert tillkännagivande är det en nydaning, och det finns en
              prislapp på den också som jag inte har fått svar om.
            </seg>
          </u>
          <note type="speaker" n="92beb0cc">
            Anf. 118 SOLVEIG ZANDER (c):
          </note>
          <u who="solveig_zander_bb1f11" xml:id="i-69cda9b1613ab7ce-0" n="0f78c474">
            <seg n="df82d62c">
              Fru talman! Även jag gläds åt att vi har ett betänkande som handlar
              om enbart cykling i dag. Det är banbrytande i allra högsta grad.
              Med det här ska väl cyklingen verkligen få ett genomslag i transportpolitiken.
              För min del tycker jag att det krävs att det inte bara är en trafikpolitisk
              fråga eller bara en säkerhetsfråga, utan det krävs en helhetssyn
              på trafiken för att göra cyklingen attraktiv.
            </seg>
            <seg n="85005b74">
              Det är en härlig debatt, och den visar att det är vår, för det
              är då man pratar om cyklingen, eller hur?
            </seg>
            <seg n="720dfae2">
              Själv är jag, som sagt, mycket angelägen om att få bort stämpeln
              på cyklingen som bara ett säkerhetsproblem. Om man inte gör det
              till en trafikpolitisk fråga kommer cykeln alltid att betraktas
              som udda och som någonting för sig självt. Cykeln är ett fantastiskt
              fordon och ska också betraktas som det. Det är inte bara så att
              det är nyttigt för oss för folkhälsan och för själen att cykla,
              utan det är ju faktiskt också ett sätt att transportera sig. Det
              måste vi poängtera mer i det här sammanhanget. Det är därför som
              vi nu tar det här betänkandet, för det handlar i allra högsta
              grad om trafikpolitik och transportpolitik.
            </seg>
            <seg n="a86e0822">
              Sedan är det också så att cykelfrågorna har fått en lokal prägel.
              Det är på lokal nivå som man har löst det här med cykelvägar och
              möjligheter att transportera sig. Nu lyfter vi frågan och det
              är väldigt viktigt till att komma in både på nationell och på
              regional nivå. För det är när det kommer in på den nivån som cykeln
              och transportsystemet kan ses i sitt infrastruktursammanhang.
            </seg>
            <seg n="1916268f">
              Det pågår just nu, som alla vet, mycket satsningar på att utveckla
              cykelleder i Sverige, både kortare och längre sådana. Mängden
              pengar som satsas på detta kan enligt oppositionen aldrig vara
              nog. Hela tiden kräver man från vänsterkartellen mer och mer.
              Man är aldrig nöjd, inte ens när regeringen nyligen i åtgärdsplaneringen
              redovisade pengar till fler gång- och cykelvägar runt om i landet.
            </seg>
            <seg n="989f53a3">
              I många län, regioner, har man valt att lägga länspengarna till
              infrastrukturen på bland annat satsningar på cykelleder. Ett av
              de projekt som regeringen har varit med och finansierat är Kattegattleden
              som är Sveriges första nationella längre cykelturistled. Observera
              att det är Sveriges första nationella cykelturistled. Då kan man
              undra varför den inte har kommit tidigare om cyklingen har varit
              så angelägen för oppositionen.
            </seg>
            <seg n="64512c3e">
              Möjliggörandet av Kattegattleden innebär om jag inte är felunderrättad
              ungefär 125 nya arbetstillfällen. Men oppositionen kräver mer
              och mer, och det enda som man har kunnat komma överens om att
              man skulle ha satsat mer på och som inte finns i det här betänkandet
              är just det som gäller cyklingen tillsammans med två-plus-ett-vägarna.
              Det är det enda, och det är otroligt intressant att det i ett
              betänkande finns en punkt som man inte är överens om.
            </seg>
            <seg n="99dcdc62">
              Jag, tillsammans med föregående talare, undrar: Var i er budget
              finns satsningar på just detta? Jag har inte hittat det i de budgethandlingar
              som jag har läst från er tidigare.
            </seg>
            <seg n="64359284">
              Ungefär år 2000, alltså för tio år sedan, fastställde Vägverket
              tillsammans med övriga intressenter en oerhört ambitiös cykelstrategi
              för att Sverige skulle bli mer attraktivt och för att det skulle
              bli bättre och lättare att cykla. Det har inte hänt någonting
              på det området under de här åren, utan cyklingen har, precis som
              Karin Svensson Smith sade, minskat. Men nu när vi har ett alliansstyre
              och ett departement som styrs av centerpartister har cyklingen
              fått ett eget betänkande.
            </seg>
            <seg n="57893de0">
              Vi har också faktiskt sett att trenden har börjat förändras.
              Det cyklas mer nu, och det är självklart bland annat tack vare
              att man har pekat på detta. Förra året när betänkandet kom, Framtidens
              resor och transporter infrastruktur för hållbar tillväxt , tror
              jag att det hette, hade vi en debatt i Almedalen. När jag i det
              sammanhanget påpekade att cyklingen i betänkandet nämndes specifikt
              sade Karin Svensson Smith att det inte gjorde det. Hon blev lite
              överrumplad i det sammanhanget. Men nu har man fått upp ögonen
              för cyklingen, och nu kräver man som sagt att cyklingen ska finnas
              med när man gör någonting med de här två-plus-ett-vägarna. Tidigare
              har det varit mycket tystare om det i alla sammanhang, vill jag
              hävda.
            </seg>
            <seg n="08747294">
              Vi pratar alla om att det är i de korta resorna på omkring fem
              kilometer som det finns en potential att utveckla cyklingen. Då
              måste man identifiera vilka hinder som finns för att cykla de
              korta sträckorna. Ett av dem är att man vill ha bilfria möjligheter
              att cykla. Det gäller speciellt i tätortsområdena mellan de små
              tätorterna och den större tätorten.
            </seg>
            <seg n="99beb329">
              I mitt fall är det Uppsala som är den stora tätorten. Dit vill
              man nu cykla mer och mer. Då måste vi se till att vi får cykelvägar
              som är bilfria. Det är väldigt viktigt.
            </seg>
            <seg n="f0c84166">
              En annan del i det här är att man måste kunna kombinera cyklingen
              med hela transportsystemet. Man måste kunna cykla en bit för att
              sedan ta en buss eller för att sedan ta cykeln med på tåget. Det
              har inte varit så lätt de senaste åren. Själv arbetade jag en
              tid i Västerås och bodde i Enköping. Då tog jag cykeln på bussen
              och så cyklade jag hem därifrån ibland. Det har inte varit möjligt
              under 1015 år att göra på det sättet. Nu börjar det bli lättare,
              och det är en viktig fråga, för det är på det sättet man kan kombinera
              cykeln med det övriga transportväsendet.
            </seg>
            <seg n="2e3b89c2">
              En annan viktig del är det som Banverket också har påpekat, och
              det är att man måste kunna ha cykelparkeringar som är säkra. Jag
              undrar hur många cyklar jag har fått stulna vid järnvägsstationen
              i Enköping under årens lopp. Jag vill inte ens tänka efter. Senast
              hände det förra året. Det är inte roligt när man kommer till stationen
              och ska cykla hem och cykeln är borta. Och det är definitivt inte
              roligt när man ska skaffa sig en ny cykel, för det kostar ju en
              del.
            </seg>
            <seg n="cd0e3592">
              Banverket har tagit fram en rapport som heter Cykel på tåg Möjligheter
              och svårigheter . Det har man gjort för att man vill få alla dem
              som är intressenter att medverka till att man också kan parkera
              sin cykel på ett säkert sätt så att man vet att den finns där
              när man kommer tillbaka.
            </seg>
            <seg n="0d014756">
              Man bygger sådana här cykelparkeringar i landet. I Lund finns
              det sedan länge ett cykelparkeringshus som är jättebra. I Malmö
              ska det i slutet av året finnas ett i närheten av Citytunneln
              vid stationen. Jag tror att där ska finnas plats för ungefär 2
              000 cyklar. I Helsingfors ska man bygga ett i Älvsjö med omkring
              250 platser. Det går åt rätt håll, för det är cykelparkeringshus
              vi vill ha, inte bara bilparkeringshus. Om vi ska cykla behöver
              vi ha sådant som gäller för cykeln.
            </seg>
            <seg n="4f739d45">
              Jag vill framföra något som jag, Alliansen och Centerpartiet
              tycker är oerhört viktigt, nämligen att det finns en helhetssyn
              på transportpolitiken. Tack vare att vi nu har ett gemensamt trafikverk
              kan man fokusera på hela resan. Det ger möjligheter att kombinera,
              och därmed har cykeln fått en helt ny möjlighet; den ses som en
              del i det trafikpolitiska arbetet. Jag vill därför betona det
              som också utskottet skrivit, att uppföljningen av hur man kombinerar
              resor ska utvecklas. Om man inte gör någonting åt det tänker utskottet
              följa upp frågan så att det verkligen blir det som nu förväntas.
              Om ingenting görs tänker vi ställa högre krav på regeringen för
              att så ska bli fallet.
            </seg>
            <seg n="38f9e2e6">
              Jag måste också säga några ord om cykelturismen. Turismen är
              viktig för oss. Den är viktig för att hela landet ska kunna leva.
              Nutek har sagt att vi i Sverige kan förvänta oss att intäkterna
              från cykelturismen på 20 års sikt skulle kunna inbringa åtminstone
              1,5 miljoner per år. I dag är det 0,2 miljoner. Det skulle betyda
              oerhört mycket för landsbygden att få de inkomsterna.
            </seg>
            <seg n="08c17a03">
              Själv har jag cyklat på Gotland, Åland, Bornholm, längs Göta
              kanal och vad ni vill. Om det ska bli möjligt för våra ungdomar
              att cykla framöver måste vi se nya möjligheter. Då måste man kunna
              kombinera cykeln med alla andra trafikslag och också ha möjlighet
              att ta sig fram i hela landet.
            </seg>
          </u>
          <note n="8881348d">
            Med det, fru talman, vill jag yrka bifall till utskottets förslag
            i betänkandet och avslag på samtliga reservationer.
          </note>
          <note type="speaker" n="2aa4966e">
            Anf. 119 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-8ec5ef3f6d7617cd-1" n="ce51bc9d">
            <seg n="5ee66db0">
              Fru talman! Nej, oppositionen är inte nöjd. Vi är inte nöjda
              om man säger en sak och sedan gör något annat. I propositionen
              talas det vackert om att öka cyklingsandelen, men för att det
              ska bli allvar, för att trenden med fortsatt cykling ska fortsätta,
              är det viktigt att man kan ordna en säker infrastruktur för cykling.
            </seg>
            <seg n="00d484b0">
              Solveig Zander påtalade att vi tidigare inte varit tillräckligt
              uppmärksamma på den trafiksäkerhetsförbättring det innebär att
              sätta upp mittvajrar, att två-plus-ett-vägar måste kombineras
              med åtgärder för att säkra cyklingen. Nu gör vi det, och det är
              faktiskt inte regeringens förtjänst att vi har ett cykelbetänkande.
              Anledningen till att vi har ett sådant betänkande är att det finns
              ett stort antal motioner om det, i vårt fall med 45 hemställanspunkter.
              Det är inte svar på en proposition utan ett motionsbetänkande.
            </seg>
            <seg n="3e9b222f">
              Svensk Cykling har tillsammans med Per Kågeson inventerat hur
              det ser ut med cykelinfrastrukturen ute i regionerna. Det visar
              sig att man satsar en väldigt liten andel på cykel. Därför tycker
              vi att om man verkligen menar allvar med att främja cyklismen
              kunde man göra ett tillkännagivande om att säkra cykelvägnätet,
              så att det inte minskar när vanliga vägar görs om till två-plus-ett-vägar
              med mittvajer. Om det blir mindre infrastruktur kan vi vara rätt
              säkra på att cyklingen fortsätter att minska i stället för att
              trenden bryts och den ökar igen.
            </seg>
            <seg n="87fa4a9b">
              En tjänsteman vid Vägverket i Uppsala som är mätingenjör kontaktade
              mig och var väldigt orolig för att man tog bort det som tidigare
              var cykelväg längs vägrenarna när man gjorde om vägar till två-plus-ett-vägar.
              Jag förstår inte varför Solveig Zander och resten av utskottet
              inte kan biträda oss i oppositionen i ett tillkännagivande, om
              det nu är så att man menar allvar med den här frågan.
            </seg>
          </u>
          <note type="speaker" n="dbdefd04">
            Anf. 120 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-69cda9b1613ab7ce-1" n="0f78c474">
            <seg n="76b550ad">
              Fru talman! Jag tycker att det är viktigt med cykelvägar, vilket
              jag sagt flera gånger. I den infrastrukturproposition som tillkännagavs
              förra veckan står speciellt upptaget pengar för cykelleder. Var
              i den tidigare majoritetens betänkanden har man kunnat läsa om
              detta?
            </seg>
            <seg n="6ad06803">
              Jag har också sagt att jag tycker att man ska cykla säkert, och
              det gör man, fru talman, om det finns en annan väg bredvid en
              två-plus-ett-väg. Även infrastrukturministern har talat om andra
              alternativ, vilket det alltså finns bredvid två-plus-ett-vägarna.
            </seg>
            <seg n="d621e580">
              Sedan handlar det, som vi tidigare hört, om ekonomi. Varifrån
              ska vi ta pengarna? Var i ert budgetförslag finns satsningen på
              det, Karin Svensson Smith? Det är en mycket viktig fråga. Och
              varför skulle det ur hälsosynpunkt vara så bra att cykla bredvid
              en två-plus-ett-väg där det finns en oerhörd trafik? Det är ju
              därför den byggts om till en två-plus-ett-väg. Är det inte bättre
              ur hälsosynpunkt att cykla på en väg som går en bit därifrån?
              Jag förstår inte varför det är så oerhört angeläget att få en
              cykelväg precis bredvid en två-plus-ett-väg.
            </seg>
          </u>
          <note type="speaker" n="e8eec067">
            Anf. 121 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-8ec5ef3f6d7617cd-2" n="ce51bc9d">
            <seg n="4beea772">
              Fru talman! Jag tror inte att Solveig Zander riktigt har förstått
              vår reservation. När man gör om en väg som normalt har cyklingsmöjligheter
              i båda riktningarna till en två-plus-ett-väg och utestänger cyklisterna
              reagerar vi och menar att Trafikverket i samband med att möjligheten
              till cykling tas bort måste ha ett uppdrag att inrätta en ny cykelväg
              som kompenserar för den som försvinner.
            </seg>
            <seg n="ca08cf18">
              Vättern runt är populärare än någonsin och ett tecken på att
              allt fler människor vill cykla långt, men man vill också cykla
              säkert. Vättern runt var fullbokat nio månader innan den ägde
              rum. Det finns även många andra tecken på att cykelintresset är
              stort, också när det gäller längre sträckor. Anledningen till
              att man kanske inte vill ha en cykelväg väldigt långt ifrån är
              att om man använder cykeln som sitt vardagliga sätt att transportera
              sig vill man inte cykla långa kringelkrokar. Om man cyklar exempelvis
              mellan Lund och Malmö är det tillräckligt långt ändå. Då vill
              man ha en lika rak och gen väg som bilisterna men med det rättmätiga
              kravet på säkerhet.
            </seg>
            <seg n="ca85cdb9">
              Vi har i våra motioner inga problem utan har i flera år angett
              att Vägverket bör ha en öronmärkt summa, och återrapportering,
              för att successivt öka cykelvägnätet och understödja de kommuner
              som vill bygga en bättre cykelinfrastruktur. Vi gör inte som Alliansen,
              fortsätter att satsa på det som var modernt under förra århundradet,
              det vill säga bygger nya motorvägar som inbjuder till ännu mer
              bilism och därmed indirekt försvårar för cyklister att känna sig
              hemma i transportsystemet. Vi tycker att transportsystemet borde
              ha den helhetssyn som Solveig Zander talar om men har lite svårt
              att leva upp till.
            </seg>
          </u>
          <note type="speaker" n="28dfb751">
            Anf. 122 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-69cda9b1613ab7ce-2" n="0f78c474">
            <seg n="e2ab8f2e">
              Fru talman! Jag börjar med det sista som Karin Svensson Smith
              tog upp. Vi satsar mycket pengar i vår infrastrukturproposition
              på vägar. Det beror på att vägnätet i Sverige är så ofantligt
              mycket större än andra transportvägar, till exempel järnvägen.
              Det är dock järnvägen som fått de största procentuella satsningarna
              i vår infrastrukturproposition.
            </seg>
            <seg n="400863fc">
              Man utestänger inte cyklingen om man bygger om en väg till två-plus-ett-väg.
              Möjligheten finns att cykla bredvid, på andra vägar. Så ofantligt
              många meter längre blir det inte. Själv transporterar jag mig
              ganska ofta mellan Enköping och Uppsala. Där har vi fått en två-plus-ett-väg,
              och jag måste säga att om man varit tvungen att bygga en cykelväg
              bredvid hade vi aldrig fått den trafiksäkra ombyggnaden av länsvägen
              mellan Enköping och Uppsala, en väg där det tidigare hände många
              olyckor. Då hade de pengarna inte funnits.
            </seg>
            <seg n="30c7d1e0">
              Vi har en infrastruktur som är oerhört eftersatt. Då gäller det
              att vi använder pengarna på det bästa sätt som finns i dag. Vi
              får ta det ena efter det andra. Vi kan inte ta allt på en gång.
              Det är det som är problemet, men det är det som ni inte inser,
              eftersom ni inte vet hur man hanterar ekonomi.
            </seg>
          </u>
          <note type="speaker" n="ef835410">
            Anf. 123 PETER PEDERSEN (v) replik:
          </note>
          <u who="peter_pedersen_420991" xml:id="i-2639aea6152952fd-3" n="6093ea9e">
            <seg n="be6a2263">
              Herr talman! Nu gäller det att svinga vilt. Det är min specialitet
              som boxningsälskare. Jag tycker bara att svingarna som kom på
              slutet blev något genomskinliga.
            </seg>
            <seg n="11923e86">
              Vi skriver till exempel: I vissa fall kan det också vara aktuellt
              att märka ut cykelfält i vägrenen, och att vägen också vid behov
              breddas. Vi har alltså alternativa lösningar.
            </seg>
            <seg n="78918f1b">
              Dessutom blir man lite fundersam vad gäller ekonomin. Vänsterpartiet
              konstaterar i sina motioner och yrkanden att endast 1 procent
              av de pengar som staten och kommunerna avsätter till vägsatsningar
              går till cykel, medan 10 procent av trafiken består av cykling.
              Är det en rimlig fördelning?
            </seg>
            <seg n="2f772503">
              Jag tycker inte att man ska hålla på och tala om varför ingenting
              gjordes tidigare. Vi kan konstatera att det gjorts för lite satsningar.
              Men det är ni som bestämmer och har möjlighet att påverka och
              öka den andelen i så fall, och det har ni inte gjort. Vänsterpartiet
              ökar anslaget från 200 miljoner per år, som ni har, till 700 miljoner.
              Det är en halv miljard extra per år. Det är bara att gå in och
              titta i våra budgetmotioner. Så ligger det till.
            </seg>
            <seg n="cfeacefc">
              Man blir också fundersam när ni alltid ska försöka hitta kryphål.
              Nu är ni inne på att vi inte har råd med allting. Det är vi helt
              överens om. Vi skriver i reservation 5: Principen bör vara att
              det trafikslag som orsakar skaderiskerna också ska finansiera
              åtgärderna.
            </seg>
            <seg n="627fc59b">
              Ni har hänvisat till Åsa Torstenssons svar i en interpellationsdebatt
              den 15 december 2009. Åsa Torstensson säger där följande, förkortat:
              Det föreslås att cykelfrämjande åtgärder ska övervägas vid varje
              investeringsprojekt. I dessa fall kommer kostnaden att belasta
              det enskilda vägprojektet.
            </seg>
            <seg n="81ed7625">
              Åsa Torstensson har samma uppfattning som oppositionen, kan man
              säga. Om man bygger en mitträckesväg är det rimligt att man också
              ska säkerställa en säker cykeltrafik. Det ska belasta det projektet,
              med en alternativ väg, en parallellväg eller andra åtgärder som
              säkerställer cykeltrafik. Man blir ju tveksam till om ni i övrigt
              har den ståndpunkten.
            </seg>
          </u>
          <note type="speaker" n="be16037e">
            Anf. 124 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-69cda9b1613ab7ce-3" n="0f78c474">
            <seg n="03c5a81e">
              Herr talman! Det var jättebra att Peter Pedersen citerade detta.
              Åsa Torstensson sade att man ska säkerställa att det finns en
              cykelväg. Det betyder inte att man måste göra det i anslutning
              till vägen, som jag förstår att ni har krävt i er motion. Hon
              säger att det mycket väl kan vara någonting som finns bredvid.
              Men man ska se till att den är cykelbar. Självklart är det så.
              Det är precis det hon säger.
            </seg>
            <seg n="043d1560">
              Peter Pedersen tar upp att vi hittills inte har gjort något och
              att det bara är 1 procent som avsätts till cykelvägar. Jag sitter
              själv med i insynsrådet vid länsstyrelsen i Uppsala län. Man har
              fått ett uppdrag i länsstyrelserna att titta på infrastruktur
              och hur man ska lösa det miljömässigt med alla tänkbara skäl.
              I de utredningar som länsstyrelserna har gjort framgår det nu
              att man måste göra mer för cyklisterna.
            </seg>
            <seg n="b5aa748c">
              Som Peter Pedersen vet krävs det utredningar och förslag innan
              man kan vidta åtgärder. Men de är på gång nu, eftersom våra länsstyrelser
              har fått så tydliga uppdrag att titta på det här. Tre år är en
              lång tid. Fyra år har vi snart haft möjlighet att styra landet.
              Vi förstår att det krävs mycket längre tid för att komma till
              rätta med alla de saker som har varit eftersatta. Cyklingen och
              cykelmöjligheterna är en sådan sak. Men det kommer, det kan jag
              lova. Tack vare att man nu har preparerat och gjort klart har
              man möjlighet att göra något åt det rent praktiskt.
            </seg>
          </u>
          <note type="speaker" n="8582a0bf">
            Anf. 125 PETER PEDERSEN (v) replik:
          </note>
          <u who="peter_pedersen_420991" xml:id="i-2639aea6152952fd-4" n="6093ea9e">
            <seg n="b4850d46">
              Herr talman! Jag tycker fortfarande att det är trist att vi fastnar
              i formuleringarna. Vad innebär bredvid och parallellt? Det är
              klart, parallellt är parallellt, men frågan är hur långt avståndet
              från vägen är.
            </seg>
            <seg n="638728a2">
              Det vi borde kunna komma överens om, tycker jag, är att om man
              försämrar framkomligheten för cyklister genom att anlägga en mitträckesväg
              där man omöjliggör cykling måste man säkerställa att de cyklisterna
              kan ta sig fram mellan punkt x och y på ett sätt som är säkert
              och som inte innebär att man måste cykla 500 meter, en kilometer
              eller en halvmil extra. Det ökar inte intresset för att cykla.
              Vi ska främja cyklandet. Då kan man inte vidta åtgärder som försvårar
              det.
            </seg>
            <seg n="bb00d5e3">
              Det hade varit mycket angenämt om ni från majoritetens sida hade
              kommit med några alternativa förslag i utskottet, till exempel:
              Vi tycker att skrivningen är alltför kategorisk. Kan vi inte tänka
              oss en mer öppen skrivning, så att det står att vi vill säkerställa
              även framkomligheten för cyklister om man vidtar åtgärder som
              försvårar för dem? Men det fanns inget sådant intresse över huvud
              taget. Det är någonting som ni kommer med som ett litet halmstrå
              för att bekräfta varför ni inte kunde gå med på tillkännagivandet
              eller någon typ av initiativ. Det är trist, men det är bara att
              hoppas att vi nu i verkligheten kan komma fram till och stå för
              det vi säger här i kammaren, att vi gemensamt tycker att det är
              viktigt att vi säkerställer möjligheten för fler att cykla mellan
              punkt x och y. Vi ska inte försvåra det. Det kommer inte att öka
              andelen cyklister.
            </seg>
          </u>
          <note type="speaker" n="f816d174">
            Anf. 126 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-69cda9b1613ab7ce-4" n="0f78c474">
            <seg n="45b41a9d">
              Herr talman! För att inte låta alltför negativ, för det är jag
              inte: Jag tycker att man från oppositionen har jobbat väldigt
              bra med att lyfta fram frågan och få den så här långt. Jag uppskattar
              verkligen det ni har gjort. Det är viktigt att vi uppmärksammar
              cyklismen i trafikhänseende.
            </seg>
            <seg n="758088c4">
              Det vi är oense om måste jag vara uppriktig och säga. För mig
              är det inte bra att ha en cykelled precis bredvid en två-plus-ett-väg.
              Jag tycker fortfarande att det ur hälsosynpunkt inte är det allra
              bästa alternativet när den ligger alldeles bredvid. Jag tänker
              också på hur säkerheten är när man cyklar på vägrenen på en väg
              som inte har ett räcke emellan och inte är en två-plus-ett-väg.
              Det är livsfarligt. Att man tog bort cyklingsmöjligheten därifrån
              tycker jag är rätt.
            </seg>
            <seg n="c5225470">
              Jag tror att man med vett och sans kommer att lösa detta på sikt.
              Det vi inte är överens om är att vi skulle ha gått med på er motion.
              Nu har vi sagt att vi ska följa upp det här och se till att regeringen
              medverkar till att vi får det bättre. Det avslutas betänkandet
              med. Vi har ett gemensamt ansvar för att se till det. Jag uppskattar
              vad ni har gjort.
            </seg>
          </u>
          <note type="speaker" n="a6224a34">
            Anf. 127 NINA LARSSON (fp):
          </note>
          <note n="a7570901">
            Herr talman! Jag börjar med att yrka bifall till förslaget i
            utskottets betänkande och avslag på motionerna.
          </note>
          <u who="nina_larsson_4f4abc" xml:id="i-5b9df5fec8d23729-0" n="885553de" prev="i-b52690cf58fddcb3-0">
            <seg n="62b2ff62">
              I dag debatterar vi ett cykelbetänkande för första gången i denna
              kammares historia. Det är någonting riktigt roligt, måste jag
              säga, inte bara för att cykelfrågor är viktiga för framtiden av
              flera anledningar, utan också för att oppositionens reservationer
              är så underhållande.
            </seg>
            <seg n="3b04c007">
              Det har också varit mycket roligt att få lyssna till andra ledamöters
              cykelerfarenheter och även det lilla inlägget från Peter Pedersen
              om att uttrycket ute och cyklar hädanefter snarare borde ses som
              någonting positivt. Det lyfter det positiva med cyklingen i den
              här debatten, och det är bra. Jag kan också rekommendera mina
              cyklande kolleger att ta sig till Klarälvsbanan i Värmland och
              cykla längs älven, en mycket vacker upplevelse, måste jag säga.
            </seg>
            <seg n="f9debc8c">
              Själva betänkandet lyfter fram en rad saker som alliansregeringen
              gjort för cykling. Den visar upp forskningen inom en rad områden
              och uppdrag till trafikverken och Nutek att analysera och komma
              med förslag på åtgärder. I de rätt nyligen framtagna transportpolitiska
              målen har vi fört in ett mål om hälsa. Detta torde verkligen gynna
              cykling i högre utsträckning.
            </seg>
            <seg n="b9cdbc0e">
              Infrastrukturpropositionens avsnitt om åtgärder för ökad cykeltrafik
              finns också med. I regeringens direktiv till trafikverken för
              åtgärdsplaneringen finns klart och tydligt uttalat att åtgärderna
              ska främja cykelanvändandet. Vi har också sett en ökning av satsningarna
              på cykelåtgärder jämfört med tidigare period.
            </seg>
            <seg n="4b97dd08">
              Vi i utskottsmajoriteten ställer oss bakom detta betänkande som
              är mycket tillmötesgående gentemot flera av motionerna. Betänkandet
              tar upp en rad fördelar med cykling och lyfter på ett tydligt
              sätt upp frågan om att prioritera cykelåtgärder. Motionerna anses
              i mångt och mycket som tillgodosedda eller på väg att bli det.
            </seg>
            <seg n="50d90e1d">
              Åtgärder som leder till en ökad andel cykelresor bidrar till
              att nå många mål, bland annat minskad miljöpåverkan, minskad trängsel
              och positiva effekter på folkhälsan. Det finns även stora möjligheter
              till utveckling av näringar kring cykelturism.
            </seg>
            <seg n="0f7cd57a">
              Potentialen att öka andelen cykelresor av de kortare resorna
              är mycket stor, främst när det gäller arbetspendlingen. En omfattande
              inventering har genomförts för att kartlägga förutsättningarna
              för cykelresor mellan landets tätorter och vilka investeringar
              som behövs.
            </seg>
            <seg n="7ae2b9cc">
              En stor del av behoven av att utveckla infrastrukturen finns
              längs det kommunala vägnätet inom tätorter och på det regionala
              vägnätet. Planerade investeringar i cykelvägar längs det nationella
              vägnätet tar främst sikte på att skapa möjligheter till arbetspendling.
              Förslaget innefattar även åtgärder som förbättrar möjligheterna
              att nå exempelvis tätortsnära mål för turism.
            </seg>
            <seg n="6cff2748">
              I planen satsas närmare 1 miljard kronor vilket bland annat innebär
              att ca 50 mil ny cykelväg anläggs längs det nationella vägnätet.
              Dessutom ingår att förbättra möjligheterna att parkera cyklar
              vid viktiga bytespunkter och bygga gång- och cykelportar samt
              skyltningsåtgärder.
            </seg>
            <seg n="43466c7b">
              Det finns goda förutsättningar att åstadkomma ett flertal längre
              sammanhållna leder för cykelturism i exempelvis Skåne, Blekinge,
              Halland, Västra Götaland, södra Småland, Öland, Östergötland och
              Helsingforss län. En led där arbetet redan har kommit i gång är,
              som vi också kunde höra, Kattegattleden.
            </seg>
            <seg n="a43d9753">
              I samband med nybyggnation av nationella vägar och mittsepareringsåtgärder
              ska behovet av kompletterande cykelvägar prövas. Det innebär att
              ytterligare cykelvägar kan komma att anläggas och då finansieras
              via den åtgärd som är planerad för två-plus-ett-vägen.
            </seg>
            <seg n="2634d630">
              Cykeln har en självklart stark ställning i framtidens transportsystem.
              Detta har vi påbörjat under denna mandatperiod, inte minst med
              de transportpolitiska målen, infrastrukturpropositionen och nu
              senast planläggningen av infrastruktur till 2021.
            </seg>
            <seg n="4fd364d3">
              Vi i Folkpartiet liberalerna verkar för ett flexibelt transportsystem
              där resenären effektivt kan växla mellan de transportslag som
              för ändamålet passar bäst. Vi ska ha ett transportsystem som gör
              det lätt för människor att resa med cykel, tåg, buss, bil eller
              vad det nu kan tänkas vara för färdsätt som lämpar sig för stunden
              i framtiden.
            </seg>
            <seg n="6593d784">
              Jag tror på flexicyklisten, och jag tror på flexiresenären eller
              flexibilisten kalla det vad ni vill. Jag tror på människors förmåga
              att själva välja vad som passar bäst för deras ekonomi och situation
              och för vår miljö.
            </seg>
            <seg n="af7ef8a6">
              Cykeln är ett av de mest konkurrenskraftiga färdmedlen för framtiden,
              och detta bör vi främja på olika sätt. Jag kan konstatera att
              regeringen lägger 1 miljard i plan och utöver detta också bidrar
              med 2,3 miljarder genom länsplanerna, det vill säga totalt 3,3
              miljarder.
            </seg>
            <seg n="dfcedc32">
              Ännu en gång har alliansregeringen visat att vi är bäst när det
              gäller och levererar när det krävs!
            </seg>
          </u>
          <note n="a6f3fb2e">
            Överläggningen var härmed avslutad.
          </note>
          <note n="3cc9a82f">
            10 § Drivmedels- och fordonsfrågor m.m.
          </note>
          <note n="16c415a9">
            Föredrogs
          </note>
          <note type="speaker" n="a22114b1">
            Anf. 128 MALIN LÖFSJÖGÅRD (m):
          </note>
          <u who="unknown" xml:id="i-3a4d4bfc7d157c57-21" n="18b0ecf7">
            <seg n="e4c54d07">
              Herr talman! Nu är det dags för trafikutskottets andra debatt
              i dag, och vi flyttar oss nu från cykeln som drivs av människokraft
              till fordon som drivs med andra drivmedel.
            </seg>
            <seg n="435cd6f9">
              Även detta betänkande är ett motionsbetänkande från den allmänna
              motionstiden med ett femtiotal yrkanden som handlar om olika drivmedels-
              och fordonsfrågor, både i stort och smått. Många berör klimat-
              och miljöfrågor. Yrkandena handlar om allt från förnybara bränslen,
              hur vi definierar miljöbilar, vinterdäck, sparsam körning och
              övergivna fordon till andra frågor som rör parkering, skoter och
              färjeförbindelser.
            </seg>
            <seg n="e14c06fd">
              En central fråga när det gäller att skapa ett långsiktigt hållbart
              transportsystem är bland annat tillgängligheten till förnybara
              bränslen. Det är viktigt att vi arbetar med att stimulera tillgång
              och efterfrågan på flera olika typer av förnybara drivmedel och
              att det arbetet fortgår. Vi måste vara öppna för den utveckling
              som sker, inte bara inom drivmedelsområdet, utan också inom fordonsindustrin.
              Trafikutskottet fick i förra veckan intressant information om
              den utveckling som pågår för att göra tunga transporter på väg
              bättre ur klimatsynpunkt.
            </seg>
            <seg n="999ec966">
              Utskottet konstaterar i betänkandet att om vi ska lyckas med
              klimat- och miljöarbetet, inte minst inom transportsektorn, behöver
              vi alla arbeta för åtgärder internationellt. Klimatproblemen går
              nämligen inte att lösa inom en nations gränser. Vi kan och vi
              gör mycket i Sverige, men vi måste få EU och övriga världen att
              också ta sitt ansvar.
            </seg>
            <seg n="2bd11652">
              I betänkandet föreslår utskottsmajoriteten, det vill säga allianspartierna,
              ett tillkännagivande angående den så kallade pumplagen. Till betänkandet
              har oppositionen lagt totalt sju reservationer och ett särskilt
              yttrande.
            </seg>
            <seg n="e7fa23f0">
              Herr talman! Jag tänkte inte bli mer långrandig än så här, utan
              jag lämnar över betänkandet till mina kolleger i trafikutskottet
              för debatt.
            </seg>
          </u>
          <note type="speaker" n="24def537">
            Anf. 129 HANS STENBERG (s):
          </note>
          <u who="hans_stenberg_1679e1" xml:id="i-c7d0e911bcc0a772-0" n="36f80b01">
            <seg n="cf088c7a">
              Herr talman! Jag vill börja med att säga att vi socialdemokrater
              naturligtvis står bakom samtliga våra reservationer, men för att
              undvika onödiga voteringar som vi ändå vet hur de slutar nöjer
              vi oss med att yrka bifall till reservation 1.
            </seg>
            <seg n="621dc540">
              Innan jag går in på själva ärendet konstaterar jag att detta
              förmodligen är min sista ärendedebatt i utskottet. Jag vill därför
              passa på att tacka trafikutskottets kansli för ett mycket engagerat
              och skickligt arbete. Det har varit ett verkligt privilegium att
              få samarbeta med utskottskansliet i 16 år.
            </seg>
            <seg n="5550bb3e">
              Jag vill också passa på att tacka kollegerna i utskottet. Ibland
              har vi ganska hårda åsiktsskillnader i sakfrågor, och det kan
              bli lite hårda ord i debatten. Men det har aldrig hindrat att
              vi har haft en väldigt vänskaplig och trevlig anda utanför det
              direkta politiska samtalet. Det har varit trevligt att jobba tillsammans.
            </seg>
            <seg n="879d5379">
              Jag går nu över till själva ärendet. Våra transporter är till
              95 procent beroende av olja. Alla inser naturligtvis att detta
              inte är hållbart i längden. Samtidigt är transporter helt nödvändiga
              för tillväxt och utveckling. Det finns ett stort samband där emellan.
              Bilen är helt nödvändig för väldigt många människor för att man
              ska kunna bo och verka utanför storstäderna.
            </seg>
            <seg n="06251c46">
              Därför är det en väldigt viktig uppgift att bryta sambandet mellan
              tillväxt och oljeförbrukning. Det handlar om att stimulera användningen
              och öka tillgången på alternativa bränslen. Den pumplag som delvis
              behandlas i det här betänkandet var en del i jobbet för att öka
              tillgången på alternativa bränslen. Den har i mångt och mycket
              fungerat bra, men den utvärdering som har gjorts visar ju, lite
              som vi befarade när lagen infördes, att det blev väldigt mycket
              etanol, vilket beror på att det är ganska dyrt att installera
              biogasmackar.
            </seg>
            <seg n="6b4ba242">
              Därför är det både märkligt och sorgligt att den borgerliga regeringen
              valde att avskaffa det stöd som fanns för att kunna få mer av
              biogasmackar. I stället hade man behövt öka den stimulansen, men
              den drogs in.
            </seg>
            <seg n="243498ec">
              Ett annat problem är den så kallade mackdöden. När det gäller
              den delen finns det en samsyn i hela riksdagen, i princip. Det
              känns bra. Vi har haft ett problem med att många tankställen har
              lagts ned, inte minst på landsbygden. Den utvärdering som har
              gjorts visar att det egentligen inte beror på pumplagen utan på
              en omfattande strukturrationalisering i branschen. Trots det kan
              man inte blunda för att det finns en allvarlig risk när man nu
              går vidare och även de minsta tankställena ska omfattas av pumplagen.
              Om man tillämpar lagen alltför strikt kan det leda till att fler
              tankställen på landsbygden läggs ned. En sådan utveckling tror
              jag inte att någon vill se.
            </seg>
            <seg n="98d7c989">
              Därför måste regeringen förtydliga sina direktiv så att man kan
              ge dispens när det finns särskilda skäl. Det måste också ges en
              ordentlig möjlighet att beakta lokala omständigheter i samband
              med dispensgivningen.
            </seg>
            <seg n="e5988ad9">
              Övergivna fordon, som också behandlas i betänkandet, är en följetong
              i utskottet. Vi har haft många diskussioner om det. Vi gjorde
              en lagskärpning för några år sedan. Vi har gjort en uppföljning
              i utskottets hägn och konstaterar att många av de problem vi trodde
              oss lösa med lagskärpningen för några år sedan kvarstår ändå.
            </seg>
            <seg n="c7839912">
              Därför är det nödvändigt att vi gör en ändring av nuvarande regler
              så att det blir lättare att frakta bort övergivna fordon. Problemet
              beror delvis på att flera myndigheter är inblandade. Man bollar
              frågan emellan sig i många fall, och man kommer inte till skott.
              Därför menar vi att man nu bör bli tydligare med vem som har ansvaret.
              Man bör ge tydligare riktlinjer och ge polisen ökade befogenheter
              att ta i och frakta bort bilar som blir stående efter vägarna
              helst innan de har förvandlats till utbrända fordonsvrak. Så ser
              det tyvärr ofta ut.
            </seg>
            <seg n="5a3c2b20">
              Herr talman! En annan fråga som har diskuterats mycket genom
              åren är reglerna för bil- och släpvagnsvikter. Tidigare har vi
              varit helt överens i utskottet om att det är hög tid att justera
              reglerna. Borgerliga ledamöter vissa av dem sitter här i kammaren
              har drivit frågorna oerhört hårt under tidigare år. Men tyvärr
              har man i den här frågan nu lagt sig helt platt för regeringen.
            </seg>
            <seg n="c68fb8db">
              Det är klart att problemet kvarstår. Många nya bilar har en totalvikt
              över 2 ½ ton. Dagens husvagnar, eller släpvagnar för den delen,
              väger oftast över 1 ton. Man får inte köra ett sådant ekipage
              med B-körkort. Däremot är det tillåtet att köra med en lättare
              dragbil. Alla som är det minsta insatta i frågan vet att det blir
              ett farligare ekipage på vägen med en lättare bil. Trots det har
              vi denna uppenbara galenskap i regelverket.
            </seg>
            <seg n="07aa162b">
              Frågan har utretts. Det har sagts att man inte kan göra något
              före 2013. Jag accepterar inte det synsättet. Enligt min uppfattning
              har man inte borrat i den här frågan ordentligt. Man har över
              huvud taget inte tagit minsta initiativ för att påverka EU att
              ändra ikraftträdandet. Man har inte heller ordentligt prövat frågan,
              utan man har nöjt sig med att luta sig mot att en ensamutredare
              i praktiken har tittat på frågan och konstaterat att det här är
              svårt.
            </seg>
            <seg n="487169f7">
              Herr talman! Det exempel jag nyss nämnde är ett i raden. Det
              finns många exempel på frågor där vi tidigare har varit överens
              över partigränserna i utskottet och gett tillkännagivanden till
              regeringen. I dag är det första gången den här mandatperioden
              som utskottet ger ett tillkännagivande till regeringen. Det är
              ett tillkännagivande som med förlov sagt är ovanligt slätstruket
              för att vara ett tillkännagivande, måste jag säga. Annars tror
              jag inte att jag kan hitta något år under mina 19 år som jag har
              varit i riksdagen där vi inte har gjort åtminstone ett men oftast
              flera tillkännagivanden till regeringen.
            </seg>
            <seg n="df1da9b7">
              Det här är en utveckling som oroar mig mycket. På sikt blir det
              en fara för demokratin och för respekten för riksdagen om man
              har en riksdagsmajoritet som i princip alla lägen lägger sig platt
              för regeringen. Då urholkas riksdagen och reduceras till ett slags
              transportkompani. Jag hoppas verkligen att det tillkännagivande
              som vi har fått i dag är ett tecken på att den trenden bryts.
            </seg>
            <seg n="2e574c65">
              Jag är övertygad om att den kommer att brytas nästa mandatperiod
              eftersom jag då räknar med att vi har en annan regeringsmajoritet.
              Vi socialdemokrater tänker i varje fall hålla oss kvar vid den
              tradition som vi alltid har haft; när vi ser att regeringen gör
              uppenbart fel eller agerar oförsvarligt långsamt tar vi oss rätten
              från riksdagen att säga ifrån.
            </seg>
            <seg n="ac62320b">
              Jag tror att en väl fungerande riksdag kräver att man har en
              riksdag som är beredd att ta strid även mot regeringen och inte
              bara agerar som ett transportkompani.
            </seg>
          </u>
          <note n="388a47f8">
            I detta anförande instämde Claes-Göran Brandin, Lars Mejern Larsson
            och Désirée Liljevall (alla s) samt Peter Pedersen (v).
          </note>
          <note type="speaker" n="40aa8f36">
            Anf. 130 PETER PEDERSEN (v):
          </note>
          <u who="peter_pedersen_420991" xml:id="i-2639aea6152952fd-5" n="6093ea9e">
            <seg n="c027c5a2">
              Herr talman! Vänsterpartiet står bakom samtliga reservationer
              vi har i betänkandet, men för tids vinnande nöjer vi oss med att
              yrka bifall till reservation 1 och 3.
            </seg>
            <seg n="02572e37">
              Herr talman! Jag tänkte i huvudsak uppehålla mig vid frågan om
              den så kallade pumplagen, där det också finns ett tillkännagivande
              från utskottets majoritet. Faktum är att vi i Vänstern hade varit
              besvärliga och bråkiga inför det beslut som fattades 2005; det
              tror jag att ni kan intyga från båda sidor. Det var först på slutet
              det blev majoritet för den så kallade pumplagen.
            </seg>
            <seg n="5490cdcc">
              Vi hade nämligen en rädsla för att detta skulle kunna gynna ett
              förnybart bränsle på bekostnad av andra. Därför fick vi till stånd
              de 150 miljoner som det har pratats om. Vi hade detta som krav.
              Vi ville att det skulle komma in för att man åtminstone skulle
              kunna ha större möjlighet att säkerställa att även till exempel
              biogas skulle kunna vara ett alternativ när man följde pumplagens
              intentioner, nämligen att bygga ut ett nät av pumpar eller vad
              man nu vill kalla dem för med förnybara bränslen.
            </seg>
            <seg n="4433e613">
              Tyvärr hjälpte inte det. Vi kan konstatera att trots att lagen
              var teknikneutral har det i praktiken blivit framför allt etanol
              som har gynnats, vilket är olyckligt. Det kan sägas här att vi
              lade in en massa brasklappar i det beslut som riksdagen fattade.
              Det här skulle genomföras den 1 april 2006. Då var det de största
              bensinmackarna som skulle tillhandahålla bränslet. Sedan var det
              i fallande skala. Vi lade också in att det var viktigt att man
              följde upp detta från regeringens sida. Den skulle följa utvecklingen
              noga. Om det skulle visa sig att något förnybart bränsle skulle
              gynnas framför andra skulle regeringen då återkomma till riksdagen
              med förslag till åtgärder.
            </seg>
            <seg n="98438653">
              Vi sade också att det var viktigt att man fick ett fungerande
              nät i hela landet. Om man köper en biogasbil, till exempel, är
              det ganska ointressant om det bara finns pumpar där man bor. Om
              man har tänkt sig att åka norrut kanske det inte finns någonting.
              Vi ville att det skulle finnas ett fungerande nät i hela landet.
              Om inte det funkade skulle regeringen återkomma till riksdagen
              med förslag på åtgärder. Det har inte regeringen gjort. Det framgår
              av den pumplagsutvärdering som faktiskt riksdagen tog initiativ
              till redan 2008 och som vi sedan redovisade i februari 2010. Där
              framgår tydligt att man inte kan säga det som har sagts många
              gånger från den här talarstolen och i många landsortstidningar
              när man har beskyllt den nuvarande oppositionen för den så kallade
              mackdöden.
            </seg>
            <seg n="2df81b31">
              I den här utvärderingen slår vi fast att man inte kan hävda att
              det är pumplagen i sig som har lett till detta, utan det beror
              på helt andra åtgärder, precis som Hans Stenberg var inne på.
              Det handlar snarare om en strukturrationalisering. De stora bensinbolagen
              och oljebolagen har tagit pumplagen som intäkt för att skylla
              på politikerna och passat på att försämra servicen ute i de mer
              glest befolkade områdena.
            </seg>
            <seg n="076c52af">
              Det tillkännagivande som majoriteten kommer med kan också ses
              som en kritik mot den egna regeringen. Om regeringen hade gjort
              som vi i trafikutskottet sade och som riksdagen beslutade om hade
              man kunnat rätta till en del felaktigheter. Man hade kunnat överväga
              om man skulle genomföra det sista steget eller om man skulle avvakta
              och utvärdera de två första stegen. Man hade kunnat fundera på
              om detta var rätt väg att gå eller om man måste justera lagen
              på något vis. Det har man inte gjort.
            </seg>
            <seg n="f8e9872f">
              Även om jag kan hålla med Hans Stenberg om att det är en lite
              slätstruken formulering kan jag ändå tolka det så att indirekt,
              eller om man vill direkt, kritiserar majoriteten att regeringen
              åtminstone i den här frågan har varit lite försumlig och inte
              gjort det den borde ha gjort. Man hade kunnat göra en utvärdering
              för att hitta justerande åtgärder. Det är bra, även om det är
              lite slätstruket, att ni vid ett tillfälle kan komma med kritik
              mot den egna regeringen.
            </seg>
            <seg n="9a4cbb33">
              Jag tycker att det är viktigt att vi slår fast att syftet med
              pumplagen inte var att man skulle slå ut små tankställen eller
              att man skulle få åka långa sträckor runt om i landet, till exempel
              i glesbygd, för att hitta ett ställe där man kan tanka förnybart
              eller över huvud taget tanka. Det var absolut inte syftet. Om
              det blir en konsekvens genom strukturrationalisering eller om
              man inte får igenom de här dispenserna från pumplagen gäller det
              att man snabbt går in och justerar detta och hittar åtgärder för
              att kompensera och säkerställa ett vittomfattande nät av förnybart
              bränsle, eller för den delen laddstolpar, runt om i landet. Det
              ska inte bara finnas runt de största städerna. Vi behöver ha en
              total omställning där alla som vill ska kunna köra på förnybara
              bränslen oavsett var man bor i landet.
            </seg>
            <seg n="8b7323ea">
              Jag hoppas att det här tillkännagivandet har det goda med sig
              att det sker någonting och att det vidtas åtgärder antingen av
              den nuvarande regeringen eller av nästa. Jag hoppas att man kan
              hitta kompensatoriska åtgärder och annat som säkerställer att
              man i fortsättningen inte kan skylla på pumplagen utan måste redovisa
              att det finns helt andra orsaker till att man lägger ned mackar
              utanför de större städerna.
            </seg>
            <seg n="a480ed7c">
              Herr talman! Vi tycker att en miljöbil ska framställas på ett
              sådant sätt att man inte i onödan förbrukar ändliga resurser.
              Den ska kunna tillvaratas efter det att man har kört färdigt med
              den. Den ska gå på ett bränsle som är bra och som inte släpper
              ut en massa partiklar eller onödiga växthusgaser. Det innebär
              att man hela tiden måste skärpa miljöbilsdefinitionen.
            </seg>
            <seg n="054023b7">
              Om man går in punktvis i historien och tittar finns det olika
              definitioner på vad en miljöbil är. Majoriteten svarar att man
              inte tycker att det är något större problem, för i stort sett
              tycker man att en miljöbil är likadan. Men sedan visar man själv
              att när det gäller förmånsbeskattning och trängselavgifter har
              man en delvis annorlunda definition. Det tycker vi är väldigt
              olyckligt. Det finns inga giltiga skäl för att man inte ska kunna
              hitta fram till en definition på vad en miljöbil är. Den ska gälla
              förmånsbeskattning, trängselavgifter och beskattning i övrigt.
              Sedan ska den kunna skärpas med tiden. Det är vi helt överens
              om.
            </seg>
            <seg n="bd853a67">
              Jag skulle gärna vilja att någon från majoriteten förklarar varför
              det är fel att ha en enhetlig miljöbilsdefinition som gäller samtliga
              områden där begreppet miljöbil förekommer. Vad är det för vits
              med att man har en differentierad miljöbilsdefinition inom vissa
              områden? Vad är syftet med det? Handlar det bara om en praktisk
              lösning som jag inte har lyckats hitta? Vad är orsaken till att
              man inte kan bifalla förslaget att miljöbilsdefinitionen bör vara
              enhetlig? Det innebär inte att den behöver ligga still, utan den
              kan förändras. Men om man ändrar den ska det också vara en enhetlig
              definition så att alla vet och så att det är förutsägbart när
              man köper en ny eller begagnad bil om det är en miljöbil eller
              inte. Det ska inte vara en miljöbil i vissa fall och inte i andra.
              Det blir något diffust för den som ska försöka grotta sig igenom
              de ganska besvärliga lagtexter som gäller detta.
            </seg>
            <seg n="c92c54cf">
              Herr talman! Med det avstår jag från att kommentera de andra
              frågorna. Jag tycker att Hans Stenberg har tagit upp dem på ett
              utmärkt sätt. Det gäller övergivna fordon och fordonsekipage.
            </seg>
          </u>
          <note type="speaker" n="79ac0dcc">
            Anf. 131 KARIN SVENSSON SMITH (mp):
          </note>
          <note n="e456463f">
            Herr talman! Jag yrkar bifall till reservation nr 1 och reservation
            nr 3.
          </note>
          <u who="karin_svensson_smith_aa4519" xml:id="i-4b7edc6040c5e3f0-0" n="ce51bc9d" prev="i-fc592aae914918e1-0">
            <seg n="8e1151df">
              Jag tänkte säga något kort om övergivna fordon och parkering.
              Det är egentligen rätt märkligt att en regering som annars brukar
              prata om brott och straff och om att man ska hålla sig till rättssamhället
              inte vill ta i anspråk de utredda, remitterade och väldigt bra
              förslag som finns på hur man ska beivra brott inom det här området.
            </seg>
            <seg n="234933b2">
              Det var en tidigare kollega till oss, kristdemokraten Johnny
              Gylling, som fick i uppdrag att utreda hur man skulle komma till
              rätta med felparkeringar. Han hade ett stort antal kloka förslag.
              De är remissbehandlade och har vunnit stort gehör hos remissinstanserna,
              men regeringen har valt att inte vidta några åtgärder.
            </seg>
            <seg n="100b68f6">
              För oss i Malmö och för oss som cyklar även på andra ställen
              är felparkeringar där folk systematiskt missbrukar möjligheterna
              att parkera ett problem. Polisen och parkeringsvakterna har väldigt
              små möjligheter att komma åt detta. Det är märkligt att ni inte
              vill göra någonting för att främja en mer yteffektiv användning
              av gatuutrymmet och få bort felparkeringarna.
            </seg>
            <seg n="72a5340a">
              Jag har planerat att koncentrera mig på pumplagen. När det gäller
              historieskrivningen vill jag instämma i det Peter Pedersen framförde.
              Det stämmer helt överens med hur jag minns pumplagens tillkomst.
            </seg>
            <seg n="01b02d59">
              Nu är frågan: Vad gör vi? Om den nedläggning av mackar som har
              skett i glesbygd inte beror på själva pumplagen är det, precis
              som vi säger i tillkännagivandet, dags att försöka göra någonting
              åt detta för att främja framtiden.
            </seg>
            <seg n="e313e937">
              Väldigt mycket talar för att fossilbränslen blir dyrare. Ska
              det vara möjligt att bo där det behövs mer än kollektivtrafik
              och cykel för att kunna förflytta sig behövs det andra drivmedel.
              95 procent av energin till transporterna i Sverige kommer från
              fossila bränslen. Då kan man inte bara prata om att man ska satsa
              på så många olika bränslen som möjligt.
            </seg>
            <seg n="75773b33">
              Jag hörde att Malin Löfsjögård sade någonting tidigare i dag
              i talarstolen om att man ska satsa på många olika drivmedel. Det
              kan man göra i forskning och utveckling, men rent konkret tror
              jag inte att man kan ge rådet till en glesbygdskommun i Norrland
              att de ska sätta upp ett vindkraftverk och några laddstolpar om
              de inte kan upprätthålla den nuvarande försörjningen av drivmedel.
              Det ska ju finnas fordon till det också. Det är det som är lite
              speciellt med den här frågan. Tillverkningen av bränslet, distributionen
              av detsamma och tillgången på fordon måste hänga ihop, och det
              måste det göra över hela landet.
            </seg>
            <seg n="4d606844">
              När jag var ny i trafikutskottet vände jag mig med en viss upprörd
              stämma till bilföretagen och undrade varför de inte tillverkade
              fler miljövänliga bilar, varpå jag vänligt men bestämt blev bibringad
              det faktum att folk som köper bilar vill kunna tanka på fler ställen
              än där de bor. Det är rätt rimligt. Det insåg jag. Sedan dess
              har jag koncentrerat mig på att se till att det finns ett smart
              drivmedel och att det finns över hela landet.
            </seg>
            <seg n="5dd0d5db">
              Då kan man inte satsa på laddstolpar i Sundsvall, biogas i Västsverige,
              etanol i någon annan kommun och kanske Ecopar i en fjärde kommun,
              utan man måste faktiskt ha ett distributionssystem och ett bränsle
              som räcker över hela landet, annars får vi aldrig ett ekologiskt
              hållbart transportsystem.
            </seg>
            <seg n="8c563b92">
              Energimyndigheten bedömer att elbilar och elhybrider kan stå
              för ungefär 4 procent av nybilsförsäljningen 2020. På VTI-dagarna
              i Linköping i år hade de olika bilfabrikanterna möjlighet att
              ange sina prognoser över försäljningen av elbilar och elhybrider
              2020. Då fick de tidigare väldigt vidlyftiga planerna, jag tror
              det angavs upp till 45 procent, på nybilsförsäljningen av elbilar
              och elhybrider 2020 revideras högst väsentligt. Det ska ju handla
              om bilar som människor har råd att köpa. Det ska vara bilar som
              det finns värme i på vintern. Det ska vara bilar som uppfyller
              de säkerhetskrav som bilister i allmänhet ställer, särskilt om
              de ska transportera sina barn i bilen.
            </seg>
            <seg n="29665470">
              De elbilar som nu kör runt i Köpenhamn är trafiksäkerhetsmässigt
              klassade som motorcyklar, och jag tror att de flesta av oss som
              vill färdas i en bil har högre anspråk än så på vilka säkerhetsnormer
              som ska gälla.
            </seg>
            <seg n="dac71039">
              För att de drivmedel som befinner sig närmast kriterierna för
              att vara godkända, som biogasen, ska kunna spridas över landet
              krävs det politiska beslut. Det är ingenting som marknaden ordnar
              av sig själv.
            </seg>
            <seg n="5f784220">
              Biogasen har den fördelen att råvarorna till den påverkar växthuseffekten
              högst negativt om de inte används till biogas, eftersom metan
              är mycket mer potent som växthusgas än vad koldioxid är. Därför
              är det en dubbelt god effekt om man tar till vara restprodukter
              som annars kanske hade förruttnat och bidragit till ökade växthusgaser
              i atmosfären.
            </seg>
            <seg n="3e26a422">
              Ska detta komma till stånd krävs det dock att man har någon sorts
              systematik. Region Skåne och Västra Götalandsregionen har gjort
              ett väldigt bra arbete och en programförklaring om hur vi skulle
              kunna åstadkomma 20 terawattimmar år 2020, och man har tagit fram
              det i en rapport om hur Sverige behöver detta nationella mål för
              biogas och nya styrmedel. Då krävs det att man inte bara tar bort
              stödet till biogasmackar utan i stället utvidgar det hela. Det
              krävs att man behåller förmånsbilsreglerna för biogasbilar. Om
              vi till exempel ska kunna ha någon biogasbilproduktion på Volvo
              Personvagnar i Göteborg är högst avhängigt av detta.
            </seg>
            <seg n="afdbd0e7">
              Vi behöver se till att man bibehåller skillnaden mellan fossilbränslebeskattningen
              och biogasbeskattningen. Man ska inte tro, som Anders Borg förutskickat,
              att det där är något övergående som vi inte kan bibehålla och
              tro att marknaden själv ordnar med klimatanpassning av transportsektorn.
              Så kommer det inte att gå till.
            </seg>
            <seg n="bc888933">
              Det behövs ett investeringsstödsystem för att bygga ut produktion,
              uppgradering till drivmedel, distribution och biogasmackar över
              hela landet. Det är en förutsättning för att man inte ska behöva
              bo i staden om man vill leva klimatvänligt.
            </seg>
            <seg n="30f19db7">
              Vi behöver också se till att kommunerna har rådighet över sitt
              avfall, eftersom den organiska delen av hushållsavfallet är en
              mycket viktig råvara för biogasproduktion. Man kan inte säga att
              här ska konkurrens råda och här ska vem som helst kunna göra anspråk
              på det, utan kommunerna måste fortsätta att ha ansvar för det.
              Annars kan man inte vinna de fördelar som en lokal produktion,
              distribution och användning av biogasen kan utgöra.
            </seg>
            <seg n="2a6e732c">
              Flertalet av dessa styrmedel behöver komma på plats, och vi behöver
              se till att förbränning av hushållsavfall är belagd med beskattning.
              Annars kan det få så absurda effekter som att man i Skåne importerar
              hushållsavfall från Norge och andra ställen, i stället för att
              det avfallet används för rötning och utvinning av biogas för bilar.
            </seg>
            <seg n="73bd7bc9">
              Här krävs det att man har en nationell strategi, och jag vet
              att det är en fråga där det råder delade meningar bland de borgerliga
              politikerna.
            </seg>
            <seg n="33e48f35">
              Pia Kinhult som är regionråd i Skåne skrev i torsdags i Göteborgs-Posten
              att det nu inte finns någon helhetssyn när det gäller regeringens
              strategi för biogas och att man måste ta initiativ. Hon skriver:
            </seg>
            <seg n="c11e4f3d">
              Regeringen har nu ett unikt tillfälle att en gång för alla säkra
              en stor del av morgondagens transporter med det ur klimatsynpunkt
              överlägset bästa fordonsbränslet biogas och samtidigt ge svensk
              industri en tydlig signal om att det lönar sig att satsa rejält
              på klimatsmart produktion inom Sveriges gränser.
            </seg>
            <seg n="4f791d7d">
              Nu utesluter inte detta att man vidtar väldigt många andra åtgärder,
              som att öka andelen cyklar, koncentrera sig på att öka kollektivtrafikandelen,
              källsortera sina resor och bli av med onödiga resor och ha en
              bättre samhällsplanering. Men vi måste ha någonting att ersätta
              fossila drivmedel med. Då saknar jag en strategi för biogas, och
              jag anser att det är högst angeläget, främst för klimatet men
              också för att man ska kunna tillvarata alla de nya arbetstillfällen
              som en konsekvent biogasstrategi skulle kunna ge upphov till.
            </seg>
          </u>
          <note type="speaker" n="a1b1ea29">
            Anf. 132 STEN BERGHEDEN (m):
          </note>
          <note n="c56094f0">
            Herr talman! Betänkandet TU15 innehåller många intressanta förslag
            och idéer. Många är redan genomförda, och andra är under beredning
            i regeringen. I betänkandet behandlas 43 motioner och ett femtiotal
            yrkanden, och det finns 6 reservationer och 2 särskilda yttranden.
          </note>
          <u who="sten_bergheden_ee262a" xml:id="i-7f6702a8caafb242-0" n="51d3d8c7" prev="i-58f75a69db2c1657-0">
            <seg n="3fffe456">
              Det kanske mest viktiga i detta betänkande är att allianspartierna
              i trafikutskottet föreslår att riksdagen tillkännager för regeringen
              att pumplagen bör ses över.
            </seg>
            <seg n="312d04c7">
              Pumplagen beslutades under 2005 och infördes av den förra vänsterregeringen.
              Med facit i hand kan man nu konstatera att detta politiska beslut
              inte har gett de effekter man önskat och förväntat.
            </seg>
            <seg n="b23f7fd4">
              Tanken var säkert att man skulle få fram fler miljövänliga drivmedel,
              men effekterna har nästan enbart ökat utbudet på etanol, E85.
              Dessutom kan effekterna bli att många landsbygdsmackar läggs ned.
            </seg>
            <seg n="32cfebb0">
              Herr talman! Efter utvärderingen av pumplagen kan man konstatera
              att många mackar har lagts ned, även om orsakerna till detta kan
              vara flera. Det beror på strukturrationaliseringar, men man kan
              inte utesluta att det i vissa fall också har varit pumplagens
              fel.
            </seg>
            <seg n="6c55be1a">
              Det mest allvarliga är att många mackägare runt om i landet som
              har sökt dispens från pumplagen 1 2001 300 nu sitter i ovisshet
              om man ska fortsätta eller inte.
            </seg>
            <seg n="92064607">
              Därför föreslår nu allianspartierna i trafikutskottets betänkande
              att riksdagen ska tillkännage för regeringen att man bör se över
              de konsekvenser som lagen medför för de mindre tankställena ute
              på landsbygden.
            </seg>
            <seg n="2657e4dc">
              Allianspartierna föreslår också att man gör en översyn av de
              tidsbegränsade dispenserna.
            </seg>
            <seg n="b4345508">
              Allianspartierna i utskottet vill också att landets mest glesbefolkade
              områden ska ha ett rimligt utbud av drivmedelsstationer.
            </seg>
            <seg n="8394fbbc">
              Herr talman! Det är bra att även s, v och mp vill göra en översyn
              av pumplagen, framför allt när det gäller dispenserna. Men låt
              oss nu dra lärdom av detta och inse att politiskt oförstånd av
              den förra regeringen har bidragit till att många mackar i dag
              hotas av nedläggelse. Det är också intressant att konstatera att
              när den förra regeringen införde pumplagen 2005 tyckte man inte
              att el skulle räknas som ett alternativt drivmedel. I dag vet
              vi att eldrift är på stark frammarsch och kommer att finnas som
              ett alternativ i många bilar framöver. Även i den frågan gjorde
              man alltså en felbedömning.
            </seg>
            <seg n="882cb8f5">
              Sammanfattningsvis kan jag konstatera att pumplagen var dåligt
              konsekvensanalyserad innan man tog beslutet.
            </seg>
            <seg n="1713163f">
              Herr talman! Som landsbygdsbo från Skaraborg välkomnar jag detta
              initiativ. Jag vill att alla vi som bor på landsbygden ska ha
              möjlighet att tanka våra fordon inom rimliga avstånd. Dessutom
              måste vi kunna köpa bensin och drivmedel till våra motorsågar,
              röjsågar, gräsklippare med mera utan att behöva köra miltals till
              närmaste bensinmack.
            </seg>
            <seg n="0aae665e">
              Herr talman! I betänkandet tas dessutom upp möjligheterna till
              konvertering av lantbruksmaskiner, det vill säga att man ska kunna
              bygga om sina dieseltraktorer för att till exempel även kunna
              köra dem med biogas. Det är positivt att Transportstyrelsen redan
              i dag kan ge dispenser för detta ändamål.
            </seg>
            <seg n="fee1ee77">
              När det gäller minskade koldioxidutsläpp har regeringen tydligt
              satt upp målet att den svenska bilparken ska vara fossiloberoende
              till 2030. Det är ett tydligt och realistiskt mål att arbeta efter.
            </seg>
            <seg n="de58166b">
              Några motioner tar upp problemet med att totalvikten inte höjs
              förrän 2013 för bil och släp. Både regeringen och alliansledamöterna
              i utskottet har försökt skynda på genomförandet så att detta skulle
              kunna ske tidigare, men detta är ett EU-direktiv, och tyvärr får
              vi vänta till 2013 innan ändringen kan ske.
            </seg>
            <seg n="b924cfdd">
              I betänkandet tas också upp motioner och förslag om regleringar
              som rör dubbdäck. Detta har i huvudsak redan åtgärdats av regeringen.
              Vi ska komma ihåg att vi här i Sverige behöver vinterdäck och
              dubbar. Inte minst har vi under den gångna vintern fått känna
              av hur känsliga vi är för snö och kyla. Det är inget nytt för
              de flesta som bor runt om i Sverige. Vi vet att vi måste utrusta
              oss när vintern kommer och det råder vinterväglag. Däremot har
              det varit ett problem med utländska fordon som har trafikerat
              våra vägar utan vinterdäck. Detta är nu åtgärdat.
            </seg>
            <seg n="c6b3a7f7">
              Det har också hörts röster från miljöfolk, ofta i storstäderna,
              om dubbdäckens problem med partiklar i luften. Ofta har dessa
              röster kommit från grupper som kanske inte själva har behov av
              att använda bil. Dubbdäcken behövs i Sverige och är en stor säkerhetsfaktor
              vid vinterväglag. Vi får inte glömma bort att just vinterdäck
              och dubbdäck kan vara skillnaden mellan liv och död.
            </seg>
            <seg n="71a63ea1">
              Återupptagna förhandlingar
            </seg>
          </u>
          <note n="8119b954">
            Avslutningsvis vill jag yrka bifall till utskottets förslag i
            betänkandet och avslag på reservationerna.
          </note>
          <note n="142f838b">
            Ajournering
          </note>
          <note n="389b15ec">
            Kammaren beslutade kl. 15.52 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="30297c62">
            Förhandlingarna återupptogs kl. 16.00.
          </note>
          <note n="a1c07bec">
            11 § Beslut om ärenden som slutdebatterats vid dagens sammanträde
          </note>
          <note n="dc9eb1ad">
            Punkt 1
          </note>
          <note n="291c63fc">
            Punkt 2
          </note>
          <note n="dc9eb1ad">
            Punkt 1
          </note>
          <note n="291c63fc">
            Punkt 2
          </note>
          <note n="12bff60c">
            Punkt 3
          </note>
          <note n="8f6bf123">
            Övriga punkter
          </note>
          <note n="58bfda99">
            12 § (forts. från 10 §) Drivmedels- och fordonsfrågor m.m. (forts.
            TU15)
          </note>
          <note type="speaker" n="63a746e2">
            Anf. 133 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-8ec5ef3f6d7617cd-3" n="ce51bc9d">
            <seg n="c1c42d0b">
              Herr talman! Ja, det var lite rallarsvingar som utdelades här
              av Sten Bergheden.
            </seg>
            <seg n="c3902ead">
              Har du verkligen läst vårt eget betänkande? Vi konstaterar ju
              från utskottet på s. 12 att den utredning som utskottet låtit
              utföra, pumplagsutredningen, visar att möjligheten att tanka förnybara
              bränslen har ökat sedan pumplagen infördes och att den så kallade
              mackdöden har sin grund i bland annat strukturrationaliseringar
              bland bensinbolagen och ekonomiska förutsättningar. Den beror
              inte på pumplagen.
            </seg>
            <seg n="034c6ef4">
              Det konstaterar vi tillsammans. Då förstår jag inte riktigt vad
              du vill ha sagt med ditt anförande. Själva poängen med pumplagen
              var ju att tala om att vi inte kan fortsätta att ha en fordonsflotta
              som till hundra procent är beroende av fossila drivmedel.
            </seg>
            <seg n="ebcf97a0">
              Oljan tar slut. Vi måste se till att ha något annat att tanka
              bilarna med. Även om jag är den första att säga att vi i första
              hand ska använda kollektivtrafik och cykel finns det tillfällen
              där man är tvungen att använda sig av bil för att transportera
              sig. Om man vill att människor ska kunna bo kvar utanför storstäderna
              måste det finnas något annat att tanka bilen med.
            </seg>
            <seg n="ae2193bb">
              Man kan tro, som regeringen, att man bara kan luta sig tillbaka
              och låta marknaden ordna detta. Men det tror jag, med förlov sagt,
              är naivt.
            </seg>
            <seg n="c72cf4e9">
              Jag undrar vad Sten Bergheden tycker om det initiativ från Region
              Skåne och Region Västra Götaland som har framförts av Pia Kinhult,
              moderat, och ett antal andra. Det handlar om att det nu krävs
              att regeringen tar ett krafttag när det gäller att ha en helhetssyn
              i strategin för biogas. Det kommer inte av sig självt, utan det
              krävs politiska initiativ för att man ska kunna få fram biogasen
              och kunna minska oljeanvändningen i bilflottan.
            </seg>
          </u>
          <note type="speaker" n="d76282a8">
            Anf. 134 STEN BERGHEDEN (m) replik:
          </note>
          <u who="sten_bergheden_ee262a" xml:id="i-bf0eaeed97b29baf-0" n="51d3d8c7">
            <seg n="6ee63369">
              Herr talman! Först och främst kan jag väl säga att pumplagen
              är vi i princip ensamma om i Europa att ha infört. När vi tittade
              igenom pumplagen och gjorde analysen av den konstaterade vi det
              dåliga grundarbete man gjorde när man införde den. Man trodde
              att ställde man upp mackar skulle det komma bilar i sista änden.
            </seg>
            <seg n="d73cb85d">
              Nu ser vi effekten av detta. Mackägarna ställde upp den bensinmack
              som var billigast att ställa upp för att klara lagen. Andra har
              sökt dispens för att försöka överleva, för de har inte lönsamhet
              och kostnadstäckning för att göra den investeringen.
            </seg>
            <seg n="fe9ff938">
              Man borde ha gjort en grundläggande analys av vad detta innebär.
              Man kanske skulle ha tittat lite runt om i Europa och sett varför
              man inte gör så här i Tyskland eller i Frankrike innan man satte
              i gång att införa en lag.
            </seg>
            <seg n="3dc443a6">
              Ni erkänner själva att lagen inte har varit bra. Ni ville gå
              fram med ett tillkännagivande framför allt på dispensen här i
              dag. Jag tycker att det är bra. Vi behöver se över den här lagen
              omgående för att se över effekterna framför allt för landsbygden.
            </seg>
            <seg n="a6492ba8">
              När det gäller biogasen tror jag att den kommer att vara viktig
              i framtiden. Vi jobbar hårt med den delen. Vi jobbar med investeringsstöd.
              Grundförutsättningen för att biogasen ska kunna utvecklas i landet
              är att vi har ett fungerande lantbruk. Vi har mycket djur i landet.
              Vi kan producera en hel del gödsel och annat för att få fram biogasen.
            </seg>
          </u>
          <note type="speaker" n="2b0c98c7">
            Anf. 135 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-8ec5ef3f6d7617cd-4" n="ce51bc9d">
            <seg n="d22b1d9a">
              Herr talman! Men den dåvarande regeringen såg till att det fanns
              ett särskilt bidrag till de mackägare som ville sätta upp biogaspumpar
              i stället, eftersom det är dyrare än etanolpumpar. Det har den
              här regeringen avskaffat.
            </seg>
            <seg n="998ba321">
              Själva syftet med pumplagen var att bryta det ensidiga oljeberoendet.
              Det tror jag inte riktigt att någon moderat, undantaget möjligtvis
              Sten Bergheden, tycker är en felaktig ambition. Är man på landsbygden
              helt hänvisad till fossila bränslen kommer det att bli mycket
              dyrt att bo på landet framöver. Därför måste vi ha fram något
              annat.
            </seg>
            <seg n="1605afe9">
              I dag bränns sopor upp i stället för att bli biogas. Biogasen
              tillverkas i vissa kommuner och körs med lastbil till andra. Det
              är med förlov sagt mycket irrationellt. Det är just därför Region
              Skåne och Region Västra Götaland, bland annat med en partikollega
              till dig, kräver att regeringen tar ett helhetsgrepp.
            </seg>
            <seg n="23b82caf">
              Det krävs att man tar politiska initiativ för att få fungerande
              drivmedel i hela landet. Man kan inte ha ett drivmedel per kommun.
              Jag tror inte att Sten Bergheden skulle vara nöjd med att kunna
              köra sin bil bara i sin egen kommun. Man vill, antar jag, som
              bilägare kunna köra över kommungränsen till andra kommuner. Då
              måste man också kunna tanka inte bara där man bor. Därför undrar
              jag igen hur Sten Bergheden tänker här.
            </seg>
            <seg n="ce81f7e4">
              När det gäller miljöfolk i storstäder som Sten Bergheden raljerade
              över undrar jag om det är Ulla Hamilton Sten Bergheden syftar
              på. Hon har infört regler som begränsar den exponering av partiklar
              som barn i storstad annars blir utsatta för om man inte har några
              regler alls för dubbdäck. Eller är det något annat Sten Bergheden
              syftar på?
            </seg>
          </u>
          <note type="speaker" n="919a106c">
            Anf. 136 STEN BERGHEDEN (m) replik:
          </note>
          <u who="sten_bergheden_ee262a" xml:id="i-bf0eaeed97b29baf-1" n="51d3d8c7">
            <seg n="49d5c114">
              Herr talman! När det gäller biogasen välkomnar jag de satsningar
              man gör nere i Västra Götaland och på västkusten. Man jobbar hårt.
              Jag har varit ute och besökt många av biogasanläggningarna. Många
              är fortfarande småskaliga. Man tittar på nästa steg för att kunna
              uppgradera detta till fordonsbränsle.
            </seg>
            <seg n="c7397977">
              Det som är anmärkningsvärt är att i Västra Götaland och de kommuner
              som satsar på det där nere drivs det ofta av alliansregimer som
              styr denna utveckling. Om vi ska gå vidare för att få biogas i
              hela landet finns det få initiativ från Norrlandskommuner där
              ofta de rödgröna styr och är i majoritet.
            </seg>
            <seg n="1fb630cd">
              Det är märkligt att man står i riksdagen och talar om vad man
              ska göra, men när man har makten att genomföra saker och ting
              genomför man inte det och tar initiativ till att starta upp. Det
              kommer från Västra Götaland.
            </seg>
            <seg n="593f2a80">
              En sak till är att det är viktigt att vi har en grundproduktion
              i landet när det gäller en ökad djurhållning för att vi ska kunna
              producera mer biogas.
            </seg>
            <seg n="039de706">
              Jag följer detta noga. Jag tycker att det är intressant att Västra
              Götaland är ute tidigt. Vi är också ett av de djurtätaste områdena
              i hela landet, så det är inte så konstigt att det kommer just
              från den delen.
            </seg>
            <seg n="dd5e7208">
              När det gäller dubbdäck i städerna har vi gett möjlighet till
              kommunerna att själva ta det beslutet. Det är många som kommer
              till storstäder och större städer med bil utifrån landsbygden
              och inte har möjlighet att först åka in på en bensinmack och ställa
              om däcken till andra däck.
            </seg>
            <seg n="f4d17cf7">
              Varje kommun får självklart stå för sina egna beslut i den här
              frågan. Men det är svårt för landsbygdsfolket att beträda vissa
              områden om detta fortsätter.
            </seg>
          </u>
          <note type="speaker" n="2805818f">
            Anf. 137 HANS STENBERG (s) replik:
          </note>
          <u who="hans_stenberg_1679e1" xml:id="i-c7d0e911bcc0a772-1" n="36f80b01">
            <seg n="4e9dbe15">
              Herr talman! När jag tittar på tillkännagivandet från utskottsmajoriteten,
              det första den här mandatperioden, funderar jag lite grann på
              vad det innebär. Det innebär att man säger åt regeringen att åtminstone
              till en del uppfylla det tillkännagivande riksdagen gav redan
              2005/06.
            </seg>
            <seg n="033e4111">
              Där gav man regeringen ett tydligt uppdrag att noga följa utvecklingen
              och återkomma med åtgärder. Det har regeringen inte gjort. Den
              åtgärd man har gjort av betydelse är att avskaffa bidraget till
              biogasmackar. Det är det som har hänt.
            </seg>
            <seg n="1db99536">
              Sten Bergheden talar oerhört väl om biogas. Varför agerade man
              då inte åtminstone för att se till att bidraget fanns kvar? Det
              skulle ha behövt utökas för att fungera.
            </seg>
            <seg n="c6da6c11">
              Sedan skulle jag vilja komma in på frågan om fordonsvikter. Sten
              Bergheden påstår att man har gjort mycket, både från regeringen
              och utskottsgruppen. Man har agerat för att kunna införa det tidigare.
              Det skulle vara intressant att få höra vad man har gjort egentligen.
            </seg>
            <seg n="93f37536">
              Vad har man gjort för insatser för att påverka EU? Lyfte man
              upp det under ordförandeskapet? Har man analyserat vad det skulle
              få för förödande konsekvenser om vi införde det några år tidigare?
              Jag betvivlar starkt att det skulle vara något större bekymmer.
            </seg>
            <seg n="c7dc12c7">
              Sedan finns det en fråga som hänger samman med det här. När det
              nya regelverket kommer ska det till en särskild behörighet för
              att köra de tyngre fordonsekipagen. Har det över huvud taget gjorts
              något förberedande arbete när det gäller hur regelverket kring
              den behörigheten ska se ut?
            </seg>
          </u>
          <note type="speaker" n="8278c748">
            Anf. 138 STEN BERGHEDEN (m) replik:
          </note>
          <u who="sten_bergheden_ee262a" xml:id="i-bf0eaeed97b29baf-2" n="51d3d8c7">
            <seg n="700d6d09">
              Herr talman! Vi börjar med fordonsvikterna. Jag kan försäkra
              Hans Stenberg om att vi har gjort det vi kan från Alliansen, utskottet
              och regeringen för att försöka hitta lösningar för ett tidigare
              införande. Men vi ska komma ihåg att de andra delarna i det körkortsdirektivet
              har Sverige ställt upp på. Det går inte att bryta ut enstaka saker
              ur detta och gå egna vägar. Det har vi undersökt. Det finns ingen
              sådan möjlighet.
            </seg>
            <seg n="348889df">
              Vi kan bara konstatera att vi får jobba stenhårt med den frågan
              och att det kommer att genomföras 2013. Även om Hans Stenberg
              skriver mer motioner och mer reservationer har jag svårt att tro
              att det har någon verkan i sak annat än att han talar om sin ståndpunkt.
            </seg>
            <seg n="4aa727cc">
              Den delar jag i det här läget. Jag tycker också att det hade
              varit bra om vi hade kunnat genomföra det tidigare. Men det har
              inte varit praktiskt möjligt.
            </seg>
            <seg n="c0be239a">
              När det gäller biogasen är det viktigt att vi fortsätter att
              få i gång produktion, att vi stimulerar den och hjälper lantbrukare
              och kommuner med det nät som börjar byggas. Det handlar om att
              man börjar ta med planeringen ute i kommuner och regioner för
              de näten i framtiden.
            </seg>
            <seg n="4cfd4a57">
              Som det ser ut nu har vi en relativt liten biogasproduktion fortfarande.
              Jag ser ett stort hot i det med tanke på att vår djurhållning
              här i landet minskar under resans gång. Det är en lång väg kvar
              att vandra innan alla biogaspumpar runt om i landet kan fyllas
              med biogas.
            </seg>
          </u>
          <note type="speaker" n="7906a508">
            Anf. 139 HANS STENBERG (s) replik:
          </note>
          <u who="hans_stenberg_1679e1" xml:id="i-c7d0e911bcc0a772-2" n="36f80b01">
            <seg n="87579185">
              Herr talman! När man lyssnar på Sten Bergheden skulle man kunna
              tro att vi gick med i EU efter valet. Det var exakt samma regelverk
              som gällde före valet. De borgerliga företrädarna i utskottet
              var minsann inte lågmälda i den frågan då. Det här var väldigt
              enkelt att hantera.
            </seg>
            <seg n="d5614cb6">
              Jag törs mig på en gissning. Skulle vi vinna valet, vilket jag
              både tror och hoppas, kommer företrädare för den då borgerliga
              oppositionen att börja driva frågan stenhårt igen.
            </seg>
            <seg n="4e30b7a9">
              Det handlar inte bara om att vi är medlemmar i EU. Det handlar
              också om att använda EU-medlemskapet till att driva frågor framåt.
              Här finns det ett regelverk som så uppenbart är felaktigt när
              man ser till trafiksäkerheten. Det ser vi om vi använder det sunda
              förnuftet. Att då inte ens försöka att påverka det det påstår
              jag att ni inte har gjort känns mycket märkligt.
            </seg>
            <seg n="2d6f8ac8">
              Sedan åter till biogasen: Om man tycker att det här är oerhört
              angeläget, vilket vi tycks vara överens om, varför avskaffar man
              bidraget till att etablera fordonsgasmackar? Sten Bergheden har
              fått den frågan ett antal gånger både av mig och av Karin Svensson
              Smith, men något svar har vi ännu inte fått. Kanske vi kan få
              det nu?
            </seg>
          </u>
          <note type="speaker" n="3adfc027">
            Anf. 140 STEN BERGHEDEN (m) replik:
          </note>
          <u who="sten_bergheden_ee262a" xml:id="i-bf0eaeed97b29baf-3" n="51d3d8c7">
            <seg n="0b044b55">
              Herr talman! Jag kan försäkra Hans Stenberg om att vi har gjort
              det som går att göra när det gäller totalvikten på bil och släp.
              Det är så. Vi får acceptera detta fram till 2013. Även om det
              skulle bli ett regeringsskifte finns det inte någon möjlighet
              att ändra den här lagen. Oppositionen kan alltid komma med förslag
              som är helt omöjliga att genomföra, för man behöver inte ta ansvar
              när man sitter i oppositionen. Det har vi sett vid flera tillfällen.
            </seg>
            <seg n="7076d884">
              När det gäller biogasen är det viktigt att vi får i gång produktionen
              och tänket ute i kommuner och regioner för att bygga ut nätet.
              Vi kan använda Västra Götalands län som ett föregångslän i diskussionen.
              Där jobbar man hårt med frågan. Man försöker väva in kommunerna
              i området. Man tittar på uppgraderingsanläggningar och jobbar
              vidare. Det är viktigt. Det viktigaste för att få fram biogas
              är att vi tillverkar biogas i första hand.
            </seg>
          </u>
          <note type="speaker" n="97423cc6">
            Anf. 141 PETER PEDERSEN (v) replik:
          </note>
          <u who="peter_pedersen_420991" xml:id="i-2639aea6152952fd-6" n="6093ea9e">
            <seg n="d27b1c3c">
              Herr talman! Jag tycker att det blir något förvirrat. Här har
              vi en gemensam utvärdering av den så kallade pumplagen. Man kan
              läsa i betänkandet på s. 9: Det är dock inte möjligt att dra slutsatsen
              att det är pumplagen som är orsaken till denna utveckling; dock
              kan pumplagen ha påverkat i vissa fall. Det handlar alltså om
              mackdöd. Det är en ganska mild beskrivning.
            </seg>
            <seg n="96697e3a">
              Ungefär på samma sätt uttryckte sig Sten Bergheden i sitt huvudanförande:
              i vissa fall kan man säga att den inte är det. I några andra meningar
              det kan vi säkert se i protokollet säger han att det är pumplagens
              fel att en massa mackar lagts ned.
            </seg>
            <seg n="b588de1c">
              I den motion som man bygger sitt tillkännagivande till regeringen
              på, T477, står det att riksdagen tillkännager till regering som
              sin mening vad som anförs i motionen om pumplagen. Man blir inte
              så mycket klokare när man läser det; man får gå till den motivtext
              som redovisas i betänkandet. Även motionen ger sken av att det
              är pumplagens fel att en massa mackar läggs ned.
            </seg>
            <seg n="816e6f47">
              Det är olyckligt. På s. 11 i betänkandet står det: För många
              bensinstationer innebar pumplagen i stället nedläggning. Alltså:
              för många stationer. Det är en skillnad jämfört med i vissa fall,
              som vi säger i utvärderingen. Jag vill hävda att det är en fördel
              om vi här i kammaren har någon ordning. För att citera en viss
              partiledare: Någon ordning måste det ändå vara. Vi kan inte säga:
              Å ena sidan är det pumplagens fel, å andra sidan är det inte pumplagens
              fel. Hur ska det vara? Vad är det som är orsak och verkan?
            </seg>
            <seg n="aef785f2">
              Jag tycker att vi ska bygga på den pumplagsutvärdering som finns.
              Det stora problemet är att regeringen inte har vidtagit åtgärder
              för att utvärdera lagen. Om den har varit så bristfällig som Sten
              Bergheden sade, varför har regeringen i så fall inte vidtagit
              några åtgärder? Det är den borgerliga regeringen som har genomfört
              åtminstone det tredje steget, kanske även det andra steget. Man
              hade möjligheten att stoppa det hela.
            </seg>
          </u>
          <note type="speaker" n="99fae1b4">
            Anf. 142 STEN BERGHEDEN (m) replik:
          </note>
          <u who="sten_bergheden_ee262a" xml:id="i-bf0eaeed97b29baf-4" n="51d3d8c7">
            <seg n="3f4a415d">
              Herr talman! Jag ska börja med den senare frågan först. När mackägare,
              bensinbolag och andra har börjat investera i någonting är man
              inne i en konkurrenssituation. Har du investerat en halv miljon
              i pumpar och man sedan ändrar lagen hamnar du som bensinmackägare
              i en oerhört svår situation. Hur kan man motivera varför vi har
              ställt upp en biogaspump trots att vi inte har någon biogas?
            </seg>
            <seg n="3dfc9b53">
              Någonstans får vi vara medvetna om att den här konsekvensanalysen
              självklart skulle ha gjorts innan. Man skulle ha dragit en viss
              slutsats och fått en form av varning när man såg ut över Europa.
              Där har man inte infört detta. I Tyskland har man minst lika bra
              utveckling på biobränslealternativen som Sverige har. Då borde
              man ha dragit lärdom av omvärlden innan man gav sig in på detta.
            </seg>
            <seg n="9d68a28a">
              Den andra delen gällde hur pass stort ansvar pumplagen så att
              säga har. Jag har träffat många mackägare i Skaraborg och Västra
              Götaland. De enskilda mackägarna säger: Ja, både bolagen och andra
              har skyllt på att vi inte vill göra de här rationaliseringarna
              på macken. Indirekt eller direkt har det påverkat besluten ute
              i varje enskild mack och varje enskilt bensinbolag, i vilken riktning
              man går. Sedan hade en del av de här mackarna säkert rationaliserats
              bort ändå, men många har säkert fattat beslut betydligt tidigare
              än man hade gjort om man inte hade haft ett investerings och utbyggnadskrav
              på sig i halvmiljonsklassen när det gäller biogaspumpar.
            </seg>
            <seg n="a2d9814a">
              Det har en indirekt påverkan psykologiskt, självklart, i alla
              fall hos de mackägare och pumpägare som jag har träffat runt om
              i landet.
            </seg>
          </u>
          <note type="speaker" n="39138f39">
            Anf. 143 PETER PEDERSEN (v) replik:
          </note>
          <u who="peter_pedersen_420991" xml:id="i-2639aea6152952fd-7" n="6093ea9e">
            <seg n="dcb47a53">
              Herr talman! Jag tolkar icke-svaret som att det ändå är pumplagsutvärderingen
              som gäller och att det som står i motionen egentligen är överdrivet.
              Det är inte så att många mackar har lagts ned på grund av pumplagen.
              Den kan i vissa fall ha bidragit. Det tycker jag är en viss skillnad,
              för att uttrycka det milt.
            </seg>
            <seg n="ff0740fb">
              Sten Bergheden har två gånger använt det olyckliga exemplet att
              man måste installera biogaspumpar. Problemet är att det är alltför
              få biogaspumpar som har installerats. Man har i stället av ekonomiska
              skäl valt att satsa på etanol. Det är det stora misslyckandet.
              Vi har inte lyckats. Trots att vi ville vara teknikneutrala och
              trots att vi hade ett bidrag på 150 miljoner har vi inte lyckats
              att få en teknikneutralitet i verkligheten. Det är där man i så
              fall tidigt, kanske efter något år, skulle ha kunnat gå in och
              konstatera att det bara blir en massa etanolmackar runt om i landet.
              Kanske måste vi ändra det på något vis. Jag har svårt att se att
              det skulle drabba någon som har satsat. Att det skulle vara att
              slänga pengarna i sjön att starta etanolpumpar och annat förstår
              jag inte. Snarare är det väl de som biter sig fast vid bensin-
              och dieselberoende som långsiktigt kommer att förlora på det.
            </seg>
            <seg n="40bf5c4f">
              Det är inte den lilla pumpen som skvätter ut lite bensin i veckan
              som läggs ned. Det är inte så. Det finns fortfarande ett volymkrav.
              Man har medvetet spridit myten om att pumplagen gjort att små
              pumpar i glesbygden tvingats att lägga ned. Jag hävdar att det
              är en nidbild. Jag hävdar dessutom att pumputvärderingen, den
              som vi gemensamt har tagit fram tillsammans med utredningstjänsten,
              visar att det är mycket överdrivet, för att åter uttrycka det
              milt. Det tycker jag att vi ska kunna stå för gemensamt här i
              kammaren.
            </seg>
          </u>
          <note type="speaker" n="1f18dc8d">
            Anf. 144 STEN BERGHEDEN (m) replik:
          </note>
          <u who="sten_bergheden_ee262a" xml:id="i-bf0eaeed97b29baf-5" n="51d3d8c7">
            <seg n="594e9723">
              Herr talman! Jag bara refererar till de kontakter jag har haft
              runt om i landet. Då kommer den bilden ofta upp att har man sålt
              700800 kubik per år och står inför ett avgörande att göra investeringen,
              ta kostnaden och riskera att gå över 1 000 kubik per år och i
              det läget få med sig ett investeringskrav på ett alternativ har
              man oftast valt att söka dispens, som många nu ligger på, eller
              att lägga ned. Sedan kan vi diskutera om det är pumplagens fel
              eller inte. Den frågan har helt klart i alla fall väckts ute i
              landet och har bidragit till att pump- och mackägare har fattat
              ett beslut som gjort att många mackar har lagts ned. Många består
              efter rationaliseringar. Många större bensinbolag äger sina mackar
              och beslutar själva vilka som ska läggas ned. Den delen kan man
              inte styra över. Men den lille mackägaren har ofta blivit pressad
              mellan två saker: Vilken väg vågar han gå?
            </seg>
            <seg n="9aa43637">
              Det är märkligt att ni står här, Peter Pedersen i det här fallet,
              och säger att vi inte satsat tillräckligt på biogas. Det var ni
              som lade fram förslaget om pumplagen utan att konsekvensbeskriva
              vad som kommer att hända. Ni tillförde en viss summa pengar för
              investering av en biogaspump och en etanolpump. Sedan skyller
              ni på nuvarande majoriteten för att man inte byggde ut när det
              gäller biogas. Återigen: Hade ni gjort grundarbetet, hade ni gått
              igenom detta och sett vad det kommer att innebära och om vi har
              biogas att leverera till de pumpar som vi beordrar fram i olika
              områden, hade ni antagligen kommit fram till ett annat beslut
              än den här pumplagen. Då hade vi förmodligen gjort som övriga
              Europa och struntat i den här lagen.
            </seg>
          </u>
          <note type="speaker" n="539906cf">
            Anf. 145 NINA LARSSON (fp):
          </note>
          <u who="nina_larsson_4f4abc" xml:id="i-0cd5b33c041db6e4-0" n="885553de">
            <seg n="3d974849">
              Herr talman! Jag vill börja med att yrka bifall till utskottets
              förslag i betänkandet.
            </seg>
            <seg n="ce02ef67">
              År 2005 beslöt riksdagen om ett tvång för mackar att tillhandahålla
              förnybara drivmedel, den så kallade pumplagen. Jag ska säga några
              ord om detta.
            </seg>
            <seg n="db9d0cfa">
              Lagen är den nuvarande oppositionens skapelse. Den drevs igenom
              trots massiv kritik från remissinstanser. En viktig invändning
              var att tvånget leder till en inlåsningseffekt, eftersom etanolpumpar
              är billigare att installera än pumpar för andra förnybara bränslen.
              Kostnadsskillnaden leder till en oönskad etanolfokusering på bekostnad
              av exempelvis biogas.
            </seg>
            <seg n="e239b594">
              Vi menar att staten bör inta en teknikneutral hållning till vilka
              drivmedel som på sikt visar sig bäst ur klimatmässig eller ekonomisk
              synvinkel. En viktig invändning mot lagen är att den leder till
              betydande kostnadsökningar för ägarna till mackarna som i många
              fall inte kan räkna hem försäljningen av förnybart bränsle. Detta
              förstärks av stigande räntor på lån för pumpen och svagare efterfrågan
              från kunderna, som vi har sett under den gångna lågkonjunkturen.
            </seg>
            <seg n="9250a1ae">
              Nedläggningen av mackar, som riskerar att bli ett faktum om inte
              dispensmöjligheterna förstärks, blir ett hårt slag mot landsbygden.
              Resvägen för att tanka bilen kan bli mycket lång. Nu ska man inte
              vara naiv. Vissa av dessa mackar hade säkert även utan pumplagen
              arbetat med små marginaler och legat på gränsen att klara sig.
              Kravet på att installera en etanolpump för en halv miljon oavsett
              efterfrågan riskerar att bli den sista spiken i kistan för många
              mindre mackar.
            </seg>
            <seg n="7182d5c7">
              Socialdemokraterna och stödpartierna drev igenom lagstiftningen
              år 2005. Från början verkar det ha funnits en rosaskimrande naivitet
              kring lagens effekter. Den dåvarande socialdemokratiska ministern
              sade bland annat under en interpellationsdebatt om användningen
              av etanol i den befintliga fordonsparken: Tack vare den nya pumplagen
              kan människor snart i hela landet välja en miljöbil och veta att
              den kan tankas. Detta är ett första viktigt steg.
            </seg>
            <seg n="f2264f3d">
              Syftet att man ska öka andelen förnybart är någonting bra och
              positivt, och det kan vi stödja på olika sätt. Men att för den
              sakens skull införa tvång som på detta sätt har snedvridit mellan
              de olika drivmedlen var inte önskvärt då. Nu har vi med trafikutskottets
              utvärdering också kunnat följa de konsekvenserna.
            </seg>
            <seg n="27671452">
              Vi i Folkpartiet var emot pumplagen från starten. Vi har lyft
              fram frågan några gånger. Men efter den utvärdering som trafikutskottet
              nu har kunnat lägga fram har vi i Alliansen kunnat samlas i ett
              tillkännagivande om en motion som innebär att man ska se över
              denna pumplag och i synnerhet möjligheterna till dispens.
            </seg>
          </u>
          <note type="speaker" n="7965c3e4">
            Anf. 146 HANS STENBERG (s) replik:
          </note>
          <u who="hans_stenberg_1679e1" xml:id="i-c7d0e911bcc0a772-3" n="36f80b01">
            <seg n="047deb1d">
              Herr talman! Jag försökte att ställa ett antal frågor förut till
              Sten Bergheden och fick inte svar på någon. Jag gör ett försök
              med Nina Larsson. Kanske hon kan svara på någon av mina frågor.
            </seg>
            <seg n="d8bd021c">
              Först gäller det biogasmackarna. Om man tycker att det är så
              bra med olika alternativ och biogas, varför avskaffades då stödet
              till biogasmackar?
            </seg>
            <seg n="4f6a98f7">
              Sedan har jag tre frågor som gäller fordons- och släpvagnsvikter.
              Sten Bergheden har tydligt talat om att man har gjort väldigt
              stora insatser för att kunna genomföra detta tidigare. Vad är
              det ni har gjort? Vilka insatser har ni gjort för att påverka
              EU för att få tidigareläggning av införandet? Det är den första
              frågan.
            </seg>
            <seg n="9b488a4e">
              Den andra frågan är: Vad är det för katastrof som skulle drabba
              Sverige om vi införde detta något tidigare än övriga EU-länder?
              Det måste ni naturligtvis ha belyst när ni har gjort hela det
              stora arbetet för att tidigarelägga det.
            </seg>
            <seg n="70af871d">
              Den tredje och kanske viktigaste frågan är: Har det över huvud
              taget inletts något arbete om regelverket för den nya behörigheten
              för att få köra de tyngre fordonen som enligt er planering ska
              börja gälla från 2013?
            </seg>
            <seg n="ff9da5f4">
              Vi som var med när utredaren var och redovisade frågan för utskottet
              för några år sedan blev väldigt klara över att de regler som han
              hade tänkt sig skulle bli minst lika krångliga som för att ta
              ett körkort för bil med släp. Det hade vi inte nått någonstans
              med. Vad har gjorts på de områdena?
            </seg>
          </u>
          <note type="speaker" n="b37e5f58">
            Anf. 147 NINA LARSSON (fp) replik:
          </note>
          <u who="nina_larsson_4f4abc" xml:id="i-0cd5b33c041db6e4-1" n="885553de">
            <seg n="0df3f92d">
              Herr talman! När det gäller biogasen har regeringen infört stöd
              för produktionen av biogas. Det har visat sig vara ett stort problem
              inte minst här i Helsingfors. Helsingforss kommun har nu också
              börjat tillåta köksavfallskvarnar, eftersom man har ett system
              som klarar av detta, för att man på så sätt kan tillvarata avfallet
              och producera biogas. Det har visat sig vara en stor begränsning
              i att få fram förnybara drivmedel.
            </seg>
            <seg n="35f55a0c">
              När det gäller stödet till biogasmackar visade det sig att det
              inte utnyttjades i den utsträckning som ni som drev igenom det
              här förslaget från början antagligen trodde. Det har visat sig
              att det, oavsett det tidigare stödet, inte introducerades en tillräcklig
              mängd biogasmackar utom möjligen i södra delen av Sverige. Där
              är det kanske något mer konkurrenskraftigt och finns också större
              förutsättningar för detta.
            </seg>
            <seg n="12ea7d4f">
              Vi har infört stöd för produktionsanläggningarna, vilket jag
              tror kommer att generera ett ökat utbud av biogas. Det är viktigt.
            </seg>
            <seg n="16e8f568">
              Släpvagnsvikterna var en fråga som behandlades tidigare innan
              jag kom in i riksdagen. Det ska jag villigt erkänna. Detta är
              också en EU-fråga. Vi kan inte hantera detta på annat sätt. Vi
              ska naturligtvis nyttja den möjlighet som Europeiska unionen ger
              i att få samlade och gemensamma regler för saker och ting. Det
              är ett arbete vi måste föra där.
            </seg>
          </u>
          <note type="speaker" n="8c0d6e2b">
            Anf. 148 HANS STENBERG (s) replik:
          </note>
          <u who="hans_stenberg_1679e1" xml:id="i-c7d0e911bcc0a772-4" n="36f80b01">
            <seg n="d975735e">
              Herr talman! Man häpnar över logiken. Det etablerades inte tillräckligt
              många mackar med det stöd som fanns, därför avskaffar vi stödet.
              Det hade varit något mer logiskt att höja stödet om det inte blev
              tillräckligt många. Om man avskaffar stödet blir det naturligtvis
              jättemånga som kommer till. Det är en mycket märklig logik.
            </seg>
            <seg n="0b2264de">
              Sedan kommer jag till frågan om fordons- och släpvagnsvikter.
              Sten Bergheden påstod här att ni hade gjort ett stort arbete för
              att undersöka möjligheterna att tidigarelägga detta. Nina Larsson
              har suttit i utskottet under den här mandatperioden. Hon kan inte
              gärna hänvisa till förra mandatperioden. Vad är det egentligen
              man har gjort för att påverka ikraftträdandet?
            </seg>
            <seg n="e1b2791d">
              Jag ställer frågan igen: Har man över huvud taget börjat arbetet
              med att förbereda regelverket för den nya behörigheten att köra
              tyngre fordon? Faller det inte ut väl blir hela detta nya regelverk
              ett totalt slag i luften. Om det blir lika krångligt att få den
              nya behörigheten för att köra de nya ekipagen som att ta ett körkort
              för lastbil med släp har vi inte kommit någonstans.
            </seg>
          </u>
          <note type="speaker" n="e5bf47de">
            Anf. 149 NINA LARSSON (fp) replik:
          </note>
          <u who="nina_larsson_4f4abc" xml:id="i-0cd5b33c041db6e4-2" n="885553de">
            <seg n="67ca38d7">
              Herr talman! Vi behöver mycket riktigt, som flera har varit inne
              på, ta ett helhetsgrepp för att få en teknikneutral hållning från
              statens sida gentemot förnybara drivmedel. Samtidigt ska vi stimulera
              förnybara drivmedel som kan spela en avgörande roll för att vi
              ska motarbeta transportsektorns utsläpp av växthusgaser. Det här
              är någonting som regeringen arbetar med och som jag vet att man
              också kommer att återkomma om. Det stöd som har införts för produktion
              är ju otroligt viktigt när vi nu kan se på många håll, framför
              allt här i Helsingforssområdet, att det finns brister i tillgången
              på exempelvis biogas.
            </seg>
            <seg n="a896463e">
              När det gäller arbetet i EU handlar det om att vi ska försöka
              få gemensamma regler för gemensamma utmaningar och gemensamma
              problem. Det här är ju någonting som vi ständigt arbetar med.
              Eftersom Sverige, med fördel, ska sägas, har varit ordförande
              i EU är det klart att man har kunnat hantera saker som man i mångt
              och mycket har fått ärva från tidigare ordförandeskap, men vi
              har naturligtvis arbetat aktivt i de här frågorna likaså.
            </seg>
            <seg n="2cd7905c">
              Slutligen vill jag bara tacka Hans Stenberg, som är en mycket
              konstruktiv och duktig politiker, för den här tiden, eftersom
              det var Hans Stenbergs sista inlägg.
            </seg>
          </u>
          <note type="speaker" n="cdae4a11">
            Anf. 150 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-8ec5ef3f6d7617cd-5" n="ce51bc9d">
            <seg n="999bab98">
              Herr talman! Jag tycker att det här med tvång är väldigt intressant.
              Är alla lagar tvång? Pumplagen beskrev Nina Larsson som ett dråpslag
              mot landsbygden och ett tvång. Frågan är hur vi nu kommer vidare.
              Ska vi ha laglöshet och tro att marknaden själv ordnar det här,
              eller ska vi göra någonting från samhällets sida för att fasa
              ut fossila bränslen och ge ett alternativ på landsbygden?
            </seg>
            <seg n="a301b0e6">
              Jag har några frågor i det här sammanhanget. Som påtalas vid
              många tillfällen bränns i dag en hel del av det avfall som annars
              skulle kunna vara råvara för biogasframställning. Precis som Nina
              Larsson sade är själva produktionen av biogas väsentlig. Det räcker
              inte med att det finns fordon för distribution om det inte finns
              en produktion. Är Nina Larsson då beredd till en skatt på förbränning
              av avfall? Norge har ju vädjat om att vi återinför den. Annars
              drar man undan mattan för biogasproduktion baserad på hushållsavfall.
            </seg>
            <seg n="dd37f6ec">
              Är Nina Larsson beredd att slå vakt om kommunens rådighet över
              hushållsavfallet? En kommun kan inte planera för uppgradering
              av rötning av sopor om man inte själv får ta hand om den organiska
              delen av soporna. Är Folkpartiet och Nina Larsson positiva till
              det?
            </seg>
            <seg n="2458a871">
              Apropå teknikneutralitet har jag hört från elbilsföretagen att
              om man ska kunna få ordning på detta krävs det 75 000 i miljöbilspremie
              för att verkligen kunna få upp användningen av elbilar och elhybrider
              i Sverige. Tycker Nina Larsson att det är en rimlig premie, eller
              har Nina Larsson något annat grepp som inte är ett tvång för att
              stimulera teknikneutraliteten och låta elbilarna blomma bredvid
              biogasbilarna och de andra bilarna?
            </seg>
          </u>
          <note type="speaker" n="950f9caf">
            Anf. 151 NINA LARSSON (fp) replik:
          </note>
          <u who="nina_larsson_4f4abc" xml:id="i-0cd5b33c041db6e4-3" n="885553de">
            <seg n="80e701cd">
              Herr talman! Jag delar ju synen att samhället behöver stötta
              i mångt och mycket vid den här typen av övergångar för att vi
              ska få ett ökat utbud av förnybara energikällor, drivmedel eller
              eltillgång inom fordonssektorn också för den delen. Det är ett
              ständigt pågående arbete där vi ständigt behöver förbättra. Det
              finns inga universallösningar utan här får vi ha ett aktivt arbete
              även framöver.
            </seg>
            <seg n="36b5ea48">
              När det gäller just elbilssidan tror jag att någon form av klimatbilspremie
              bör införas framöver. Exakta siffror på hur mycket man skulle
              komma upp i är svårt för mig att stå här och säga just nu, men
              det är klart att en klimatbilspremie är ett viktigt verktyg för
              att faktiskt se till att man kan introducera ett större antal
              elbilar när man bedömer att de rent tekniskt klarar av att introduceras
              i större skala.
            </seg>
            <seg n="3e1b4d46">
              När det gäller frågan om avfallsskatt och kommuners rådighet
              ber jag att få passa. Den hör inte riktigt till den här betänkandedelen,
              även om jag naturligtvis gärna diskuterar den frågan vid ett annat
              tillfälle.
            </seg>
          </u>
          <note type="speaker" n="548ef6d1">
            Anf. 152 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-8ec5ef3f6d7617cd-6" n="ce51bc9d">
            <seg n="90813889">
              Herr talman! Det visar ju på ihåligheten i resonemanget, därför
              att den organiska delen av hushållsavfallet är grunden för att
              kunna utvinna biogas. Utan den kan man inte ha någon nationell
              biogasstrategi. Malmö kommun, som är rödgrönt styrd, och många
              andra kommuner försöker få detta mycket kloka sätt att utvinna
              energi ur soporna. Passar man i frågan om kommunerna ska få lov
              att ansvara för detta eller inte, om det ska vara billigare att
              bränna än att göra biogas, slår man undan benen för biogasstrategin.
            </seg>
            <seg n="c6ce1552">
              Det var intressant att Nina Larsson sade att hon delade uppfattningen
              att samhället måste stötta. Det är precis det som pumplagen var
              till för. Det var för att inte bara rika människor i tätorten
              skulle få tillgång till miljöbränslen utan att det skulle finnas
              att tillgå i hela landet. Det var det som var syftet med pumplagen,
              att sprida ett förnybart bränsle som alternativ till bensin och
              diesel över hela landet.
            </seg>
            <seg n="d3130318">
              Sedan undrar jag över biogasen det krävs faktiskt distribution
              också. I Kristianstad kommun har man väldigt bra tillverkning.
              Sedan körs gasen med tankbil till Trelleborg och andra ställen
              därför att det inte finns något rationellt sätt att distribuera
              den på. Ska samhället passivt hoppas på att marknaden själv ordnar
              med det distributionsnätet? Många som ska investera i biogas ställer
              sig den frågan. Om samhället säger att man inte har någon synpunkt
              vet de inte vad de ska satsa på. Eller ska alla satsa på allt?
              Ska det vara etanol, biogas, laddstolpar, bensin och diesel i
              alla kommuner? Man måste faktiskt välja väg. Politiken handlar
              väldigt mycket om det, Nina Larsson.
            </seg>
          </u>
          <note type="speaker" n="f14416dd">
            Anf. 153 NINA LARSSON (fp) replik:
          </note>
          <u who="nina_larsson_4f4abc" xml:id="i-0cd5b33c041db6e4-4" n="885553de">
            <seg n="67f5b6f7">
              Herr talman! Att politiken valde väg 2005 när man ensidigt inriktade
              sig på etanolutbyggnad över hela Sverige framgår med all önskvärd
              tydlighet. Det är inte fråga om den typen av planekonomiskt tänkande
              och att peka med hela handen, trots att jag är militär, när det
              handlar om att utse vilka nya förnybara drivmedel som vi ska använda
              oss av.
            </seg>
            <seg n="04876294">
              Det finns flera olika delar i detta. Jag håller absolut med om
              att samhället behöver stötta den här typen av uppbyggnad och den
              här typen av produktion i många fall. Men det bör också vara baserat
              på en marknadskoppling, till skillnad från vissa andra EU-länder
              som använder sig av direktstöd när man från politiskt håll ska
              peka ut exakt vad som är det bästa bränslet. Jag tror inte att
              vi politiker är de bästa att peka ut det alla gånger, utan jag
              tror att vi tillsammans, politiker, branscher och konsumenter,
              kunder och köpare av detta, kan se åt vilket håll det bär. Sedan
              måste vi ju utforma system som är så neutrala att de kan hantera
              de behov och den efterfrågan som finns och som kommer att uppkomma.
            </seg>
            <seg n="2e581cf6">
              Det skulle mycket väl kunna utkristallisera sig lokalt eller
              regionalt att distributionsdelen behöver samhällsstöd, men det
              behöver inte för den sakens skull betyda att vi beslutar oss här
              i dag i Sveriges riksdag för att biogasnät ska finnas över hela
              landet och börja byggas. Detta håller inte i längden, vare sig
              marknadsekonomiskt eller klimatmässigt för den delen.
            </seg>
          </u>
          <note type="speaker" n="907a0238">
            Anf. 154 PETER PEDERSEN (v) replik:
          </note>
          <u who="peter_pedersen_420991" xml:id="i-2639aea6152952fd-8" n="6093ea9e">
            <seg n="93bb1e5c">
              Herr talman! Det är en fördel i riksdagen att allting som vi
              säger och skriver finns här så att man kan gå in och titta. Då
              är ett faktum att det var den tidigare socialdemokratiska regeringen
              som lade fram det förslag till pumplag som riksdagen tog beslut
              om i december 2005. Det är också ett faktum att det är den borgerliga
              regeringen som har genomfört de sista stegen. Lars Gustafsson,
              som kommer upp i debatten sedan, hade ju ett förslag om att man
              kunde gå in och stoppa det sista steget. Man kunde ha sagt att
              vi höjer gränsen på 1 000 kubikmeter till 1 500 kubikmeter. Varför
              gjorde man inte det? Varför värderade man inte den möjligheten?
              Det är den nuvarande regeringen som hade möjlighet att vidta de
              åtgärderna, inte den gamla, för den var inte regering då. Det
              är ett faktum.
            </seg>
            <seg n="d7ae3936">
              Det är också ett faktum att den utvärdering vi har här kommer
              fram till att det inte är pumplagen i sig utan att den i vissa
              fall kan ha bidragit till att en del mackar har fått problem.
              Då är det märkligt att hela tillkännagivandet bygger på en motion
              som i princip slår fast att det är pumplagens fel att en massa
              mackar läggs ned. Någon ordning måste det vara i argumentationen.
            </seg>
            <seg n="da844ea7">
              Min fråga är: När man nu från majoritetens sida riktar ett tillkännagivande
              där man i princip säger till regeringen att den får gå in och
              titta över konsekvenserna och på vilket sätt pumplagen påverkar
              mackar och så vidare ute i glesbygd vem riktar ni den kritiken
              mot? Är det mot den gamla regeringen eller mot den nuvarande?
            </seg>
          </u>
          <note type="speaker" n="1089a4ee">
            Anf. 155 NINA LARSSON (fp) replik:
          </note>
          <u who="nina_larsson_4f4abc" xml:id="i-0cd5b33c041db6e4-5" n="885553de">
            <seg n="6ac36ec4">
              Herr talman! När man övertar regeringsmakten i ett land där det
              relativt nyligen har införts en tvingande lag som får konsekvenser
              för enskilda mackägare, ekonomiskt och för deras framtid om de
              över huvud taget ska kunna ha kvar sin verksamhet kan man inte
              kallhamrat bortse från de effekter det faktiskt får i snedvridandet
              av konkurrensen för de mackägare som har varit tidigt ute och
              följt lagstiftningen gentemot dem som inte gjort det. Därför har
              det varit viktigt att få en ordentlig utvärdering av detta, och
              det fick vi nu också i trafikutskottets uppföljning av denna lagstiftning.
            </seg>
          </u>
          <note type="speaker" n="e2aabe82">
            Anf. 156 PETER PEDERSEN (v) replik:
          </note>
          <u who="peter_pedersen_420991" xml:id="i-2639aea6152952fd-9" n="6093ea9e">
            <seg n="368012a9">
              Herr talman! Jag har full respekt för att man ska veta vad som
              gäller. Då är det bra om vi är överens om hur besluten tas.
            </seg>
            <seg n="9a18b11d">
              Det var ett faktum att riksdagen flyttade fram tidpunkterna för
              när pumplagen skulle verkställas för olika försäljningsvolymer,
              vilket var baserat på föregående års försäljning. Vi flyttade
              fram dem för att man skulle ha lite mer tid på sig och veta vad
              som gällde. Vi skriver också det framgår på s. 8 i betänkandet
              att regeringen om det visar sig att något förnybart bränsle gynnas
              framför de andra anmodas att återkomma till riksdagen med förslag
              på hur man ska komma till rätta med problemet.
            </seg>
            <seg n="d7198a94">
              Nu säger ni att det har varit en ensidig satsning på etanol.
              Ja, det kan vi konstatera med facit i hand. Men varför vidtog
              inte den borgerliga regeringen i så fall någon typ av åtgärd?
              Faktum var att man inte kunde vidta någon åtgärd eftersom man
              inte hade gjort någon utvärdering, vilket också riksdagen säger.
              Vi säger även att man borde ta fram en långsiktig strategi för
              att stimulera tillgång och efterfrågan på fler förnybara bränslen.
              Det gjorde man inte heller.
            </seg>
            <seg n="1b5a1a29">
              Poängen är att vi må ha varit försumliga och tänkt fel eller
              inte tänkt tillräckligt när vi skrev dessa riktlinjer, men faktum
              är att det är den nuvarande regeringen som i så fall hade möjlighet
              om man hade gjort sin bit av kakan att gå in och reglera och styra
              upp detta på något sätt. Till exempel hade man kunnat säga: Vi
              tar inte det tredje steget. Vi måste se och utvärdera konsekvenserna
              av de två första stegen innan vi går vidare, för vi är oroliga
              för att detta kan påverka till exempel de mindre mackarna.
            </seg>
            <seg n="64d42c33">
              Ingen hade skrikit högt om man hade gjort det, utan man hade
              säkert blivit hjälte ute i glesbygden. Det är dock lite magstarkt
              att säga att det är den gamla regeringens fel att den nuvarande
              regeringen inte har vidtagit de åtgärder man enligt riksdagens
              beslut borde ha gjort.
            </seg>
            <seg n="ed85777e">
              Jag skulle gärna vilja att Nina Larsson redovisade vad som egentligen
              menas med att man från den borgerliga regeringen stoltserar med
              att vi ska ha en fossiloberoende bilpark 2030. Vad innebär det?
              Det är inte detsamma som att det är fossilfritt. Vad innebär det
              att något är fossiloberoende?
            </seg>
          </u>
          <note type="speaker" n="45aec9e6">
            Anf. 157 NINA LARSSON (fp) replik:
          </note>
          <u who="nina_larsson_4f4abc" xml:id="i-b52690cf58fddcb3-1" n="885553de" next="i-5b9df5fec8d23729-1">
            <seg n="d725507b">
              Herr talman! När vi står här i dag och har ett tillkännagivande
              för en motion där man säger att pumplagen ska ses över och där
              man klart och tydligt poängterar att i synnerhet dispensmöjligheterna,
              som är ytterst viktiga och som många har pekat på, måste ses över
              är det rätt anmärkningsvärt att Peter Pedersen står och skyller
              på den nuvarande regeringen för någonting han själv instiftade
              2005. Det var någonting han själv drev igenom trots massiv kritik
              från remissinstanserna.
            </seg>
            <seg n="a72b8abe">
              Ja, jag kan önska att vi hade styrt om detta något tidigare.
              Det kan jag villigt erkänna att vi borde ha gjort. Men vi i de
              fyra allianspartierna har ett fenomenalt gott samarbete, och vi
              har nu enats om att göra detta tillkännagivande för att få en
              översyn av pumplagen. Miljöminister Andreas Carlgren har också
              vid flera tillfällen bekräftat detta. Vi kommer alltså sannolikt
              och förhoppningsvis inte att behöva vänta alltför länge. Det pågår
              också i Regeringskansliet ett framtagande av just denna långsiktiga
              strategi för det förnybara bränslet. Det är ett massivt och gediget
              arbete, och även det kommer vi antagligen att få följa inom en
              inte alltför avlägsen framtid.
            </seg>
          </u>
          <note n="ccac51f2">
            Anf. 158 LENNART SACRÉDEUS (kd):
          </note>
          <note n="6af2dacb">
            Herr talman! Jag ber att å Kristdemokraternas vägnar få yrka
            bifall till utskottets förslag i betänkandet och avslag på reservationerna.
          </note>
          <u who="nina_larsson_4f4abc" xml:id="i-5b9df5fec8d23729-1" n="885553de" prev="i-b52690cf58fddcb3-1">
            <seg n="5d7f0640">
              Jag är bevisligen varken ordinarie ledamot eller ersättare i
              detta hedervärda trafikutskott, men när man som motionär blir
              så välvilligt behandlad och bemött som jag tillsammans med mina
              kristdemokratiska partikolleger Lars Gustafsson och Gunilla Tjernberg
              har blivit med vår motion T259 är det svårt att inte tacka utskottet
              för en väldigt välvillig och generös behandling.
            </seg>
            <seg n="9cc5142d">
              Där hemma på tomten på Broåkersvägen 9 i Mora står en Volvo som
              nu har gått en bra bit över 22 000 mil. Vi har fortfarande bara
              några hundra meter till bensinstationen, eller drivmedelsstationen
              som det väl heter i en del av texterna här. Lite längre bort från
              Mora, i norra Dalarna i Våmhus, på Sollerön, i Gävunda, i Limedsforsen
              längre västerut eller till och med i Sälenområdet har ett antal
              bensinstationer lagts ned eller varit utsatta för mycket allvarliga
              hot om nedläggning. Jag tycker att utskottet på ett väldigt sakligt
              och balanserat sätt har formulerat sig kring pumplagens konsekvenser
              för denna, som den har kommit att kallas, mackdöd runt om i landet.
            </seg>
            <seg n="d9b455fc">
              Herr ledamoten Pedersen från Degerfors har varit mycket aktiv
              i debatten kring pumplagens fjärde steg och dess konsekvenser
              just här och nu. Ändå är det uppenbart att det för landsbygdens
              befolkning har funnits inte bara en växande oro och sorg utan
              en tilltagande uppgivenhet och hopplöshet över en utveckling som
              har lett till att var fjärde bensinstation runt om i landet har
              lagts ned.
            </seg>
            <seg n="70b476e0">
              De har förvisso inte lagts ned enbart av detta skäl, kanske inte
              ens i majoriteten av fallen, men det har tyvärr aldrig varit en
              positivt bidragande faktor för att behålla glesbygdsmacken. Detta
              har varit med i det som har fått vågskålen att tippa över åt fel
              håll. Sedan är jag som riksdagsledamot, kristdemokrat och alliansföreträdare
              fullt medveten om att man alltid i olika sammanhang kan finna
              skäl som man lägger utanför sig själv. I detta fall kan enskilda
              bensinstationer självklart ha varit nedlagda av helt andra skäl,
              även om man har skyllt på detta. Det har dock inte vägt över positivt
              i vågskålen.
            </seg>
            <seg n="8d04640c">
              Utskottet säger också på s. 12 i sitt betänkande att en annan
              viktig fråga för att trygga glesbygdens tankställen är kravet
              att dispenser ska vara tidsbegränsade. Det knyter an till vad
              Lars Gustafsson, Gunilla Tjernberg och jag lyfter fram som en
              av de två synpunkter och yrkanden vi har i vår motion T259. Vi
              vill förlänga den dispensperiod som utgör grund för försäljningsbedömningen
              till två år. Detta behandlar trafikutskottet mycket välvilligt
              genom att tillgodose just den aspekten. Jag tror att det när det
              gäller dispensförfaranden är viktigt att det finns en långsiktighet,
              en generositet och förutsättningar för att dessa dispenser inte
              bara beviljas utan har en sådan tidsutdräkt att mackinnehavaren
              har en planeringshorisont som är tillräckligt vid.
            </seg>
            <seg n="ef08af07">
              För att inte bensinstationerna ska drabbas av pumplagens ekonomiskt
              betungande krav ser nu trafikutskottet väldigt välvilligt på en
              lösning med mer generösa dispenser. Det är viktigt att dessa dispenser
              inte är alltför begränsade. Vi kristdemokrater hoppas att regeringen
              förutom ett generöst dispensförfarande öppnar för längre dispensperioder.
              Ytterst handlar det nämligen om långsiktig trygghet för landsbygdens
              befolkning och landsbygdens mindre bensinstationer.
            </seg>
            <seg n="27e42dd6">
              Det har självklart funnits en rad goda och vällovliga syften
              med pumplagen och även dess fjärde steg. Jag tror dock att det
              finns en bred konsensus och det framgår också när man läser trafikutskottets
              betänkande att detta inte har fungerat rent praktiskt vad gäller
              teknikneutraliteten. Det har blivit för ensidigt med etanolen
              som ett alternativt drivmedel.
            </seg>
            <seg n="cea40f81">
              Det är därför positivt med det initiativ som regeringen har tagit
              tillsammans med norska myndigheter att genomföra ett gemensamt
              projekt för laddinfrastruktur för elbilar. I stället för dyra
              ombyggnader vid införandet av en etanolpump, dyra ombyggnadskostnader
              och saneringskostnader har inte minst Lars Gustafsson från kristdemokratisk
              sida, som en aktiv företrädare i den här frågan inom Alliansen,
              pekat på möjligheten att införa ett betydligt mer kostnadseffektivt
              alternativ, och det skulle då vara en elstolpe. Nu tar regeringen
              initiativ i den riktningen.
            </seg>
            <seg n="ecdadf04">
              Det kanske inte är något som är normalt här i riksdagens talarstol
              att tacka och berömma alltför mycket. Vi ska ju ha antagonism
              och debatt med varandra. Men som gäst i denna debatt i trafikutskottet
              vill jag uttrycka min stora uppskattning för att vår motion har
              lett till ett tillkännagivande om dispenserna. Mer generösa och
              längre dispenser ger hopp för landsbygdens befolkning som behöver
              sina bilar för att förflytta sig.
            </seg>
          </u>
          <note type="speaker" n="5f73b6da">
            Anf. 159 PETER PEDERSEN (v) replik:
          </note>
          <u who="peter_pedersen_420991" xml:id="i-21a1015ae51a83d9-0" n="6093ea9e" next="i-69dbb3a896fa4849-0">
            <seg n="d1fd9ef0">
              Herr talman! Jag blev uppringd av Mora Tidning som ville att
              jag skulle förklara den stora framgång som Lennart Sacrédeus med
              flera har haft i det här betänkandet. Jag måste erkänna att jag
              inte riktigt fattade vad det var som var den stora framgången.
              Och nu när jag tittar i betänkandet fattar jag fortfarande inte
              riktigt varför er motion anses delvis tillgodosedd. Som jag sade
              i mitt förra replikskifte har man i motion 259 gjort ett tillkännagivande
              om att höja gränsen för krav på att tillhandahålla ett förnybart
              bränsle, men det är inte genomfört.
            </seg>
            <seg n="e31af3bc">
              Ni säger att ni förlänger den tidsperiod som utgör grunden för
              försäljningsbedömning till två år. Jag tror inte att det heller
              är genomfört. Nu är det ett år som gäller. Om man gick över gränsen
              förra året måste man installera förnybart bränsle. Det här med
              dispenser är såvitt jag förstår en helt annan sak.
            </seg>
            <seg n="295ae9d1">
              Nu vill jag inte förta Lennart Sacrédeus och möjligtvis Lars
              Gustafssons stora glädje, men jag har lite svårt att se att det
              här är en enormt stor seger. Innan det tredje eller fjärde steget
              genomfördes skulle den nuvarande regeringen, om man hade tagit
              intryck av vad ni säger, haft möjlighet att vidta de korrigerande
              åtgärderna i verkligheten. Innan det sista steget genomfördes
              borde man ha beaktat vilka konsekvenser de tidigare stegen har
              haft. I så fall kanske man hade gått på er linje vad vet jag?
              Men man var försumlig och gjorde inte någon utvärdering. Därför
              kommer man nu i efterhand med korrigerande uppgifter.
            </seg>
            <seg n="6c9423bb">
              Jag har lite svårt att se att detta att försäljningen ska baseras
              på två år är detsamma som att man ska se över dispensmöjligheterna.
              Det är ju inte riktigt samma sak.
            </seg>
          </u>
          <note n="0332b44a">
            Anf. 160 LENNART SACRÉDEUS (kd) replik:
          </note>
          <u who="peter_pedersen_420991" xml:id="i-69dbb3a896fa4849-0" n="6093ea9e" prev="i-21a1015ae51a83d9-0">
            <seg n="af265009">
              Herr talman! Jag vill tacka Peter Pedersen. Jag finner väl ingen
              anledning att avbeställa en eventuell tårta i den här frågan.
              Nu är den inte beställd, så den kan ju inte avbeställas. Men det
              är klart att det är bestickande det som Peter Pedersen säger jag
              ska inte lägga till i Degerfors, för då blir det lätt för mycket
              fotbollsassociationer.
            </seg>
            <seg n="6cb8cd1c">
              Det var en intressant interiör vad gäller grävande lokaltidningsjournalistik
              som vi fick här och som jag inte ska gå in på i någon större utsträckning,
              utöver att jag kan uttrycka viss förvåning över att detta långdistanssamtal
              har ringts ända till Värmland.
            </seg>
            <seg n="f8771df4">
              Jag tror att jag vågar tala också för Lars Gustafsson och Gunilla
              Tjernberg. Är det inte, bäste Peter Pedersen, en framgång att
              inte få sin motion avslagen bara rakt av? Det står ändå i betänkandet
              att den är delvis bifallen nu får det inte bli för muntert här,
              för det här är ju ett allvarligt ställe, Sveriges riksdag. Tillkännagivandet
              ligger i det som utskottet skriver på s. 12. Läs och du ska finna!
              I sammanhanget bör en översyn ske av frågan om tidsbegränsade
              dispenser. Nu ska vi inte ägna oss åt exegetik, men eftersom det
              är ett delvis bifall och därmed ett tillkännagivande kan vi inte
              tolka det på annat sätt än att den ena delen i vår motion om att
              förlänga den tidsperiod som utgör grund för en försäljningsbedömning
              till två år delvis är tillgodosedd. Framför allt, för att upprepa
              det som ledde till viss munterhet från både er och min sida, står
              inte ordet avslag på motionen 259.
            </seg>
            <seg n="69c84e72">
              Allra sist: Peter Pedersen har rätt i att regeringen visst kunde
              ha agerat med korrigerande åtgärder tidigare. Jag tycker att den
              här debatten och Peter Pedersens inlägg visar på att här är det
              många som har varit i syltburken. Det är många som har ansvar
              i den här frågan, och det delar vi på ömse sidor, även Peter Pedersen
              och jag.
            </seg>
          </u>
          <note type="speaker" n="c3283812">
            Anf. 161 PETER PEDERSEN (v) replik:
          </note>
          <u who="peter_pedersen_420991" xml:id="i-21a1015ae51a83d9-1" n="6093ea9e" next="i-69dbb3a896fa4849-1">
            <seg n="87bcb8eb">
              Herr talman! Jag kan hålla med om att det är en framgång att
              inte få avslag på motioner, för det får vi ju ofta. Det som gör
              mig förvånad är att man tycker att den här motionen är delvis
              tillgodosedd. För mig är det inte riktigt samma sak att säga att
              om du under ett år överskrider tusenkubikmetersgränsen ska du
              tillhandahålla förnybart bränsle, för det ni säger är egentligen
              att dispensen ska gälla under två år. Om mängden åker upp och
              ned ska man inte drabbas. Men det är inte riktigt samma sak som
              med dispensförfarandet, tycker jag. Det kan finnas en viss beröring,
              men det är inte klockrent samma sak. Men vi ska inte kivas om
              det där, utan det viktiga är nu att åtgärder vidtas.
            </seg>
            <seg n="36588f3b">
              Jag tycker ändå att det är bra att Lennart Sacrédeus erkänner
              att regeringen har haft möjlighet att gå in med korrigerande åtgärder
              tidigare. Och jag tycker personligen att det ni föreslår hade
              varit en möjlig åtgärd, att avvakta och inte genomföra det sista
              steget utan höja gränsen och sedan utvärdera och se vad det får
              för konsekvenser. Det här med tidsperioder är också en sak som
              man hade kunnat pröva. Jag har svårt att se att marknaden skulle
              ha uppfattats som ett stort svek om regeringen, enligt riksdagens
              beslut, hade gått in och korrigerat och sett till att den här
              lagen hade fungerat på ett så bra sätt som möjligt. Det är väl
              vår uppgift som politiker att försöka vidta de åtgärder som krävs,
              men regeringen har inte gjort det i det här fallet. Man har helt
              enkelt avvaktat. Först nu, efter ett tillkännagivande från den
              borgerliga majoriteten i utskottet, ska man eventuellt vidta åtgärder.
              Det är det som är det märkliga.
            </seg>
          </u>
          <note n="44755a31">
            Anf. 162 LENNART SACRÉDEUS (kd) replik:
          </note>
          <u who="peter_pedersen_420991" xml:id="i-69dbb3a896fa4849-1" n="6093ea9e" prev="i-21a1015ae51a83d9-1">
            <seg n="c6f77ea8">
              Herr talman! Ja, det är klart att man kanske ska sätta ribban
              lite högre för att uttrycka glädje över att motionen inte är avslagen.
              Det blir naturligtvis en tolkning för regeringen, en viss exegetik
              att här fastställa vad exakt varje tillkännagivande innebär. Men
              jag kan återupprepa det som utskottet säger tydligt, att i sammanhanget
              bör en översyn ske av frågan om tidsbegränsade dispenser, och
              jag förutsätter att regeringen självklart kommer att läsa den
              meningen.
            </seg>
            <seg n="64218e81">
              Sedan vet kanske en mer erfaren riksdagsledamot som Peter Pedersen
              mer än jag att de små stegens politik och de små framgångarna
              ändå är något som man får ta fasta på för att få lite nytt livsmod,
              kraft och energi. I en fråga där så många människor har upplevt
              en sådan uppgivenhet och som upplevts som så hopplöst nedkörd
              nedkörda blir kanske människor också av bilar tycker man ändå
              att det här är ett litet positivt tecken. Och jag uppfattar att
              också Peter Pedersen och ni från vänstersidan tycker att det är
              bra att man ser över detta. Då får vi väl hjälpas åt att se till
              att Andreas Carlgren, vår miljöminister, och regeringen som helhet
              agerar på ett klokt sätt. Men en längre tidsutdräkt för dispenserna
              och ett mer generöst beviljande av dispenser skulle helt klart
              vara positivt.
            </seg>
            <seg n="378e0183">
              När det gäller detta att jag erkände vårt ansvar var det när
              jag var ledamot av Europaparlamentet vissa latinska sentenser
              som ofta kom tillbaka, och det var de två orden mea culpa mitt
              fel eller min synd. Det är någonting som vi i Sverige kanske inte
              är så duktiga på att ta på oss, men som man kanske gjorde i större
              utsträckning i Europaparlamentet. Mea culpa mitt fel, mitt ansvar
              gäller oss alla många gånger, och det kanske vi skulle unna oss
              att tillstå fler gånger. Jag gör det i det här fallet.
            </seg>
          </u>
          <note type="speaker" n="ce9da2c8">
            Anf. 163 LARS GUSTAFSSON (kd):
          </note>
          <u who="lars_gustafsson_079038" xml:id="i-dac8d75881b20552-0" n="68cc2ed9">
            <seg n="271fcc62">
              Herr talman! Här kan man tala om lagen som gick på pumpen i verkligheten.
              Det stod klart redan från början att det skulle bli konsekvenser
              när lagen var klar. Jag vet att alla allianspartier poängterade
              det, både vad gällde teknikneutralitet och de ställen som säljer
              mindre mängd drivmedel.
            </seg>
            <seg n="36c907a7">
              Vi visste också att det inte var i storstäderna det skulle bli
              problem utan i glesbygden. Jag har själv varit på en sådan bensinmack
              i ett samhälle strax utanför Växjö. Där är man helt beroende av
              att man får ha dispensen kvar. I annat fall försvinner butiken,
              apoteksombudet, systembolagsombudet, drivmedelsförsäljningen och
              turisterna som kommer till byn på sommaren. Det är alltså ingen
              fiktiv fråga.
            </seg>
            <seg n="4bd5486b">
              Efter en lång kamp från min sida begär nu utskottet att regeringen
              ska se över hela frågan. Man kommer inte att titta på en specifik
              rad i betänkandet utan se över hur man ska göra. Så har nog även
              miljöministern uppfattat uppdraget.
            </seg>
            <seg n="a04329bb">
              Vi vet att man måste ligga på minst 1 500 kubik för att ha ekonomi
              att investera i en etanolpump. Sätter man ribban där och det inte
              finns möjlighet för vare sig drivmedelsleverantören eller markägaren
              att hämta hem det på 1015 år blir det en utslagningseffekt av
              pumplagen. Den förstärker helt klart detta, och Petroleuminstitutet
              och många andra säger att de vet att det är så. Det är klart att
              inte alla nedläggningar har med rationalisering att göra.
            </seg>
            <seg n="dbf9df06">
              Jag vill fråga utskottet och dem som eventuellt är emot utvärderingen:
              Vem ska svara för drivmedelsförsörjningen annars? Ska man köra
              från Karlstad till Riksgränsen för att få drivmedel? Eller ska
              man köra över till ett annat land för att få det?
            </seg>
            <seg n="1e1b151b">
              Vi har ett ansvar för glesbygden. Här talas det om att regeringen
              har dragit ned på bidragen. Det är inte sant. Vi har ökat med
              50 miljoner när det gäller glesbygdsservice. Där skulle det annars
              vara till glesbygdsmackarna.
            </seg>
            <seg n="bb2e2391">
              Lokala initiativ är ganska bra, och man har lyckats få till stånd
              en nyetablering eller återetablering inom lagens ramar.
            </seg>
            <seg n="9d335718">
              När man säger att det bara gäller glesbygd kan jag berätta att
              mellan Laholm och Halmstad finns det inte en enda bensinmack längre.
              Det är ingen glesbygd. Kör man från Laholm till Halmstad finns
              det ingen mack. Man får köra ut en mil till kusten för att tanka.
              Det är till och med så att Lantmännen har lagt ned pumpen till
              sina traktorer för att man sålde för mycket. Det är rätt häpnadsväckande
              att Lantmännen lägger ned pumpar. Det är klart att detta har en
              eftersmak som är dålig.
            </seg>
            <seg n="5a69ec86">
              Ovanpå det är lagen feltänkt av den enkla anledningen att om
              man lyckas leverera ett drivmedel som kan användas i de gamla
              pumparna vi har nyss bifallit och gett regeringen i uppdrag att
              se om man kan använda syntetdiesel kan man i glesbygden använda
              betydligt mer koldioxidneutrala drivmedel i samma pump utan att
              göra någon investering. Men då har vi lagt ned möjligheten. Ni
              tror väl inte att någon etablerar en verksamhet för att tjäna
              10 000 om året?
            </seg>
            <seg n="fe20e430">
              Lagen är ungefär som sketchen med Martin Ljung när han är glassförsäljare
              i öknen. Han lyckas inte sälja någon glass eftersom kunderna vill
              ha glass på pinnen och inte bara en glasspinne.
            </seg>
            <seg n="0482c0e9">
              Man måste tänka hela vägen. Finns det ingen efterfrågan finns
              det ingen möjlighet att sälja. Därför är jag tacksam över att
              utskottet har varit så klokt att man i 13:e timmen har gett i
              uppdrag till miljöministern, som gett sitt godkännande, att titta
              på denna fråga. Man kan inte bara prata om att hela landet ska
              leva; man måste också kunna leva där.
            </seg>
          </u>
          <note n="a6f3fb2e">
            Överläggningen var härmed avslutad.
          </note>
          <note n="3607464d">
            13 § Bordläggning
          </note>
          <note n="b7c8c735">
            Anmäldes och bordlades
          </note>
          <note n="3e58f508">
            14 § Anmälan om interpellation
          </note>
          <note n="7b3b3fe8">
            Anmäldes att följande interpellation framställts
          </note>
          <note n="447b41f4">
            den 14 april
          </note>
          <note n="739fd04f">
            Anders Ygeman
          </note>
          <note n="14d24d1a">
            Interpellationen redovisas i bilaga som fogats till riksdagens
            snabbprotokoll tisdagen den 20 april.
          </note>
          <note n="b2fabfc0">
            15 § Anmälan om frågor för skriftliga svar
          </note>
          <note n="017ae987">
            Anmäldes att följande frågor för skriftliga svar framställts
          </note>
          <note n="447b41f4">
            den 14 april
          </note>
          <note n="3cbc1603">
            Agneta Berliner
          </note>
          <note n="cf0f5891">
            Elina Linna
          </note>
          <note n="e944bd1b">
            Krister Örnfjäder
          </note>
          <note n="b46d0446">
            Maria Stenberg
          </note>
          <note n="3cbc1603">
            Agneta Berliner
          </note>
          <note n="cd426f65">
            Frågorna redovisas i bilaga som fogats till riksdagens snabbprotokoll
            tisdagen den 20 april.
          </note>
          <note n="ec2244cb">
            16 § Anmälan om skriftliga svar på frågor
          </note>
          <note n="4a3e2a3c">
            Anmäldes att skriftliga svar på följande frågor inkommit
          </note>
          <note n="447b41f4">
            den 14 april
          </note>
          <note n="7280516a">
            Helene Petersson
          </note>
          <note n="6ee1f0a1">
            Carin Runeson
          </note>
          <note n="74be7baf">
            Peter Hultqvist
          </note>
          <note n="e944bd1b">
            Krister Örnfjäder
          </note>
          <note n="ebaaef16">
            Thomas Bodström
          </note>
          <note n="9c5e27b6">
            Carina Hägg
          </note>
          <note n="d7105329">
            Sinikka Bohlin
          </note>
          <note n="e92b0d2b">
            Birgitta Eriksson
          </note>
          <note n="e92b0d2b">
            Birgitta Eriksson
          </note>
          <note n="c13e519e">
            Marie Engström
          </note>
          <note n="eb71a996">
            Åke Sandström
          </note>
          <note n="5b31b2fd">
            Inger Davidson
          </note>
          <note n="7806ce43">
            Svaren redovisas i bilaga som fogats till riksdagens snabbprotokoll
            tisdagen den 20 april.
          </note>
          <note n="44a34db7">
            17 § Kammaren åtskildes kl. 17.13.
          </note>
          <note n="e5d82fc0">
            Förhandlingarna leddes
          </note>
          <note n="6a443cba">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
