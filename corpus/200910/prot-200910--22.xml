<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--22</head>
          <docDate when="2009-11-03">2009-11-03</docDate>
        </div>
      </front>
      <body>
        <div>
          <note n="9e175338">
            ﻿
          </note>
          <note n="ccdb60b4">
            Riksdagens protokoll
          </note>
          <note n="a26ef3c4">
            2009/10:22
          </note>
          <note type="date" n="1b809672">
            Tisdagen den 3 november
          </note>
          <note n="be6f358e">
            Kl. 13:00 - 14:55
          </note>
          <note n="2c65df9a">
            1 § Information från regeringen om Europeiska rådets möte den
            29 och 30 oktober
          </note>
          <note type="speaker" n="8f1c388e">
            Anf. 1 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-0" n="4ba3f814">
            <seg n="37a0fa12">
              Herr talman och ärade ledamöter! Som ni vet träffades Europeiska
              rådet i torsdags och fredags i förra veckan under ordförandeskap
              av statsminister Fredrik Reinfeldt. Det var det första ordinarie
              toppmötet under svenskt ordförandeskap. Det var framför allt tre
              stora utmaningar som stod på dagordningen: klimatfrågan, en lägesrapport
              i de ekonomiska och finansiella frågorna och den fråga som visade
              sig bli mer komplicerad än när vi planerade detta i somras, nämligen
              den konstitutionella institutionella frågan om Lissabonfördraget.
              Det var alltså tre ganska svåra frågor.
            </seg>
            <seg n="30609026">
              Förhandlingarna kom att domineras dels av ansträngningarna för
              att hitta en lösning så att Tjeckien som sista medlemsland kan
              ratificera fördraget, dels av ambitionen att komma överens om
              en gemensam EU-position inför klimatmötet. I båda dessa frågor
              nådde vi framgångar under intensiva förhandlingar på torsdagen
              och fredagen.
            </seg>
            <seg n="b0e83b70">
              Herr talman! Lissabonfördraget kommer att göra EU mer demokratiskt
              och öppet. Det kommer att göra det enklare att fatta beslut i
              frågor som vi vet är viktiga för Europas medborgare. Det gör också
              unionen mer anpassad till att växa och få fler medlemsländer.
              Det gör också EU till en starkare kraft på det globala området.
            </seg>
            <seg n="d9b897f7">
              Som ni vet har 26 länder godkänt Lissabonfördraget, men alla
              27 krävs förstås. Inför mötet i torsdags återstod Tjeckien. 17
              senatorer har lämnat in en klagan till den tjeckiska författningsdomstolen,
              och därför kan president Klaus inte skriva under. President Klaus
              reste också i ett mycket sent skede av processen frågan om EU:s
              stadga för grundläggande rättigheter och har ställt vissa krav
              för att underteckna den. Utmaningen var att hitta en lösning som
              kunde tillfredsställa Tjeckien, den tjeckiska regeringen och den
              tjeckiske presidenten men som också de övriga medlemsländerna
              kunde ställa sig bakom.
            </seg>
            <seg n="6b7add5a">
              Vi lyckades att bekräfta målsättningen att hela Europeiska rådet
              står bakom ambitionen att Lissabonfördraget ska träda i kraft
              före årsskiftet. Regeringscheferna beslutade att låta ett protokoll
              om Tjeckiens tillämpning av EU:s stadga för grundläggande rättigheter
              åtfölja Lissabonfördraget i samband med att nästa anslutningsfördrag
              ska ratificeras i medlemsländerna. Genom detta protokoll som man
              bilade slutsatserna, det så kallade protokoll 30, får Tjeckien
              samma status som Polen och Storbritannien vad gäller tillämpningen
              av stadgan.
            </seg>
            <seg n="42526672">
              Som ni kanske hörde på nyheterna i morse har den tjeckiska författningsdomstolen
              gett sitt godkännande; det finns inga konstitutionella skäl. Man
              har därigenom ogiltigförklarat den inlaga från senatorerna som
              har lämnats in. Vi väntar oss därför att president Klaus ska skriva
              under inom kort.
            </seg>
            <seg n="6d34aade">
              Så fort den sista osäkerheten är undanröjd kommer ordförandeskapet
              att inleda såväl de nödvändiga konsultationerna med de övriga
              huvudstäderna för att få de befattningar som inrättas i Lissabonfördraget
              på plats som arbetet med att få till stånd en ny kommission.
            </seg>
            <seg n="bda3873f">
              Europeiska rådet noterade i övrigt de förberedelser som ordförandeskapet
              har gjort för att få Lissabonfördraget på plats. Det handlar om
              samtal med Europaparlamentet om budget och medbeslutande och om
              ramverket kring den europeiska utrikestjänsten. Den tillträdande
              höge representanten ska utifrån detta underlag presentera ett
              mer fylligt förslag inför stats- och regeringscheferna senast
              i april nästa år. Därigenom skapas förutsättningar för en mer
              sammanhållen och starkare europeisk utrikespolitik.
            </seg>
            <seg n="62c75d43">
              Herr talman! Den andra frågan som stod på dagordningen handlade
              naturligtvis om hur viktigt det är för EU att visa ledarskap och
              fortsätta ha ledartröjan när det gäller att vara pådrivande inför
              det internationella klimattoppmötet i Köpenhamn. Sveriges roll
              är att leda och hålla samman EU. Inför Europeiska rådets möte
              var uppgiften att besluta om ett EU-mandat till förhandlingarna.
              Det krävdes tuffa förhandlingar för att nå enighet om finansieringen
              av de åtgärder som är nödvändiga och om principerna för hur fördelningsbördan
              ska fördelas internt inom EU.
            </seg>
            <seg n="9e06e4ed">
              Med dessa slutsatser tycker vi att vi har ett gott förhandlingsmandat
              inför Köpenhamn. Europeiska rådet uppmanar alla parter att ansluta
              sig till tvågradersmålet och ställa sig bakom ett EU-mål för utsläppsminskningar
              på 8095 procent till 2050. Andra utvecklade länder uppmanas göra
              samma sak och göra åtaganden om ambitiösa utsläppsminskningar.
              U-länderna ska också åta sig att vidta nödvändiga anpassningsåtgärder.
            </seg>
            <seg n="ca110d5c">
              Stats- och regeringscheferna klargjorde att EU är villigt att
              betala med sin rättmätiga andel av det bistånd som krävs för att
              u-länderna ska kunna genomföra sina omställningsstrategier. Det
              uppskattas att behoven uppgår till 100 miljarder euro årligen
              från 2020. Europeiska rådet konstaterade också att den totala
              nivån för det internationella offentliga stödet beräknas uppgå
              till någonstans mellan 22 och 50 miljarder kronor per år från
              2020 förutsatt att betalningsbördan fördelas rättvist enligt ett
              globalt fördelningssystem som baseras på utsläppsnivåer och bnp.
              Vikten för utsläpp bör öka med tiden, och samtliga länder utom
              de allra minst utvecklade bör bidra.
            </seg>
            <seg n="09720a95">
              Europeiska rådet betonade också vikten av internationellt offentligt
              stöd för att redan under de tre närmaste åren få till stånd anpassningsåtgärderna
              i u-länderna, så kallad fast start . Man bekräftade sin avsikt
              att på frivillig basis bidra med sin skäliga andel av dessa kostnader
              förutsatt att andra jämförbara aktörer gör jämförbara insatser.
            </seg>
            <seg n="1a432257">
              Den svåra frågan om hur tidigare tilldelade men ännu inte utnyttjade
              utsläppsrätter ska hanteras löstes genom att stats- och regeringscheferna
              konstaterade att detta ska ske på ett sätt som inte får påverka
              Köpenhamnsavtalets miljöintegritet och som behandlar EU-länder
              likvärdigt med andra länder.
            </seg>
            <seg n="b4fc38c9">
              Efter långa förhandlingar kunde Europeiska rådet till slut träffa
              en intern överenskommelse om hur fördelningsbördan ska fördelas
              mellan medlemsstaterna. Överenskommelsen bygger på att hänsyn
              ska tas till länder med sämre betalningsförmåga när EU:s andel
              av det internationella stödet till klimatinsatser fördelas. Den
              exakta fördelningen tittar en arbetsgrupp på nu.
            </seg>
            <seg n="76bbba4f">
              Herr talman! Det finns tecken på att den ekonomiska och finansiella
              krisen har börjat plana ut. Vi tycker oss se en viss återhämtning.
              Det återstår dock mycket arbete innan läget stabiliseras. Europeiska
              rådet betonade att den begynnande återhämtningen måste övervakas
              och att stödpolitiken inte kan upphöra innan återhämtningen har
              säkerställts. Mot bakgrund av en ökad arbetslöshet enades stats-
              och regeringscheferna om att inleda en diskussion om hur en ny
              europeisk strategi för jobb och tillväxt ska utformas. Detta sker
              som ett led i förberedelserna för den kommande översynen av EU:s
              Lissabonstrategi.
            </seg>
            <seg n="98415bf4">
              Europeiska rådet uppmärksammade också en överenskommelse som
              finansministrarna träffade tidigare i höst om arbetet med att
              stärka den finansiella tillsynen. Det är en högt prioriterad fråga
              för det svenska ordförandeskapet, och den uppgörelse om makrofinansiell
              tillsyn som nåtts är en stor framgång. Arbetet går nu vidare i
              hög takt med målsättning att nå enighet också om den mikrofinansiella
              tillsynen. Vi hoppas fatta beslut om detta på toppmötet i december.
            </seg>
            <seg n="5efbf319">
              En stor framgång för det svenska ordförandeskapet var att Europeiska
              rådet enhälligt antog Östersjöstrategin som ju Sverige har tagit
              initiativ till. Östersjöstrategin är ett helt nytt verktyg för
              att på ett helt nytt sätt arbeta på ett mer intelligent och integrerat
              sätt inom Östersjöregionen. Naturligtvis gäller det främst att
              rädda den mycket känsliga miljön i Östersjön men också att stärka
              integrationen och utveckla konkurrenskraften, tillväxten och samarbetet.
              Det här kan också tjäna som exempel för andra typer av makroregionalt
              samarbete. Vi kommer snart att få se förslag på en Donaustrategi.
              Det var roligt att vi redan vid det första toppmötet kunde ro
              en av våra viktiga prioriteringar i hamn.
            </seg>
            <seg n="78038e0e">
              Slutligen, herr talman, noterade Europeiska rådet de åtgärder
              som har gjorts för att hantera flyktingströmmarna i Medelhavsområdet.
              Det var ett slags delrapport sedan toppmötet juni. EU:s vision
              för den framtida migrationspolitiken ska återspeglas i det så
              kallade Helsingforssprogrammet som vi hoppas kan antas av Europeiska
              rådet i december.
            </seg>
            <seg n="22b1dff5">
              På det utrikespolitiska området välkomnade Europeiska rådet en
              handlingsplan för ett stärkt EU-agerande i Afghanistan och Pakistan.
              Man antog också ett uttalande om Irans hantering av kärnkraftsfrågan
              och fördömde den kritiska människorättssituationen i landet.
            </seg>
          </u>
          <note type="speaker" n="5223642b">
            Anf. 2 SUSANNE EBERSTEIN (s):
          </note>
          <u who="susanne_eberstein_a1dea0" xml:id="i-7b807a5be3f510c3-0" n="b282dbde">
            <seg n="6a49e922">
              Herr talman! Tack, statsrådet, för informationen!
            </seg>
            <seg n="05bf81f8">
              Vad betyder överenskommelsen om finansieringen av klimatåtgärderna?
              Vad jag har förstått av rapporteringen i medierna och av statsrådets
              återrapportering i dag är inget klart om vad varje stat ska betala
              eller hur man ska beräkna vad varje stat ska bidra med.
            </seg>
            <seg n="09fd4354">
              För mig låter inte det här som ett avtal utan mer som en välvillig
              viljeförklaring. Därför undrar jag vad nästa steg blir för EU
              och EU:s ordförande. Hur ska detta avtal göras konkret och bindande
              så att det leder till resultat? Hur stor risk bedömer statsrådet
              det är att Köpenhamnsmötet misslyckas just för att man inte har
              kunnat komma överens om bördefördelningen? Hur ser plan B ut?
            </seg>
            <seg n="df205972">
              Jag undrar också om det blev någon diskussion om bankernas ansvar
              eller brist på ansvar för den ekonomiska situationen i Europa.
              Togs frågan om bankernas bonusersättningar upp eller är det en
              fråga som bara lever i Sverige?
            </seg>
            <seg n="5dab6cfe">
              Som jag sade på samrådet inför EU:s toppmöte finner jag det anmärkningsvärt
              att bankerna inte har hörsammat kraven att avstå från bonusersättningar.
              Den ekonomiska krisen är inte över, men kraven på bankerna kanske
              är över. Hur gör man med det?
            </seg>
            <seg n="26c06060">
              Slutligen antog Europeiska rådet nu EU-strategin för Östersjöregionen.
              Det är jättebra, men vad betyder det egentligen? Krävs det inte
              mer konkreta åtgärder och resurser? Tror statsrådet att de miljöåtgärder
              som krävs inte kommer att kosta några extra pengar? Kostar det
              inga extra pengar borde strategin redan vara på plats. Hur tänker
              statsrådet om det?
            </seg>
          </u>
          <note type="speaker" n="2beed637">
            Anf. 3 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-1" n="4ba3f814">
            <seg n="3fdc2d85">
              Herr talman! Det var många frågor.
            </seg>
            <seg n="1e65ac9e">
              Jag börjar med frågan om finansieringen. Nej, vi nådde ingen
              överenskommelse om hur mycket varje land ska betala. Den interna
              bördefördelningen kommer en arbetsgrupp att titta på. Som vi har
              talat om i EU-nämnden tidigare finns det en del länder som tycker
              att man ska vänta med att helt visa korten.
            </seg>
            <seg n="9f55c177">
              Alla länder ställde sig bakom kommissionsberäkningen på 100 miljarder
              euro per år. Man sade att det är rimligt att de mest utvecklade
              länderna betalar mellan 22 och 50 miljarder. Flera statsministrar
              sade på presskonferensen efteråt att det är rimligt att Europa
              står för en tredjedel. Det ska beräknas efter bnp och utsläpp,
              och utsläppen bör successivt öka som vikt i uträkningen.
            </seg>
            <seg n="ac6dd793">
              Man har också återigen bekräftat principerna att vi vill ha ett
              avtal och att vi är beredda att gå upp till 30 procent om det
              görs motsvarande åtgärder från andra länder.
            </seg>
            <seg n="7f84ff80">
              Nu pågår ett intensivt förhandlingsarbete. Barcelonakonferensen
              började i dag. Statsministern är i USA och träffar Obama, därför
              kan han inte vara här i dag. Vi har toppmöte med Ryssland och
              med Kina på kort tid. Det är många arbetsgrupper. Det är 34 dagar
              kvar. Jag har goda förhoppningar om att vi kommer fram till något
              i Köpenhamn. Att det helt skulle misslyckas finns inte på vår
              karta.
            </seg>
            <seg n="fadf4224">
              Banker och bonus diskuteras hela tiden, inte minst har finansministrarna
              talat om detta. Men på toppmötet diskuterades inte den frågan.
              Där låg tyngdpunkten i diskussionen på klimatfrågan och Lissabon.
            </seg>
            <seg n="332afdab">
              När det gäller frågan om Östersjön vill jag säga att det redan
              finns väldigt mycket pengar inom strukturfonderna avsatta för
              detta. Det är inte orimligt att tänka sig att det finns också
              i en kommande finansiell långtidsbudget. Det finns ganska mycket
              pengar redan. Europeiska investeringsbyrån till exempel har sagt
              att man är villig att tillhandahålla lån för detta.
            </seg>
            <seg n="469bb168">
              Jag tror att det på kort sikt finns pengar. Nu handlar det mest
              om att komma i gång, starta en del konkreta projekt och visa att
              de ger resultat. Utifrån det går vi sedan vidare.
            </seg>
          </u>
          <note type="speaker" n="5e87035b">
            Anf. 4 SUSANNE EBERSTEIN (s):
          </note>
          <u who="susanne_eberstein_a1dea0" xml:id="i-7b807a5be3f510c3-1" n="b282dbde">
            <seg n="958a6eaf">
              Herr talman! Tack för svaret!
            </seg>
            <seg n="0333b8d5">
              Jag hoppas att statsrådet har rätt. Östersjön är ju en brännande
              fråga. Det vore bra om det inte bara blev det vanliga välvilliga
              pratet.
            </seg>
            <seg n="c672512b">
              Jag funderar fortfarande över bonusarna. Statsrådet hann inte
              svara på den frågan. Man kan läsa att bankerna delar ut miljarder
              i bonus bara i Sverige.
            </seg>
            <seg n="87e9a070">
              Statsministern talade om att bonusbubblan sprack. Vad betyder
              det egentligen?
            </seg>
          </u>
          <note type="speaker" n="6b2aba9c">
            Anf. 5 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-2" n="4ba3f814">
            <seg n="b8c5d162">
              Herr talman! Jag är helt enig med Susanne Eberstein när det gäller
              Östersjön. Det är oerhört viktigt att det blir något mer än bara
              en vacker vision. Jag tror att det kommer att bli det. Det är
              förbundet med målsättningar och konkreta projekt där man tar ansvar.
              Man kommer att se till att det utvärderas regelbundet. Kommissionen
              har den övervakande funktionen.
            </seg>
            <seg n="ab62ba73">
              Jag har goda förhoppningar om att det blir något mer än bara
              vackra ord. Det behöver Östersjön verkligen.
            </seg>
            <seg n="90f12181">
              Jag uppfattade att frågan om bonusar gällde om banker och bonusar
              diskuterades på toppmötet. Svaret på den frågan är nej. Det diskuterades
              i många andra sammanhang inte bara i EU-kretsen utan också i medlemsländerna.
              På toppmötet var det ingen diskussion om detta.
            </seg>
          </u>
          <note type="speaker" n="f5614e24">
            Anf. 6 ANNA KINBERG BATRA (m):
          </note>
          <u who="anna_kinberg_batra_c1916b" xml:id="i-f9411a9ce7569145-0" n="8e283b31">
            <seg n="e79fefe3">
              Herr talman! Tack, statsrådet, för redovisningen! Jämfört med
              det som statsministern samrådde med EU-nämnden om inför toppmötet
              ser det ut att ha gått ungefär vår väg. Förutsättningarna är mycket
              besvärliga, och det ställs mycket stora krav på ledarskap. Det
              har tydligen regeringen levererat.
            </seg>
            <seg n="f7e21cb3">
              Det kan vara på sin plats att påpeka här i kammaren att trots
              att det finns nyansskillnader mellan partierna och i debatten
              anmälde inget av riksdagens partier avvikande mening mot det upplägg
              som regeringen hade.
            </seg>
            <seg n="2992efc6">
              Det svenska kanske lite gnetiga ledarskapet verkar ha gett resultat,
              i motsats till stora dramer och storvulna löften som man kanske
              inte kan ro hem. Vi har tydliga mål. Det ser ut som om regeringen
              börjar nå dem.
            </seg>
            <seg n="e4a27d99">
              Vi ska särskilt uppmärksamma att vi nu kan bocka av Östersjöstrategifrågan
              som var en av de fem högst prioriterade frågorna under det svenska
              ordförandeskapet.
            </seg>
            <seg n="6f8d3d1c">
              Det återstår naturligtvis en del stök. Jag tänker förstås på
              Lissabonfördragsfrågan. Det ser nu ut att ljusna i Prag. Även
              här gick toppmötet väl och ställde inte upp några större nya problem.
              Den tjeckiska författningsdomstolen har nu gjort att det bara
              är en signatur som fattas.
            </seg>
            <seg n="a4563fb9">
              Om vi utgår ifrån att vi nu kan börja fylla detta med innehåll
              ställs det stora krav på ordförandeskapet för att få praktiska
              delar på plats. Det gäller bland annat hur utrikestjänsten ska
              fungera.
            </seg>
            <seg n="ece4970c">
              Jag vill be statsrådet förtydliga hur ordförandeskapets ambitioner
              blir när det gäller denna tjänst som är ny. Det ska inte vara
              kommission och inte råd, men det berör ändå områden som handel,
              bistånd, budget och utrikespolitik. Det är väldigt viktigt att
              vi får tillfälle att utforma den på ett bra sätt så att EU kan
              göra största möjliga nytta för fred och frihet och inte bygga
              för mycket nya byråkratier.
            </seg>
          </u>
          <note type="speaker" n="5ad4f142">
            Anf. 7 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-3" n="4ba3f814">
            <seg n="58c3edce">
              Herr talman! Tack för frågan!
            </seg>
            <seg n="20110028">
              Jag vill bekräfta att det var ganska tuffa förhandlingar i klimatfrågan.
              Det gick flera omgångar innan vi kunde komma överens. Vi tycker
              att vi jämfört med vad statsministern redovisade i EU-nämnden
              lyckades och till och med nådde lite längre. Vi känner till svårigheterna.
            </seg>
            <seg n="58a141d2">
              Samtidigt vill jag bekräfta att det finns en stark beslutsamhet
              hos alla medlemsländer även om vissa länder är mycket oroliga
              för sin egen ekonomiska situation att EU ska gå i bräschen, att
              vi ska hålla ihop och att det är vi som ska ta ledningen för detta.
              Det finns ett stort tryck från medborgarna.
            </seg>
            <seg n="29d172ed">
              Den europeiska utrikestjänsten är en av de viktigaste förändringarna
              med Lissabonfördraget, tycker jag personligen. Under den här tiden
              har vi förberett den yttre ramen för hur den ska kunna se ut.
              Det handlar om den rättsliga statusen. Man säger att det här blir
              ett sui generis, en helt ny rättslig mekanism som ligger nära
              både kommissionen och rådet men har en egen status. Det handlar
              om vilket område som den ska ansvara för. Som Anna Kinberg Batra
              säger kommer det fortfarande att finnas kommissionärer för utvidgning,
              handel och bistånd. Övriga utrikespolitiska och säkerhetspolitiska
              frågor kommer att ligga under detta.
            </seg>
            <seg n="da720b51">
              Den höge representanten kommer, när hon eller han, det kan ju
              bli en han är utsedd att ta underlaget och jobba vidare med det
              och fylla det. Det är alltså den höge representantens uppgift
              att fylla ramverket med innehåll i samtal med Europaparlamentet
              och presentera det för Europeiska rådet senast i april.
            </seg>
            <seg n="b65d412a">
              Det svenska ordförandeskapets arbete med detta är därmed avslutat
              i den bemärkelsen. Det lämnas nu över till den höge representanten
              när hon eller han är utsedd.
            </seg>
          </u>
          <note type="speaker" n="c362c48c">
            Anf. 8 ANNA KINBERG BATRA (m):
          </note>
          <u who="anna_kinberg_batra_c1916b" xml:id="i-f9411a9ce7569145-1" n="8e283b31">
            <seg n="8be9e6d8">
              Herr talman! Som statsrådet säger är det ju inte den höge representantens
              egen utrikesförvaltning. Därför vill jag ställa en följdfråga
              om ordförandeskapens roll.
            </seg>
            <seg n="7e737d75">
              EU-nämnden var i Spanien i förra veckan och inser att det här
              är en sådan fråga som kommer att glida över till spanskt ordförandeskap.
              Rådet bör ju ha en ganska stark roll i utformningen av detta även
              om bollen till stor del ligger hos den höge representanten. Det
              är ändå ländernas pengar. Det är ändå utrikespolitik som vi i
              Sveriges riksdag ville skulle vara av mellanstatlig tillsynskaraktär.
              Därför ber jag statsrådet att, om det är möjligt, säga lite mer
              om hur det svenska och spanska ordförandeskapet driver detta för
              att få bra politisk och demokratisk kontroll och hur de externa
              EU-kontorens roll ser ut att bli gentemot svenska eller spanska
              ambassader.
            </seg>
          </u>
          <note type="speaker" n="0ff11e67">
            Anf. 9 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-4" n="4ba3f814">
            <seg n="bcb5f843">
              Herr talman! Just ordet ambassader används inte i sammanhanget.
              Det är av olika skäl väldigt känsligt. Det handlar om att kommissionens
              representationer successivt ska övergå till att ligga under den
              europeiska utrikestjänsten och att man också ska upprätta så kallade
              tematiska och regionala desk offices. Jag hittar inget bättre
              ord på svenska. Man kommer att ha speciella avdelningar för till
              exempel nedrustning, FN-relationer och så vidare och också geografiska
              sådana. Det har vi nått en överenskommelse om inom rådet under
              de senaste veckorna.
            </seg>
            <seg n="f5770be0">
              Vi har också diskuterat hur personal ska komma både från svensk
              utrikesförvaltning och från råds- och kommissionssekretariaten
              så att alla ska kunna bidra på lika villkor. Sedan är det förstås
              en del teknikaliteter kring detta som också måste redas ut vidare.
              Det kommer den höge representanten att göra. Den höge representanten
              kommer att vara ansvarig för anställning, rekrytering och personal.
              Som jag sade är det oerhört viktigt att man jobbar nära kommissionen
              med dessa poster som på ett eller annat sätt kommer att samspela
              med den höge representanten.
            </seg>
            <seg n="b35e53d2">
              Vi för mycket intensiva och regelbundna samtal med Spanien om
              hur denna överlämning ska gå till så att det fungerar så smidigt
              som möjligt.
            </seg>
          </u>
          <note type="speaker" n="987a0d3c">
            Anf. 10 STAFFAN DANIELSSON (c):
          </note>
          <u who="staffan_danielsson_559bd0" xml:id="i-652708a448016951-0" n="57d2e037">
            <seg n="e75e4fdf">
              Herr talman! Jag vill börja med att gratulera Europeiska unionen
              och det svenska ordförandeskapet till ett framgångsrikt och närmast
              historiskt toppmöte med de beslut som statsrådet har redovisat.
              EU-fördraget är nästan på plats, vilket är av stort värde för
              en utveckling i Europa framgent.
            </seg>
            <seg n="20269040">
              När det gäller klimatöverenskommelsen kommer EU att vara en drivande
              kraft i de internationella förhandlingarna. Jag återkommer till
              det i min fråga. Det gäller även Östersjöstrategin och andra viktiga
              pusselbitar. Jag vill därför framföra en gratulation. Det var
              ett viktigt toppmöte för Europa.
            </seg>
            <seg n="61fd11c5">
              Jag ska ställa en fråga om klimatet. Det är nu klart att EU är
              drivande. Tillsammans står man bakom de ambitiösa och nödvändiga
              åtagandena för att nå målet att uppvärmningen inte får öka med
              mer än maximalt två grader. Det handlar om 100 miljarder per år
              på sikt, och på kort sikt 57 miljarder. Man har inom EU inte specificerat
              fördelningen. Jag har respekt för att det kan vara i ett tidigt
              skede. Men man kommer att göra detta. Däremot är det viktigt att
              EU verkligen har åtagit sig detta. Man kommer att åka till toppmötet
              med den inställningen.
            </seg>
            <seg n="2fc3b57e">
              Min fråga handlar om detta. Vad blir det av toppmötet? Nu är
              det klart att EU driver detta. Statsministern är i USA nu. Vi
              vet att Japan har börjat öppna sig. I går var president Putin
              i Köpenhamn, och han började också öppna sig i fråga om ett nytt
              avtal efter Kyoto. Han sade att Ryssland kunde vara med givet
              att man klarade skogarna.
            </seg>
            <seg n="39855748">
              Min första fråga är: Hur bedömer statsrådet läget inför Köpenhamn
              med detta i bagaget?
            </seg>
            <seg n="9656b286">
              Min andra fråga gäller Afghanistan som också var uppe. Det är
              nog så viktigt. EU ska öka sina ansträngningar, inte minst civilt.
              Det är oerhört viktigt i detta pressade läge. Vi har tyvärr en
              inrikespolitisk debatt om detta i Sverige. Det är bra att EU står
              fast och anger riktningen. Det är bra att Sverige driver på. Hur
              ser statsrådet på dessa överläggningar, och hur fördes diskussionen
              där?
            </seg>
          </u>
          <note type="speaker" n="3ff1cdcd">
            Anf. 11 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-5" n="4ba3f814">
            <seg n="930b2040">
              Herr talman! Jag tackar Staffan Danielsson för de vänliga orden
              om toppmötet.
            </seg>
            <seg n="9d3fc6cb">
              Bedömningen inför Köpenhamn är fortsatt att det rör på sig, inte
              bara inom EU utan runt omkring i världen. Uttalanden från den
              nytillträdda japanska regeringen är förstås väldigt välkomna,
              och vi hoppas att samtalen mellan EU och USA ska vara positiva
              och att det kommer ut någonting positivt av dem.
            </seg>
            <seg n="a4e085d5">
              Det rör alltså på sig, men det som har kommit från övriga länder
              runt omkring i världen om huruvida vi ska hålla oss till tvågradersmålet
              är fortfarande inte tillräckligt, och det är det som är ledstjärnan
              i fråga om detta.
            </seg>
            <seg n="b57b33a5">
              Men det är 34 dagar kvar. Som jag nämnde tidigare ska vi också
              ha toppmöte med Ryssland, med Kina och med Indien under den närmaste
              tiden, och de är nyckelspelare i detta sammanhang. Alla dessa
              länder inser mycket väl vad det handlar om. Om man tittar på den
              vetenskapliga sammanställningen när det gäller olika scenarier
              skulle även de minst skräckinjagande, om de skulle vara de sanna,
              få förödande konsekvenser också för alla dessa länder.
            </seg>
            <seg n="d5f481fd">
              Man känner alltså att detta är viktigt och angeläget. Jag tror
              att det kommer att bli lite dominoeffekt. Om det börjar röra på
              sig i USA rör det på sig lite grann i Kina, och nu ser vi att
              det rör på sig lite grann i Ryssland. Hur långt man kommer är
              det fortfarande för tidigt att säga. Man sitter i dag och i morgon
              i Barcelona. Det blir också andra arbetsgruppsmöten under tiden
              framöver.
            </seg>
            <seg n="c261b1ff">
              Men vi har ändå goda förhoppningar om att kunna få till stånd
              ett avtal i Köpenhamn. Men exakt hur långtgående det blir är det
              ännu lite för tidigt att säga. Men vi jobbar på intensivt här.
            </seg>
            <seg n="871be925">
              Afghanistan diskuterades lite grann. Det diskuterades också i
              Luxemburg. Tidigare trodde man att det skulle bli en andra valomgång.
              Det var först nu som det blev bekräftat att det inte blir det.
              Men oavsett det är det oerhört viktigt att EU det diskuterades
              också med den amerikanska administrationen i dag börjar formera
              en egen europeisk strategi som också har väldigt tunga civila
              element, där vi hjälper till för att bygga upp och stötta statsbyggnadsproceduren
              i denna mycket bräckliga stat och att vi får ett större regionalt
              perspektiv. Det som händer i Afghanistan är förstås väldigt avhängigt
              det som händer i Pakistan och tvärtom. Man har nu tagit många
              steg för att formera en sådan strategi. Det är förstås en debatt
              som kommer att fortsätta.
            </seg>
          </u>
          <note type="speaker" n="658ba87f">
            Anf. 12 STAFFAN DANIELSSON (c):
          </note>
          <u who="staffan_danielsson_559bd0" xml:id="i-652708a448016951-1" n="57d2e037">
            <seg n="2fe4103c">
              Herr talman! Jag ska bara ställa en kort uppföljningsfråga om
              klimatet. Jag tackar för statsrådets synpunkter inför Köpenhamn.
              Vi får återkomma till det.
            </seg>
            <seg n="6ab57587">
              Uppgiften var att sy ihop EU. Polen och åtta länder hade stora
              tveksamheter. Jag tycker att lösningen ändå känns rätt drivande,
              att EU har åtagit sig detta och att man tar hänsyn till de ekonomiskt
              mest utsatta länderna i EU i denna arbetsgrupp. Det vore bra om
              statsrådet kunde ge lite mer kött på benen i fråga om hur resonemangen
              inom EU-kretsen gick i dessa frågor. Hur pass genuin är uppslutningen
              som man står för i östländerna?
            </seg>
          </u>
          <note type="speaker" n="aec28bec">
            Anf. 13 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-6" n="4ba3f814">
            <seg n="ecaf7467">
              Herr talman! Alla länder står naturligtvis bakom slutsatserna.
              Det finns, precis som Staffan Danielsson säger, i många av de
              nya medlemsländerna en oro därför att den ekonomiska krisen har
              slagit så hårt mot en del länder med enorma underskott. De känner
              att de inte mäktar med att också ta ett så stort ansvar för u-länderna,
              även om de principiellt medger att så naturligtvis ska vara fallet.
            </seg>
            <seg n="5155b0fc">
              Nu försöker man titta på en mekanism där det naturligtvis är
              samma globala fördelningsnyckel som bygger på bnp och med ökande
              andel av utsläppsnivåerna. Men man kan också tänka sig vissa tillfälliga
              justeringar för de EU-medlemsländer som är hårdast drabbade av
              den ekonomiska krisen. Då tror jag att de känner att de har fått
              försäkringar om detta. Detta handlar om 2020 och 2050. Det är
              alltså långsiktigt, och då har vi förhoppningsvis kommit ur krisen.
            </seg>
            <seg n="2b86c32a">
              Men just i det korta perspektivet kände de att de behövde få
              dessa garantier. Därför tror jag att arbetsgruppen kan komma en
              bit på väg, och de står som sagt bakom dessa slutsatser. Det var
              inte givet, men till slut lyckades vi få en enighet om detta.
            </seg>
          </u>
          <note type="speaker" n="33f21bff">
            Anf. 14 KARIN GRANBOM ELLISON (fp):
          </note>
          <u who="karin_granbom_64bc82" xml:id="i-a53b303f2bfa5587-0" n="83e8a05e">
            <seg n="0f6a9235">
              Herr talman! Jag tackar för återrapporten. Jag vill instämma
              i de gratulationer som har framförts, särskilt för två framgångar
              vid toppmötet, nämligen att Östersjöstrategin antogs och att ni
              har lyckats så väl i förhandlingar med den tjeckiske presidenten.
              Nu återstår förhoppningsvis enbart formellt att han skriver under
              Lissabonfördraget så att det kan träda i kraft.
            </seg>
            <seg n="89324f0e">
              Att Lissabonfördraget nu snart kan träda i kraft, betyder det
              att ett extra toppmöte ska sammankallas? När kommer det i så fall
              att ske? Kommer detta också att betyda att Sverige kommer att
              presentera ett förslag till kommissionär vid detta extra toppmöte?
            </seg>
            <seg n="0bad0a48">
              Vi har också fått höra här att det finns en arbetsgrupp som diskuterar
              fördelningen inför finansieringen av klimatåtgärder, eftersom
              detta inte blev klart. Skulle detta kunna vara en fråga som kommer
              upp vid ett extra toppmöte eftersom man då hinner med detta före
              Köpenhamnskonferensen, eller kommer fördelningen att vara en fråga
              som diskuteras efter Köpenhamnskonferensen?
            </seg>
            <seg n="29e301dc">
              Jag skulle också vilja ställa en fråga om skogen. Skogsskövlingen
              är en mycket viktig del av klimatförändringarna. Jag läste nyligen
              i DN att ett tjugotal miljöorganisationer har skrivit ett brev
              till miljöministern där de har uttryckt oro för att skogen inte
              får tillräcklig uppmärksamhet i Köpenhamnsavtalet. De är oroade
              bland annat över att pengar inom REDD-programmet kommer att gå
              till bolag som uppger att de bedriver hållbar skogsskötsel när
              de i själva verket hugger ned skog och gör urskog till oljepalmsplantager.
              Därför är min fråga: Diskuterades skyddet av skogen under toppmötet?
            </seg>
          </u>
          <note type="speaker" n="1e025dcf">
            Anf. 15 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-7" n="4ba3f814">
            <seg n="fd9b47f4">
              Herr talman! Vi har som sagt goda förhoppningar om att den tjeckiske
              presidenten kommer att skriva under Lissabonfördraget inom kort.
              Men innan vi har fått ett datum från honom är det lite för tidigt
              att uttala sig om ett eventuellt extra toppmöte.
            </seg>
            <seg n="6cfddc92">
              Vi har naturligtvis allt intresse av att få detta på plats så
              snart som möjligt. Så fort vi vet när han kommer att skriva under
              kommer statsministern att kontakta sina kolleger i de övriga medlemsländerna
              för att höra deras positioner kring dessa två topposter som först
              ska tillsättas: den höge representanten och den permanenta ordföranden
              i rådet.
            </seg>
            <seg n="7cdca7e2">
              Efter det trillar kommissionen in. Det är ordförande Barrosos
              uppgift att komponera ett förslag till kommission, då i samarbete
              med medlemsländerna. Sedan ska listan presenteras. Det går alltså
              lite grann i olika steg. Innan vi vet exakt när han kommer att
              skriva på är det lite för tidigt att yttra sig om eventuella extramöten,
              men vi har naturligtvis en sådan beredskap. I samband med det
              steget kommer naturligtvis också detta med den svenska kommissionären
              att bli klart och komma in i det spelet. Men där är vi ännu inte
              riktigt.
            </seg>
            <seg n="830909a5">
              Arbetsgruppen tillsattes så sent som i fredags, så mandatet och
              arbetstiden för den är inte riktigt fastställda. I och för sig
              behöver det inte, tror jag, vara klart före Köpenhamnsmötet därför
              att principerna för vår del och den stora klumpsumman för EU kommer
              att kunna spelas in i alla fall. Den interna fördelningen, hur
              vi justerar för de fattigare EU-länderna, är mer en intern EU-sak,
              så det tror jag inte påverkar förhandlingsläget.
            </seg>
            <seg n="d51b11aa">
              Skogen fanns med helt kort, men det var ingen djup diskussion.
              Jag vet att miljöministrarna pratade mycket om den på sitt möte
              för en tid sedan. Man skrev in om vikten av hållbart skogsbruk
              och så vidare, så man förstärkte den skrivningen något. Men det
              är självklart att skogen, inte minst regnskogen, har en väldigt
              viktig roll när det gäller att rädda klimatet, så man kan säkert
              tänka sig att en del pengar går dit. Då får man förstås hitta
              mekanismer för att det övervakas så att man är helt säker på att
              pengarna går dit de ska gå.
            </seg>
          </u>
          <note type="speaker" n="323cea23">
            Anf. 16 KARIN GRANBOM ELLISON (fp):
          </note>
          <u who="karin_granbom_64bc82" xml:id="i-a53b303f2bfa5587-1" n="83e8a05e">
            <seg n="1d96a2cf">
              Herr talman! Jag vill bara tacka statsrådet för bra och klargörande
              svar. Jag vill särskilt tacka för svaret om skogen. Att inte skövla
              regnskog är faktiskt ett av de billigaste sätten att hantera klimatförändringen.
              Det är en självklarhet att de rika länderna måste vara med och
              betala för att det här ska hända.
            </seg>
            <seg n="97336f52">
              Just att övervakningen fungerar bra är helt väsentligt. Det räcker
              inte med att det växer träd, utan riktig skog med full artrikedom
              måste samtidigt bevaras.
            </seg>
            <seg n="430867c6">
              Det är också, tycker jag, viktigt att understryka att det finns
              en urbefolkning som lever i en del av denna tropiska regnskog.
              Även om viss skog avsätts för att vara skyddad är det också viktigt
              att urbefolkningen kan bo kvar.
            </seg>
            <seg n="c41c1198">
              Jag tackar, som sagt, så mycket för statsrådets svar och är nöjd
              med det som sades.
            </seg>
          </u>
          <note type="speaker" n="5fd1d565">
            Anf. 17 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-8" n="4ba3f814">
            <seg n="5a8e3766">
              Herr talman! Jag såg det mer som ett inlägg i debatten. Jag håller
              helt med Karin Granbom Ellison, så jag tackar för hennes synpunkter.
            </seg>
          </u>
          <note type="speaker" n="9218492c">
            Anf. 18 HOLGER GUSTAFSSON (kd):
          </note>
          <u who="holger_gustafsson_1bab45" xml:id="i-bf765fb5046e3d97-0" n="7d9e6fc8">
            <seg n="d239df97">
              Herr talman! Jag vill, fru EU-minister, fokusera på finanskrisens
              följder. Det handlar om tillsynen på makro- och mikronivå. Jag
              vill särskilt fokusera på de skadliga bonusarna, som vi ju diskuterade
              i EU-nämnden inför toppmötet.
            </seg>
            <seg n="1927b387">
              Bara en kort bakgrund: Vi hoppas och räknar med att finanskrisen
              snart är över. Skattebetalarna har räddat bankerna, men det är
              just nu en låg inlåningsränta.
            </seg>
            <seg n="87547dd4">
              Men internationellt och säkerligen också i Sverige snickrar man
              nu på nya bonussystem. Det bekymrar oss lite grann. Skadliga bonusar
              är inte acceptabelt; det är medborgarnas uppfattning. Medborgarna
              kräver ett sunt regelverk på plats nu . Hur togs den frågan upp
              på toppmötet?
            </seg>
          </u>
          <note type="speaker" n="81a23e61">
            Anf. 19 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-9" n="4ba3f814">
            <seg n="2409c1b0">
              Herr talman! Alldeles nyss fick jag en liknande fråga av vice
              ordföranden i EU-nämnden Susanne Eberstein. På just det här toppmötet
              diskuterades inte bonusfrågan. Men det finns en stor enighet om
              att vi ska arbeta vidare på att bygga upp de makrofinansiella
              övervakningssystemen. Där har vi hunnit en bra bit på vägen. En
              del lagstiftning håller man nu på att utarbeta tillsammans med
              Europaparlamentet och så vidare. Vi hoppas att vi före årsskiftet
              får så mycket som möjligt av det på plats. Vidare ska vi i december
              återkomma till den mikrofinansiella tillsynen på olika områden.
              På toppmötet i december kommer vi att diskutera det vidare.
            </seg>
            <seg n="16f6c212">
              Frågan om bonusar har det talats om i många olika sammanhang,
              både i G20 och sedan på finansministrarnas möte. Där finns det
              en stor samsyn: Just skadliga, ohälsosamma, bonusar ska undvikas.
              Man ska också försöka bidra till ett helt annat tänkande i de
              här frågorna, skattebetalarna ska inte stå för notan när så här
              helt förskräckliga system byggs upp som sedan bara rasar och där
              det blir någon annan som får betala.
            </seg>
            <seg n="06fb3c29">
              På just själva toppmötet var det troligen därför att man var
              ganska överens ingen diskussion om de här frågorna.
            </seg>
          </u>
          <note type="speaker" n="d4711dfc">
            Anf. 20 HOLGER GUSTAFSSON (kd):
          </note>
          <u who="holger_gustafsson_1bab45" xml:id="i-bf765fb5046e3d97-1" n="7d9e6fc8">
            <seg n="b7395d4f">
              Herr talman! Jag vill bara avsluta med följande fråga: Är det
              inte så att vi har en del motstånd när det gäller öppenheten i
              sammanhanget, att vi har stött på patrull och får driva frågan
              lite extra mycket?
            </seg>
          </u>
          <note type="speaker" n="18998328">
            Anf. 21 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-10" n="4ba3f814">
            <seg n="d630b83e">
              Herr talman! Generellt finns det länder som är mer öppenhetsvänliga
              inom EU både i denna fråga och i andra frågor. Sverige tillhör
              de länderna och driver på.
            </seg>
            <seg n="d62a1ab6">
              Exakt när det hela ska sättas på papper och i detalj utformas
              finns det förstås skillnader om. Men att ökad transparens och
              öppenhet behövs i systemet är något som alla länder står bakom.
              Det har uttryckts mycket tydligt, inte minst på Ekofinsammanträdena.
            </seg>
          </u>
          <note type="speaker" n="100e91de">
            Anf. 22 TORBJÖRN BJÖRLUND (v):
          </note>
          <u who="torbjorn_bjorlund_9bd25c" xml:id="i-e445f57bf99192ac-0" n="babe0545">
            <seg n="cba74217">
              Herr talman! Förut fick ministern inte tillfälle att utveckla
              frågan om Afghanistan. Jag skulle gärna vilja ha svar på en del
              frågor utöver vad som förut kommit ut.
            </seg>
            <seg n="cc38e0b3">
              Framför allt gäller det om det finns en europeisk strategi för
              hur man ska gå till väga när det eskalerar. Situationen är ju
              att man i dag på något sätt har svårt att skapa demokrati. Det
              blir ingen andra valomgång och så vidare.
            </seg>
            <seg n="3769d5ab">
              När det gäller detta med en europeisk strategi för att på något
              sätt gå in i Afghanistan är det fråga om en konflikt med en lång
              historia. Hur ser det ut? Vad handlar det om när det gäller humanitära
              insatser, militära insatser och samarbete med USA som ju ska ösa
              in militär? Det måste väl finnas något slags koppling till och
              diskussion om den biten.
            </seg>
          </u>
          <note type="speaker" n="747ae868">
            Anf. 23 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-11" n="4ba3f814">
            <seg n="54384202">
              Herr talman! På EU-nämndssammanträdet hade vi möjlighet att med
              Torbjörn Björlund något diskutera detta. Det här diskuterades
              också länge på mötet i Luxemburg på måndagen och tisdagen innan,
              så det var en mycket kort diskussion. Slutsatserna därifrån antogs
              på själva toppmötet. Då levde vi i förvissningen om att det skulle
              bli en andra valomgång; det var de premisserna som då gällde.
            </seg>
            <seg n="5136ceed">
              Det finns ett allmänt stöd för att EU behöver utforma en mer
              egen europeisk strategi för hur vi ska kunna stötta Afghanistan
              dels genom att finnas kvar på plats vi samarbetar där med USA
              och andra dels för att, i linje också med den svenska strategin,
              öka den civila närvaron just för nationsbyggandet, för att försöka
              stärka institutionerna och demokratin och tillsammans med andra
              som är mer demokratiska stärka infrastruktur, skola och så vidare.
              Sverige har ju liksom en del andra länder en lång tradition av
              att arbeta i Afghanistan, medan andra länder är nyare i det avseendet.
            </seg>
            <seg n="8be1dce6">
              Här kan vi komplettera den amerikanska strategin. Jag tror att
              man också från USA:s sida inser att det behövs inte bara militära
              insatser utan också civila insatser. Det här är en av de frågor
              som finns med bland de tre frågor som dominerar toppmötet tillsammans
              med USA: den ekonomiska krisen, miljön samt Mellanöstern, Afghanistan
              och Pakistan. Det finns säkert anledning att återkomma till vad
              som sades på det mötet.
            </seg>
          </u>
          <note type="speaker" n="28d87363">
            Anf. 24 TORBJÖRN BJÖRLUND (v):
          </note>
          <u who="torbjorn_bjorlund_9bd25c" xml:id="i-e445f57bf99192ac-1" n="babe0545">
            <seg n="e1c635af">
              Herr talman! En följdfråga: Var det något resonemang om Pakistan?
              Pakistan är ju också på något sätt inne i konflikten och utsatt
              för mycket våld.
            </seg>
            <seg n="3ccad378">
              Finns det alltså med i bilden, och togs det över huvud taget
              upp den här gången?
            </seg>
          </u>
          <note type="speaker" n="a18b7a0a">
            Anf. 25 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-12" n="4ba3f814">
            <seg n="09263340">
              Herr talman! Det var inte uppe på själva toppmötet. Men på måndagen
              och tisdagen i allmänna rådet diskuterade man Pakistan och det
              som där sker, vilket i sig är viktigt. Om att se Afghanistan och
              Pakistan tillsammans som delar i en regional strategi där de påverkar
              varandra var det en ganska lång och utförlig diskussion.
            </seg>
          </u>
          <note type="speaker" n="77c31e98">
            Anf. 26 PER BOLUND (mp):
          </note>
          <u who="per_bolund_0a9708" xml:id="i-bf49e917b4afa1b7-0" n="55adcad4">
            <seg n="cc3a2026">
              Herr talman! Från Miljöpartiets sida har vi riktat skarp kritik
              mot de förslag som ordförandeskapet, regeringen, gått in med till
              ministerrådet inför Köpenhamnstoppmötet om klimatet. Jag tror
              inte att någon av dem som såg tv-utsändningen från EU-nämnden
              eller som efteråt läst protokollen kan tveka om att vi har riktat
              skarp kritik mot att förslagen inte varit tillräckligt långtgående.
            </seg>
            <seg n="dd4ecc5a">
              Bland annat har vi varit kritiska mot att EU har lovat för små
              utsläppsminskningar det är för lite resurser till klimatfinansieringen
              i fattiga länder och mot att det inte tydligt nog har klarlagts
              att man när det gäller klimatfinansieringen inte får ta från det
              ordinarie biståndet, som bland annat den svenska regeringen tidigare
              gjort. Kritiken kvarstår tyvärr även nu efter ministerrådets möte.
            </seg>
            <seg n="4c8d7ade">
              Jag vill dock nu lyfta fram en annan viktig fråga rörande EU:s
              ståndpunkt när det gäller markanvändning och skogsbruk med koppling
              till klimatet. Under punkt 20 i slutsatserna efter rådsmötet tar
              EU upp just de här frågorna. Det står så här: En resultatbaserad
              mekanism som redovisar verifierade utsläppsminskningar bör inrättas.
            </seg>
            <seg n="72fec4b5">
              Det är lite EU-jargong. Det vore intressant att höra lite mer
              om vad meningen faktiskt betyder. Jag och många andra tolkar här
              in att man kan använda klimatpengar till att avverka urskog och
              regnskog för att sedan återplantera på ett sådant sätt att man
              får in det inom ramen för klimathandeln med koldioxid, till exempel
              genom att plantera oljeväxter som sedan används till att göra
              biodrivmedel.
            </seg>
            <seg n="0588efce">
              Kan ministern lugna mig genom att säga att det inte är det som
              avses med den här återgivna meningen?
            </seg>
          </u>
          <note type="speaker" n="7ca68a53">
            Anf. 27 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-13" n="4ba3f814">
            <seg n="74b7e2a5">
              Herr talman! Den paragrafen skärptes något jämfört med de ursprungliga
              förteckningarna. Där skriver man om hur viktigt det är att ha
              en hållbar skogsförvaltning.
            </seg>
            <seg n="87ec250c">
              Tanken här, som Karin Granbom Ellison tidigare var inne på, är
              att visa på hur viktig skogen är när det gäller klimatarbetet
              och på att man får inrätta någon typ av mekanism för att se vilka
              effekterna blir så att vi tydligare kan mäta i debatten förekommer
              nämligen en massa siffror, statistik och debattartiklar. Man ska
              ha en mekanism som verkligen visar på effekterna när det gäller
              utsläppsminskningar och hur man sparar markområden, skonar markområden
              från skogsröjning och så vidare. Det är så det ska tolkas.
            </seg>
          </u>
          <note type="speaker" n="f3c888f2">
            Anf. 28 PER BOLUND (mp):
          </note>
          <u who="per_bolund_0a9708" xml:id="i-bf49e917b4afa1b7-1" n="55adcad4">
            <seg n="c4100c09">
              Herr talman! Jag får tacka för svaret, även om det kanske inte
              blev så väldigt mycket klarare för min del.
            </seg>
            <seg n="8a1c8e44">
              Problemet är att en samlad miljörörelse pekar ut skogsfrågan
              som en oerhört central fråga inför Köpenhamnsavtalet. Även väldigt
              många av de fattigaste länderna som är med i Köpenhamnsavtalet
              kommer med skarp kritik när det gäller synen på och hanteringen
              av skogen så här långt.
            </seg>
            <seg n="dc7830d1">
              Miljörörelsen är mycket kritisk till EU:s agerande inför Köpenhamnstoppmötet.
              Bland annat krävde EU på det förberedande klimattoppmötet i Bangkok
              att texter som förbjöd just skövling av urskog och regnskog ströks
              ur dokumenten inför Köpenhamnsavtalet, och det gick tyvärr igenom.
              Det har fått miljörörelsen att peka ut EU specifikt som en av
              dem som hotar ett fungerande Köpenhamnsavtal. Jag vill höra lite
              grann hur ministern ser på den kritiken och hur hon tror att EU
              kan agera för att inte vara en bromskloss när det gäller skogsfrågan
              i Köpenhamnsavtalet.
            </seg>
          </u>
          <note type="speaker" n="454fe1fb">
            Anf. 29 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-14" n="4ba3f814">
            <seg n="9ebaefb0">
              Herr talman! Jag känner inte till just de artiklar som miljörörelsen
              den är som bekant stor har skrivit och som Per Bolund refererar
              till. Jag vill dock åter poängtera att det inte var en omfattande
              diskussion eftersom det inte var den största konfliktpunkten,
              utan det var en kort men tydlig diskussion där man skärpte skrivningen
              just för att betona hur viktigt det är med en hållbar markanvändning
              och ett hållbart skogsbruk samt vilken viktig roll de tropiska
              regnskogarna har i klimatarbetet. Det finns en stor och bred enighet
              om detta inom EU.
            </seg>
            <seg n="18d0458a">
              Exakt hur förhandlingsdiskussionen kommer att vara i Köpenhamn
              är alldeles för tidigt att säga, men det finns en stor enighet
              kring detta. Man skärpte som sagt den skrivningen lite grann för
              att betona detta. Jag tror till och med att det var på spanskt
              initiativ. Det är ju de som tar över efter oss, och de är mycket
              angelägna om den här frågan.
            </seg>
          </u>
          <note type="speaker" n="9ca2c08c">
            Anf. 30 MONICA GREEN (s):
          </note>
          <u who="monica_green_30ca1b" xml:id="i-67686efbbbe3e0b5-0" n="d67fd4a0">
            <seg n="aa48f712">
              Herr talman! Jag vill återkoppla till den fråga som Susanne Eberstein
              ställde tidigare om finansieringen av klimatåtgärderna. Hur ska
              det egentligen gå till? Vad var det man kom fram till när man
              beslutade sig för denna summa, och hur ska den sedan fördelas?
              Ministern nämnde något om att det kan gå via bnp, hur mycket man
              släpper ut och så vidare. Men hur ska det konkret gå till? Kommer
              det att bli bindande avtal? Vad kommer i så fall att hända om
              inte alla länder går med på detta avtal? Jag vill veta mer konkret
              hur detta ska betalas.
            </seg>
          </u>
          <note type="speaker" n="bc59633c">
            Anf. 31 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-15" n="4ba3f814">
            <seg n="5084e893">
              Herr talman! Det är lite grann att be mig förutse exakt vad som
              kommer ut från Köpenhamn, och det vet jag inte. Monica Green är
              ju väl bekant med de stora svårigheter som finns.
            </seg>
            <seg n="06a896d4">
              Det finns en mekanism som kallas en blandning mellan det norska
              och det mexikanska förslaget. Den bygger på det som varje land
              ska betala, där man viktar mängden utsläpp som varje land gör
              med bnp. Sedan kan man vikta detta på olika sätt. En del tycker
              att man ska betala bara för att man är rik, men man kan ju också
              vara rik men ha gjort väldigt mycket miljöarbete innan. Då måste
              ju också utsläppsmängderna viktas in i detta.
            </seg>
            <seg n="3b26ee59">
              Exakt hur den här globala fördelningsnyckeln ska se ut är precis
              det vi ska komma överens om i Köpenhamn. Vi har från EU:s sida
              sagt att vi tycker att det ska se likadant ut på EU-nivå när det
              gäller viktning internt, för EU:s samlade bidrag mellan de 27
              medlemsländerna. Men man måste då, som jag svarade Staffan Danielsson
              tidigare, ta kortsiktiga hänsyn till de EU-länder som är hårdast
              drabbade av den ekonomiska krisen.
            </seg>
            <seg n="10b57dc8">
              Sedan är det både offentliga medel, privata medel och utsläppshandel
              som ska finansiera detta, och vårt mål är att det ska bli ett
              globalt bindande avtal i Köpenhamn. Kommer vi att lyckas med detta?
              Jag vet inte. Det är inte bara EU som är förhandlingspart, utan
              det är många andra också. Monica Green som har följt denna fråga
              är väl bekant med diskussionen i andra länder och vet hur svårt
              detta är, men det är absolut vår målsättning.
            </seg>
          </u>
          <note type="speaker" n="01161c25">
            Anf. 32 MONICA GREEN (s):
          </note>
          <u who="monica_green_30ca1b" xml:id="i-67686efbbbe3e0b5-1" n="d67fd4a0">
            <seg n="59ad2c25">
              Herr talman! Ja, jag vet hur svårt det är. Det är därför jag
              vill att Sverige verkligen ska ta ordförandetröjan och ledartröjan
              på sig och ta initiativ för att se till att det ros i land i Köpenhamn.
              Nu undrar jag: Vilka initiativ tänker Sverige som ordförandeland
              ta innan Köpenhamn för att ro det i land?
            </seg>
          </u>
          <note type="speaker" n="37af99a2">
            Anf. 33 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-16" n="4ba3f814">
            <seg n="d2d9ae13">
              Herr talman! Sverige tar initiativ hela tiden varje dag, varje
              timme. Vi gör det genom att hålla samman EU-gruppen och genom
              att finansministern tar tuffa och hårda bataljer i Ekofinkretsen.
              Vi gör det genom att miljöministern arbetar så hårt i sin krets
              och genom att många av oss tar bataljer i Europaparlamentet och
              på bilaterala träffar. Vi försöker. Statsministern är nu i USA
              och tar en batalj och initiativ, just för att vi ska försöka komma
              dit. Det är vår mest prioriterade uppgift under hela ordförandeskapet,
              och vi känner starkt stöd från riksdagen i denna fråga.
            </seg>
            <seg n="15ae7bc0">
              EU ska behålla ledartröjan. Det har vi lyckats med. Det var inte
              givet att vi skulle lyckas på toppmötet, men det gjorde vi. Nu
              försöker vi få de andra länderna att gå med också, samtidigt som
              vi naturligtvis hela tiden finjusterar arbetet fram till Köpenhamn
              genom en mängd olika arbetsgrupper och genom olika rådsmöten för
              att EU ska komma ännu bättre rustade till Köpenhamn. Det är alltså
              ett dagligt arbete som pågår varje vaken stund.
            </seg>
          </u>
          <note type="speaker" n="aa1441f4">
            Anf. 34 SOFIA ARKELSTEN (m):
          </note>
          <u who="sofia_arkelsten_995194" xml:id="i-58ea4a2af6532536-0" n="f07ac1dc">
            <seg n="504bd716">
              Herr talman! Tack, Europaministern! Jag skulle vilja tacka för
              en bra återrapport. Jag förstår att det måste vara roligt att
              återrapportera, för det är en ganska stor framgång för Sverige.
              Jag vill också passa på att påminna om att alla partier var väldigt
              eniga när vi samrådde med Fredrik inför detta möte, även om det
              kan låta lite argare nu i kammaren.
            </seg>
            <seg n="3daee9cb">
              Det är en stor framgång att EU har en samlad position. Vi har
              långtgående slutsatser, det vill säga slutsatser i de texter som
              är resultatet av mötena. Vi har höga mål och väldigt tydliga skrivningar.
              En effekt av det är till exempel någonting man kan se på dagens
              DN Debatt, där Fredrik skriver om hur han nu kommer att träffa
              USA, Indien och Kina. Det tycker vi är mycket positivt, eftersom
              det verkligen visar vilket ledarskap EU just nu har.
            </seg>
            <seg n="31b982cb">
              En sak vi har pratat om på flera möten i EU-nämnden är just den
              finansiella ansvarsfördelningen, eller bördefördelningen som den
              ibland kallas. Det är svårt med balansen mellan betalningsförmåga
              och utsläpp. Tidigare fanns det oro i leden, och det fanns parenteser
              i texterna, vilket vi pratade mycket och länge om. Nu har det
              landat, och vi är väldigt glada för det.
            </seg>
            <seg n="2ca075dd">
              Efter varje möte i Europeiska rådet är vi i EU-nämnden nyfikna
              på att höra lite om vad som hände, och nu fick vi höra ganska
              allmänt. Jag har egentligen två länder som jag är lite extra nyfiken
              på. Det ena är Polen och hur våra vänner där agerade, och det
              andra är Tyskland och hur våra vänner där agerade. De var nämligen
              ganska defensiva på mötet med finansministrarna. Det berodde kanske
              lite på att de inte hade någon finansminister eftersom de just
              hade haft val. Är det möjligt att säga någonting mer om det? Jag
              ber inte om skvaller utan bara om information.
            </seg>
          </u>
          <note type="speaker" n="6547c917">
            Anf. 35 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-17" n="4ba3f814">
            <seg n="8b897afe">
              Herr talman! Jag antar att det var statsministern som åsyftades
              när Sofia Arkelsten pratade om Fredrik.
            </seg>
            <seg n="c904c0a1">
              Vi brukar vara lite restriktiva med att lämna ut enskilda länder,
              men när det gäller Tyskland kan jag säga att det har varit val
              där och att det har varit svårt för regeringen att vara fullt
              ut handlingskraftig eftersom den har varit utgående. Nu har de
              en regering på plats, och det märktes naturligtvis på mötet.
            </seg>
            <seg n="7e7cf328">
              Tyskland tillhör de länder det har Angela Merkel också sagt i
              flera intervjuer som tycker att EU inte ska vara alltför tydligt
              med att ge sitt bud för tidigt. Man är villig att betala och står
              helt bakom andan, principerna och fördelningsmekanismerna, men
              man vill vara säker på att även de andra så kallade Annex 1-länderna
              USA, Australien och Japan, det vill säga de rikare länderna kan
              ta sin del. Man tycker också, precis som även vi har påpekat,
              att det inte är rimligt att stora, växande ekonomier som Kina
              och Indien plötsligt ska börja räknas som utvecklingsländer när
              det handlar om att betala. De har tvärtom stor möjlighet att betala
              och stå för en del av sina omställningar, även om vi kanske kan
              hjälpa till.
            </seg>
            <seg n="7df46216">
              När det gäller Polen är det ett av de Öst- och Centraleuropeiska
              länder som har varit oroliga för att man på kort tid ska behöva
              lägga ut mycket pengar i en väldigt svår ekonomisk tid. Vi har
              försökt lugna dem, och vi har tillsatt arbetsgruppen och sagt
              att det ska bli en anpassningsmekanism. Vi känner nog att vi har
              kommit varandra väsentligt mycket närmare efter detta möte.
            </seg>
          </u>
          <note type="speaker" n="458698bf">
            Anf. 36 SOFIA ARKELSTEN (m):
          </note>
          <u who="sofia_arkelsten_995194" xml:id="i-58ea4a2af6532536-1" n="f07ac1dc">
            <seg n="7bbaf781">
              Herr talman! Tack, Europaministern för ett väldigt bra och klargörande
              svar!
            </seg>
            <seg n="e2721b60">
              Jag tänkte passa på att använda min andra fråga till att gratulera
              till Östersjöstrategin, som är något som Sverige har drivit och
              verkligen levererat. Det som är speciellt med den är att det är
              en kombination av lite olika politikområden, där miljö står i
              fokus. Det är verkligen hållbar utveckling i praktiken. Jag tänkte
              därför passa på att fråga: Hur blir det med själva genomförandet?
              När drar det i gång? Detta är nämligen bra, och vi vill att det
              ska hända så fort som möjligt.
            </seg>
          </u>
          <note type="speaker" n="1c891f89">
            Anf. 37 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-18" n="4ba3f814">
            <seg n="c6b70d7c">
              Herr talman! Det är tänkt att det ska dra i gång i princip omedelbart.
              Det var därför vi var så angelägna om att ta det mitt under det
              svenska ordförandeskapet, så att vi skulle kunna få i gång processen.
              En del av pilotprojekten kommer att börja ganska omedelbart, och
              kommissionen håller på att sätta upp ett ramverk tillsammans med
              länderna, ett ramverk för hur vi ska ha styrandet av detta.
            </seg>
            <seg n="187719f1">
              Vi ska inte ha några nya byråkratiska mekanismer, men det kommer
              att finnas koordinatörer för varje land dit de olika pilotprojektens
              ansvariga rapporterar. Sedan kommer de att träffas på en årlig
              basis. Det kommer också att vara en årlig diskussion i allmänna
              rådet där jag själv sitter. Det kommer att finnas en högnivågrupp
              där alla 27 länder är välkomna för att se till att det blir öppet
              och att insynen är komplett. Genom de årliga träffarna kan vi
              dels göra ett slags utvärdering av var vi är, dels sätta press
              på varandra. Polen kommer som ordförande i slutet av 2011 kommer
              att göra en utvärdering och då ha detta som en av de viktigaste
              frågorna.
            </seg>
            <seg n="6d34d27e">
              Jag hoppas att vi ganska snart kan se hur det börjar röra sig
              i de här frågorna.
            </seg>
          </u>
          <note type="speaker" n="8b264df7">
            Anf. 38 JOHAN LINANDER (c):
          </note>
          <u who="johan_linander_51610c" xml:id="i-b21eb575c56a159a-0" n="3d37b839">
            <seg n="7f9b7c0d">
              Herr talman! Tack, statsrådet, för återrapporten! Som många andra
              redan har varit inne på är det mycket glädjande att Östersjöstrategin
              har antagits. Det är ett bra svenskt initiativ, och det är mycket
              positivt att den nu är på plats. Nu gäller det att komma till
              handling.
            </seg>
            <seg n="524ddde0">
              Jag tror att detta tillsammans med Helcoms Baltic Sea Action
              Plan gör att det nu finns förutsättningar för att förbättra miljön
              i Östersjön. Det krävs väldigt många åtgärder. Vi vet att Östersjön
              redan i dag faktiskt är ganska risigt. Nu är Östersjön näst intill
              ett innanhav i EU, men det är bara åtta av nio länder runt Östersjön
              som tillhör EU. Det nionde är ett ganska stort och betydelsefullt
              land, nämligen Ryssland.
            </seg>
            <seg n="083f1674">
              Tidigare i höst var vi några riksdagsledamöter som var på den
              parlamentariska Östersjökonferensen i Danmark. Där diskuterade
              vi bland annat den då kommande Östersjöstrategin med de ryska
              deltagarna. Jag tror att man kan säga två saker utifrån den diskussion
              vi hade. Den ena är att Ryssland mycket gärna vill vara en aktiv
              part i Östersjöarbetet och i Östersjöstrategin. Den andra är att
              Ryssland inte tänker vidta en massa åtgärder bara för att EU säger
              åt dem att göra det.
            </seg>
            <seg n="a686fa35">
              Min fråga till statsrådet är: Vad har EU och det svenska ordförandeskapet
              gjort för att inkludera Ryssland i arbetet med Östersjöstrategin
              så att det verkligen blir nio länder av nio runt Östersjön som
              kan vara med och förbättra miljön i Östersjön?
            </seg>
          </u>
          <note type="speaker" n="be26a6fa">
            Anf. 39 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-19" n="4ba3f814">
            <seg n="09243bde">
              Herr talman! Tack för frågan! Det är oerhört glädjande att vi
              har kunnat anta Östersjöstrategin. Nu börjar arbetet.
            </seg>
            <seg n="dda4ac5d">
              Vi har hela tiden under arbetet varit mycket angelägna om att
              hålla Ryssland men även Norge informerade om Östersjön för att
              det ska vara så öppet och transparent som möjligt och inte förstås
              som någonting som hotar eller som konkurrerar. De signaler som
              vi har fått från Moskva är att de tycker att de har haft en bra
              dialog med oss.
            </seg>
            <seg n="0da078ac">
              Nu är Östersjöstrategin en EU-strategi, men det kommer att finnas
              olika pilotprojekt där Ryssland på olika sätt är med. Jag tror
              precis som Johan Linander att det bara är om man är med och är
              delaktig som man kan förmås att vidta de olika åtgärderna. Det
              gäller på miljöområdet där Sankt Petersburg är involverat. Sedan
              kommer det inom ramen för den nordliga dimensionen att vara en
              del på hälsoområdet där Ryssland är ordförande om ett halvår.
              Då kommer de automatiskt in.
            </seg>
            <seg n="90d6d4d1">
              Det finns redan i dag projekt där Ryssland är med, och vi ser
              naturligtvis väldigt gärna att man även i framtiden hittar mycket
              konkreta frågor där man knyter upp ryska aktörer, för den delen
              även norska eftersom Norge berörs. Därigenom kan man öka förutsättningarna
              för att få bra resultat, inte minst på miljöområdet.
            </seg>
          </u>
          <note type="speaker" n="857234a2">
            Anf. 40 JOHAN LINANDER (c):
          </note>
          <u who="johan_linander_51610c" xml:id="i-b21eb575c56a159a-1" n="3d37b839">
            <seg n="6cbef1e1">
              Herr talman! Tack för svaret! Det är glädjande att Ryssland involveras
              i det här arbetet. Även om vi gör väldigt mycket i Sverige och
              i andra länder runt Östersjön hjälper det inte mycket om det inte
              ens finns ett fungerande avloppsreningssystem i Kaliningrad där
              avloppsvattnet åker rakt ut i Östersjön. Även om vi vidtar mängder
              med åtgärder i Sverige och i de andra länderna är det klart att
              Östersjön inte kommer att vara starkare än dess svagaste länk.
            </seg>
            <seg n="0f05ce93">
              Min andra fråga handlar om ett annat nordiskt land, nämligen
              Island och utvidgningen. Diskuterades det över huvud taget under
              det här rådsmötet om utvidgningen och om Islands möjligheter att
              få förhandla vidare så att vi så snart som möjligt åtminstone
              kan vara fyra nordiska länder i EU? Sedan ser vi fram emot att
              vi ska vara fem, men det tar nog lite längre tid.
            </seg>
          </u>
          <note type="speaker" n="eca19e75">
            Anf. 41 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-20" n="4ba3f814">
            <seg n="03274ae6">
              Herr talman! Det är en ambition vi kan dela, men svaret är nej.
              Det pratades över huvud taget inte om utvidgningen, utan det kommer
              upp i december. Det är då man brukar ha en utvidgningsdiskussion.
              Då vet vi närmare om kommissionen kommer att redan ha hunnit titta
              så långt på den isländska avin att man kan föreslå att landet
              kan få kandidatstatus och får ett datum. Det är i dag lite för
              tidigt; det beror på hur snabbt man jobbar i kommissionen om det
              sker på den här sidan eller nästa sida årsskiftet. Men en större
              utvidgningsdebatt blir det i samband med decembertoppmötet.
            </seg>
          </u>
          <note type="speaker" n="ec8cb14b">
            Anf. 42 CHRISTER WINBÄCK (fp):
          </note>
          <u who="christer_winback_e24068" xml:id="i-a003cefefcfcb5bb-0" n="9edfea27">
            <seg n="92d8323c">
              Herr talman! Tack, statsrådet, för en glädjande återrapport!
              Det är roligt att Lissabonfördraget nu har gått igenom och kommer
              att skrivas under under det svenska ordförandeskapet. Vi har också
              hört att Östersjöstrategin nu bockas av på agendan. Det är roligt
              att se att det går fram för svenska ordförandeskapet peu à peu.
            </seg>
            <seg n="9f33a7ee">
              Min fråga handlar om migration och asyl. Jag har ställt frågan
              inför tidigare toppmöten om det som nu händer och där det är viktigt
              att se till att vi får ett bra samarbete och dialog i EU. Det
              utspelar sig hemska dramer i Medelhavet med flyktingar som kommer
              från Nordafrika till EU. Man arbetar tillsammans för att hitta
              strategier för att klara detta på ett bra sätt. Det rapporteras
              i återrapportsdokumentet att man nu når framgångar med det.
            </seg>
            <seg n="b7724761">
              Hur konkret kommer man att hitta former som gör att vi får ett
              bra mottagande, ett tryggt och värdigt mottagande, av de flyktingar
              som kommer och ser till att vi behandlar dem på ett bra sätt?
              Jag vet att man i Helsingforssprogrammet i december kommer att
              ta upp detta som en punkt. Hur går förhandlingarna, och hur klarar
              vi av detta?
            </seg>
          </u>
          <note type="speaker" n="fb4562a5">
            Anf. 43 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-21" n="4ba3f814">
            <seg n="5c6b03f2">
              Herr talman! Detta är också en mycket viktig fråga. Det diskuterades
              under detta toppmöte eftersom en av punkterna var att kommissionen
              skulle ge ett slags lägesbeskrivning. Det finns en stor oro, inte
              minst i några av de sydeuropeiska länderna som driver på i frågan.
              Det finns några slutsatsparagrafer kring detta.
            </seg>
            <seg n="1b36c708">
              Det som framför allt diskuterades kretsade kring att man ska
              upprätta ett mottagningskontor någonstans inom EU. Det fattas
              beslut om detta lite senare i berörd rådskonstellation. Kommissionen
              redogjorde lite grann för det samarbetet. Man försöker samarbeta
              med till exempel Turkiet när det gäller flyktingar och migranter
              och hur det samarbetet kan stärkas. Vi försöker få till stånd
              ett samarbete med Libyen. Det är av naturliga skäl inte helt enkelt.
              Men det är ett centralt land i det sammanhanget. Tobias Billström
              har vid flera tillfällen försökt fördjupa kontakterna där och
              hitta ett arbetssätt.
            </seg>
            <seg n="e1a8749b">
              Vi pratade också om hur vi i fortsättningen ska kunna ha en solidaritet
              i de här frågorna och hjälpa och stötta varandra. Det är ganska
              självklart, men det bygger på att varje medlemsland har ett mottagningssystem
              som fungerar. Man får hjälpa en del länder att bygga upp ett sådant.
            </seg>
            <seg n="698fa00b">
              Vid decembertoppmötet, tror jag, kommer det att handla väldigt
              mycket om migration. Då ska Helsingforssprogrammet antas, och
              inom ramen för det finns hel del migrationsfrågor. Samtidigt är
              migrationsfrågorna väldigt långsiktiga. De handlar om utveckling,
              handel, samarbete och så vidare på mycket lång sikt. De kommer
              säkert att leva kvar som en dominerande punkt på EU:s agenda de
              närmaste åren.
            </seg>
            <seg n="9a37c92c">
              Det var en diskussion som mest handlade om läget, och man uppmanar
              kommissionen att titta vidare på hur Frontex kan användas och
              stärkas och att återkomma till detta i början av nästa år. Det
              fattades inte så mycket beslut på det området.
            </seg>
          </u>
          <note type="speaker" n="e0cf54ab">
            Anf. 44 CHRISTER WINBÄCK (fp):
          </note>
          <u who="christer_winback_e24068" xml:id="i-a003cefefcfcb5bb-1" n="9edfea27">
            <seg n="d2883c08">
              Herr talman! Det känns bra att man tar frågan på allvar och arbetar
              vidare med den. Det handlar om att skapa trygghet för alla de
              flyktingar som är på väg från länder med oroshärdar, ekonomisk
              kris och annat. Men det handlar också om att se till att skapa
              samarbete inte bara i EU utan också med de länder som ligger utanför
              EU och som många av flyktingarna kommer ifrån så att vi kan känna
              att vi har en bra dialog med de länderna.
            </seg>
            <seg n="547a2b28">
              Jag tycker att det är bra att statsrådet konstaterar att samarbetet
              går framåt och att det kommer att ta en bra bit av decembermötet
              vad gäller Helsingforssprogrammet att diskutera de här frågorna.
              Jag vill bara stämma in i att det är bra att det tas på allvar.
            </seg>
          </u>
          <note type="speaker" n="7c813a17">
            Anf. 45 IRENE OSKARSSON (kd):
          </note>
          <u who="christina_oskarsson_258320" xml:id="i-183ebfed785b2338-0" n="3abf2887">
            <seg n="a61910d7">
              Herr talman! Även jag instämmer i att det är glädjande att se
              att vi är på gång i det arbete som måste vara det mest spännande
              man kan ägna sig åt för tillfället.
            </seg>
            <seg n="c441b2cb">
              Ett par andra frågeställare har berört delar av det jag hade
              tänkt fråga om, så jag ska inte upprepa frågor som rör skog och
              flyktingmottagande utan snarare be att få en vidarebeskrivning
              av det som handlar om hur vi skapar en tillit bland de länder
              som känner sig som de minst privilegierade i vår värld vad gäller
              möjlighet att bidra i det här arbetet. Det är de länder som här
              står nämnda som de minst utvecklade länderna.
            </seg>
            <seg n="96759020">
              Hur skapar vi tilltro till att det vi nu är på väg att genomdriva
              också ska kunna hända, att vi får med oss alla de här länderna
              på vagnen?
            </seg>
            <seg n="ce7e295d">
              Det har sagts att man vill se ett forum på hög nivå med FN som
              förebild för att just hitta former för den ekonomiska strukturen.
              Är alla EU-länder överens om detta? Står EU enat bakom vår statsminister
              i de här frågorna? Det är oerhört viktigt att dessa länder känner
              sig trygga med vad vi nu föreslår.
            </seg>
          </u>
          <note type="speaker" n="acea40a7">
            Anf. 46 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-22" n="4ba3f814">
            <seg n="1ce9a88a">
              Herr talman! Tack för frågan! Det är egentligen en mycket svår
              fråga att svara på, för alla utvecklingsländer har inte helt och
              fullt samma syn. Ibland låter det som att alla är helt eniga,
              men sedan visar det sig att det finns ganska stora skillnader
              mellan de allra mest fattiga och utsatta länderna och de som ibland
              kallas utvecklingsländer men som, vilket jag sade tidigare, har
              en ganska kraftig tillväxt och stor potential och teknisk kompetens
              att ta en hel del av det här ansvaret själva.
            </seg>
            <seg n="1417ad8c">
              Det finns liksom inte en strategi för alla andra, utan man får
              försöka bryta ned detta. Vi hade till exempel ett möte med Brasilien
              för inte så länge sedan och med Sydafrika, och nu blir det möten
              med Indien och Kina. Det är lite olika strategier där.
            </seg>
            <seg n="914a4357">
              Det är klart att det handlar väldigt mycket om tillit. Och det
              handlar om att just de allra mest utsatta länderna, också ekonomiskt,
              i många fall kommer att vara de länder som drabbas hårdast av
              klimatförändringarna och en temperaturhöjning. Det handlar om
              att vinna deras tillit och säga: Ja, vi är beredda att hjälpa
              till. Men vi ska inte villkorslöst pytsa ut pengar utan styra
              dem till projekt som handlar om att bevara skogen, som vi har
              talat om tidigare, att hitta olika typer av tekniker och teknologier
              som gör att de också kan utvecklas men på ett miljövänligt sätt,
              att hitta energianvändning som är mindre resurskrävande och så
              vidare. Där kan vi bistå med pengar men också med tekniköverföring
              och kunskapsöverföring. Det är ett samtal som ständigt pågår.
              Jag håller helt med frågeställaren om att det här är oerhört viktigt,
              för det bygger mycket på tillit. Jag tror inte att det var det
              som Irene Oskarsson avsåg med frågan, men det är som sagt en splittrad
              bild av de andra länderna. Man får närma sig dem lite grann var
              för sig, och det försöker vi också att göra.
            </seg>
          </u>
          <note type="speaker" n="bb15da54">
            Anf. 47 IRENE OSKARSSON (kd):
          </note>
          <u who="christina_oskarsson_258320" xml:id="i-183ebfed785b2338-1" n="3abf2887">
            <seg n="726ddfdb">
              Herr talman! Tack för svaret! Det är en oerhört stor skillnad
              på de här länderna inbördes. Därför kan man inte, precis som statsrådet
              nu sade, se dem som en grupp för sig utan hantera dem på olika
              sätt.
            </seg>
            <seg n="a7bc57be">
              Det finns en annan viktig punkt, som också har diskuterats, nämligen
              skogen. Men när det gäller markanvändningen i stort finns det
              en diskussion i rådet om att det inte bara handlar om skogen utan
              om hur vi hanterar all vår mark för att kunna producera bland
              annat den mat som vi kommer att behöva framgent. Finns också de
              diskussionerna med i det här sammanhanget i ett globalt perspektiv,
              alltså åkermarken i första hand?
            </seg>
          </u>
          <note type="speaker" n="aab32f6e">
            Anf. 48 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-23" n="4ba3f814">
            <seg n="22460e40">
              Herr talman! Ja, det gör de naturligtvis. Men detta diskuterades
              inte på toppmötet i förra veckan, utan det är diskussioner som
              förs inte minst i miljöministerkretsen och i arbetsgrupperna.
              Diskussionen är i allra högsta grad närvarande. Men detta diskuterades
              inte just i torsdags och fredags utöver de mer generella skrivningarna
              som jag tidigare har refererat till.
            </seg>
          </u>
          <note type="speaker" n="f0bbd024">
            Anf. 49 MAX ANDERSSON (mp):
          </note>
          <u who="max_andersson_531f93" xml:id="i-5bdbde15e7ffb5de-0" n="9ef2ac91">
            <seg n="9c7ea801">
              Herr talman! Tack, ministern, för en bra föredragning, ännu en
              återrapport från ännu ett toppmöte!
            </seg>
            <seg n="8e39c366">
              Jag vill börja med att gratulera till Östersjöstrategin. Det
              är bra att man har fått igenom den. Man har visserligen inte fått
              några nya pengar. Men när ett ordförandeland gör en så viktig
              fråga till sin hjärtefråga och säger att snälla, kan vi inte få
              en bättre samordning här, vi begär inga nya pengar, vore det väl
              underligt och totalt fiasko om man inte hade fått igenom Östersjöstrategin.
              Det gläder mig att regeringen lyckades få igenom den. Det är bra.
            </seg>
            <seg n="9cadfd76">
              Jag tänkte tala om en annan fråga, och det är klimatfinansieringen.
              En av kärnfrågorna inför de globala klimatavtalen är hur vi ska
              få med oss syd på att minska utsläppen. Det här handlar inte om
              stöd och om bistånd. Det handlar om skadestånd till dem som drabbats
              hårdast av klimatförändringarna från de rika länderna som har
              ställt till klimatkrisen genom att släppa ut så mycket koldioxid
              de senaste århundradena.
            </seg>
            <seg n="0f498a27">
              Jag har läst rapporteringen i svenska medier och i andra länders
              medier, och jag är minst sagt förbryllad. Här talar regeringen
              om att man har löst finansieringsfrågan, att man har nått enighet,
              att klimatpaketet är färdigt. Men i internationella medier talas
              det inte om enighet. Där säger journalister: Man har skjutit de
              svåra finansieringsfrågorna på framtiden. Man talar om att en
              rättmätig andel är vi beredda att betala under förutsättning att
            </seg>
            <seg n="b7c828ea">
              Jag vill fråga ministern: Varför skiljer sig rapporteringen från
              toppmötet mellan svenska medier och internationella medier så
              oerhört mycket?
            </seg>
          </u>
          <note type="speaker" n="9c4d886f">
            Anf. 50 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-24" n="4ba3f814">
            <seg n="dbad428a">
              Herr talman! Jag tänkte först att jag skulle tacka för berömmet
              men förstod sedan att det inte var något beröm, så det gör jag
              inte.
            </seg>
            <seg n="c87e2565">
              Frågan om hur Östersjöstrategin ska finansieras är den vi håller
              på att kämpa med. Att tala om skadestånd tror jag inte är ett
              särskilt konstruktivt inlägg i debatten. Vi har sagt att vi ska
              stå för en stor del av kostnaderna när det gäller de allra mest
              utsatta länderna genom bistånd, teknologiöverföringar och olika
              typer av stöd, så att de också ska kunna genomgå en utveckling
              men som är mer energisnål och mer miljö- och klimatsmart, och
              det ska vi göra.
            </seg>
            <seg n="a8976969">
              Jag läser också ganska många europeiska tidningar och tycker
              ändå att bilden är ganska samstämmig. Nej, vi har inte satt en
              prislapp på hur mycket EU ska betala. Det trodde vi inte skulle
              vara möjligt. Vi har enats om att stå fast vid EU:s ledarskap
              när det gäller att återigen bekräfta principen som vi vet att
              Miljöpartiet ofta återkommer till i EU-nämnden, nämligen att vi
              ska gå upp till 30 procent om det blir ett globalt avtal. Vi tror
              på siffran 100 miljarder, som kommissionen har presenterat, och
              att det kommer att behövas 57 miljarder i en kort startfas. Vi
              bekräftar de här siffrorna som tidigare bara har cirkulerat. Det
              är ett steg i sig. Sedan har vi inte enats om exakt hur mycket
              Tyskland, Frankrike, Bulgarien och Sverige ska betala, och det
              trodde vi heller inte att vi skulle göra. Vi har heller inte ställt
              i utfästelse att vi skulle kunna lösa detta redan på det här toppmötet.
              Men vi står fast vid mandatet. Att vi har tydliga fördelningsnycklar
              och en tydlig politik återspeglas också i de medier som jag har
              läst.
            </seg>
          </u>
          <note type="speaker" n="e5394afb">
            Anf. 51 MAX ANDERSSON (mp):
          </note>
          <u who="max_andersson_531f93" xml:id="i-5bdbde15e7ffb5de-1" n="9ef2ac91">
            <seg n="85fe20ad">
              Herr talman! Jag vill bara förtydliga att Miljöpartiet anser
              att vi bör se till att minska utsläppen med 40 procent fram till
              år 2020, så att vi verkligen kan vara säkra på att undgå att vi
              spräcker tvågradersmålet.
            </seg>
            <seg n="266a127a">
              Det finns saker i klimatöverenskommelsen som är värda att berömma,
              ja. Men jag tycker att regeringen, och framför allt alliansledamöterna,
              överdriver något fruktansvärt när man talar om ett historiskt
              toppmöte och en historisk framgång.
            </seg>
            <seg n="9ed38e4d">
              När det gäller finansieringen behövs det 100 miljarder. EU har
              efter hårda strider på toppmötet, där bland annat Merkel inte
              ville att man skulle nämna några siffror alls, fått toppmötet
              att notera hur mycket kommissionen vill att vi ska betala. Kommissionen
              har pratat om 215 miljarder. Hur de 215 miljarderna ska finansieras
              råder det ännu ingen enighet om.
            </seg>
            <seg n="2c0f7853">
              Jag måste säga att 215 miljarder är ett väldigt brett spektrum.
            </seg>
          </u>
          <note type="speaker" n="46d1cf63">
            Anf. 52 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-25" n="4ba3f814">
            <seg n="085b7699">
              Herr talman! Jag vet att Miljöpartiet tycker att vi ska gå ännu
              längre. Sverige har också gått längre på nationell nivå. Att höja
              de europeiska ambitionerna innan vi ens vet om vi får med oss
              några andra aktörer i världen kan vi göra, men då blir det bara
              vackert prat. Det är inte ett särskilt effektivt sätt om vi vill
              komma till en internationell förhandling som är seriös och där
              vi vill uppnå någonting. Sverige kan ställa krav på minskade utsläpp
              med 90 procent, men om inget annat land står bakom det har det
              inte särskilt stor effekt.
            </seg>
            <seg n="88737d50">
              Vi står för en mikroskopisk del av de globala utsläppen. Därför
              har vi valt att jobba så här. Max Andersson har ju många gånger
              varit med och lyssnat på rapporter från otaliga möten i EU. Det
              är så man jobbar; man bekräftar, man noterar, man arbetar sig
              långsamt framåt. Siffror som tidigare bara har cirkulerat slås
              fast och som 27 länder står bakom.
            </seg>
            <seg n="2162ff14">
              Visst, det är ett lite brett spann. Jag håller med om det. Det
              hade varit roligt om vi hade kunnat minska det ytterligare. Det
              var inte möjligt. Men vi har ändå slagit fast siffrorna som EU
              aldrig tidigare har sagt sig stå bakom. Det har varit beräkningar
              från kommissionen. Nu står de i slutsatserna, och vi är beredda
              att utifrån dem ta vår skäliga del. Vi är också beredda att titta
              på den interna bördefördelningen genom den arbetsgrupp som precis
              har tillsatts. Jag tycker ändå att det är ett mycket stort steg
              på väg.
            </seg>
          </u>
          <note type="speaker" n="0ab94460">
            Anf. 53 CARINA OHLSSON (s):
          </note>
          <u who="carina_ohlsson_9be34b" xml:id="i-4e67a834dc16d510-0" n="853d847f">
            <seg n="e3ae66ce">
              Herr talman! Det här kanske i alla fall till en början låter
              som ett hyllningstal, och flera sådana har vi hört här.
            </seg>
            <seg n="c6237f9c">
              Jag vill börja med att berömma statsrådet Malmström och betona
              det som står i slutsatserna, att Europeiska unionen mer än någonsin
              tidigare är fast besluten att spela en ledande roll och bidra
              till att ett globalt, ambitiöst och övergripande avtal kommer
              till stånd.
            </seg>
            <seg n="616b0d2e">
              Det är med anledning av det som man känner sig bekymrad när man
              läser TT-meddelanden från USA. Statsministern verkar inte riktigt
              vara inne på samma sak, utan man kan läsa där att han inte heller
              väntar sig ett internationellt legalt bindande avtal om klimatet
              i Köpenhamn. Det skulle jag vilja ha utvecklat. Vi har ju sett
              den här tudelningen tidigare med finansministern som är mer pessimistisk
              och miljöministern som är optimistisk. Vi får hoppas att den optimistiska
              delen är den som vinner till slut och får rätt.
            </seg>
            <seg n="ca4e0160">
              Jag skulle vilja ha lite kommentarer från statsrådet om det här,
              alltså om vad som är regeringens förhoppning och vad man ska ta
              till för att verkligen få bindande avtal. Det handlar också om
              USA:s roll, för det kan man också läsa i slutsatserna om, och
              då antar jag att man bland annat talar om USA när det står att
              andra utvecklade länder också bör visa sitt ledarskap. Man har
              också varit, tycker jag, lite undfallande mot USA och Obama och
              nästan sagt att de inte haft så lång tid på sig med den ledning
              som de nu har för att kunna nå bindande överenskommelser, och
              det tycker jag är lite för vagt. Jag tycker definitivt att USA
              också måste ställa upp och inta den ledande rollen. Jag skulle
              alltså vilja ha lite kommentarer från statsrådet när det gäller
              detta.
            </seg>
          </u>
          <note type="speaker" n="71c35a37">
            Anf. 54 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-26" n="4ba3f814">
            <seg n="158a95e4">
              Herr talman! Det är väl lite av miljöministrarnas roll att vara
              optimister och finansministrarnas roll att vara pessimister i
              alla frågor! Det är kanske så arbetsfördelningen går till, och
              så möts man på mitten.
            </seg>
            <seg n="a6169dd3">
              Det är klart att vårt mål är att nå ett komplett avtal som är
              globalt bindande i Köpenhamn. Det är vårt mål. Det är statsministerns
              mål också.
            </seg>
            <seg n="2e52440f">
              Är det möjligt? Nej, jag tror inte att det är möjligt att nå
              ett komplett, färdigförhandlat, globalt, bindande avtal i Köpenhamn.
              Jag tror inte att någon tror det längre. Men att nå en bra bit
              på vägen är naturligtvis ambitionen. Inte heller i Kyoto blev
              det totalt färdigt, utan det pågick ju efterförhandlingar under
              mycket lång tid efteråt, men man fick en ramöverenskommelse som
              var ledande för samtalen och förhandlingarna efteråt.
            </seg>
            <seg n="27680e7a">
              Jag hoppas naturligtvis att vi ska nå så långt som det någonsin
              är möjligt. Det återstår 34 dagar, men kommer det att vara en
              totalt färdig, helt klar lösning att sjösätta? Nej, troligen inte.
              Det tror jag att både miljö- och finansministern är överens om.
            </seg>
            <seg n="b65c2455">
              Vi har sagt vid flera tillfällen jag har hört statsministern
              säga det också offentligt, och han har blivit citerad i många
              internationella medier att vi inte tycker att det som har kommit
              hittills från USA är tillräckligt. Det är inte bra nog om vi ska
              uppnå målet som vi har på två grader.
            </seg>
            <seg n="57488ab3">
              Sedan vet vi ju att amerikanerna har svårigheter att få igenom
              förslag i senaten till exempel. Det är en verklighet vi inte kan
              blunda för, men det är klart att vi tycker att de ska ta sin del
              av ansvaret. USA är det land som står för en mycket stor del av
              utsläppen, och därför är det rimligt att de tar det ansvaret,
              och jag är helt säker på att just nu som vi talar diskuterar man
              detta i Washington, och det kommer att fortsätta. Det gäller även
              andra länder. Det gäller Australien, det gäller Ryssland, det
              gäller Japan där det som sagt kommer positiva signaler och det
              gäller Nya Zeeland och så vidare. De ska också ta sin del av ansvaret
              för detta.
            </seg>
            <seg n="7c43e08c">
              Det vi har sett hittills är inte tillräckligt, men vi har naturligtvis
              inte gett upp ännu. Det återstår 34 dagar.
            </seg>
          </u>
          <note type="speaker" n="5d133e22">
            Anf. 55 CARINA OHLSSON (s):
          </note>
          <u who="carina_ohlsson_9be34b" xml:id="i-4e67a834dc16d510-1" n="853d847f">
            <seg n="effe8da4">
              Herr talman! Tyvärr tyckte jag nu att statsrådet backade lite.
              Jag kan förstå om man inte kommer att lösa hela klimatfrågan för
              all framtid nu, för så kommer det inte att vara. Man kommer att
              få hålla på med den så länge som både jag och Cecilia Malmström
              lever, det är jag helt övertygad om, och därom tror jag att vi
              är överens. Men ambitionen måste väl ändå vara att man ska få
              ett avtal till stånd i Köpenhamn, och där hoppas jag att regeringen
              inte slirar. Det finns olika uttalanden här, och det är det som
              jag skulle vilja ha ett klargörande om, och vad man kommer att
              kunna spela in då, och också kanske att man väger ihop de frågor
              som diskuterades nu på toppmötet med den finansiella krisen och
              klimatkrisen. Man kan faktiskt väga ihop dem och se att man faktiskt
              gör finansiella vinster också om man investerar i klimatförbättrande.
              Där har vi ju en del erfarenhet från svenskt håll, så jag hoppas
              att man kan använda sig av det för att verkligen komma längre.
              Jag hoppas att EU-ministern inte backar här.
            </seg>
          </u>
          <note type="speaker" n="5fa3dd8f">
            Anf. 56 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-27" n="4ba3f814">
            <seg n="aee90d1c">
              Herr talman! Nej, vi har absolut inte gett upp, och det som Carina
              Ohlsson sade här på slutet är oerhört viktigt, för här finns det
              beräkningar de är fluffiga, men det är miljontals jobb som kan
              skapas! Det är gröna jobb, och det är miljontals kronor som vi
              kan tjäna på att göra gröna investeringar och skapa gröna jobb
              och gå över till mer grön energianvändning. Det här är absolut
              en tillväxtbransch, och det måste vi vara noga med att framhålla.
            </seg>
            <seg n="3027dc5e">
              Sverige har en hel del erfarenheter, och i andra länder har man
              andra. Det är oerhört viktigt att det spelar in att det också
              är lönsamt att satsa klimatsmart trots den finansiella krisen
              som slår hårt men är temporär. Det är inte bara ett åtagande,
              utan det kommer att vara lönsamt. Det är absolut viktigt att framhålla
              detta. Det gör vi, men jag skulle kanske ha varit ännu tydligare
              med detta tidigare.
            </seg>
            <seg n="0bdb2707">
              Vi har naturligtvis inte gett upp inför Köpenhamn. Vi kommer
              att satsa på att få ett så bra avtal som det någonsin är möjligt.
              Ända fram tror jag tyvärr inte att vi kommer att nå, utan det
              kommer att återstå en hel del arbete. Men naturligtvis: Ett så
              ambitiöst avtal som det någonsin är möjligt är vår ambition.
            </seg>
          </u>
          <note type="speaker" n="07f2e5e7">
            Anf. 57 BENGT-ANDERS JOHANSSON (m):
          </note>
          <u who="bengt-anders_johansson_f23e14" xml:id="i-bfae4906f76abd9c-0" n="981b8749">
            <seg n="42c61510">
              Herr talman! Jag tror att det var många som trodde inför det
              svenska ordförandeskapet att det skulle bli en ganska händelsefattig
              tid mot bakgrund av att EU-kommissionen är stadd i förnyelse,
              EU-parlamentet har precis kommit på plats och så vidare. Därför
              tror jag att det är med en innerlig stolthet som alla svenskar
              nu känner att Sveriges ordförandeskap spelar en så pass viktig
              roll i de stora frågorna. Jag tänker bland annat naturligtvis
              på klimatfrågan, Östersjöfrågan och Lissabonfördraget.
            </seg>
            <seg n="a5e8cd9d">
              Det jag tänkte fråga statsrådet om handlar om invandrings- och
              asylpolitiken som också var en del av toppmötet. Där sägs bland
              annat att man nu arbetar för en bred, framsynt och övergripande
              EU-politik för migration etcetera. Helsingforssprogrammet som
              ska antas i december är en aktiv del i detta. Asyl- och migrationsfrågorna
              är ständigt föremål för diskussion i vårt land, och mot den bakgrunden
              skulle jag vilja fråga statsrådet: Kommer Helsingforssprogrammet
              i någon mån att förändra den svenska migrationspolitiken som det
              ser ut just nu? Det är fråga ett.
            </seg>
            <seg n="7d1bb310">
              Fråga två är: Ett fullt genomfört europeiskt asylsystem med ett
              förstärkt Frontex och där man starkare involverar ursprungsländerna
              och transitländerna kommer det att ha någon effekt för Sverige?
            </seg>
          </u>
          <note type="speaker" n="5af27ef4">
            Anf. 58 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-28" n="4ba3f814">
            <seg n="0bbc1b7a">
              Herr talman! Ja, det är en svår fråga att svara på. Målet är
              på lång sikt är att vi ska upprätta en gemensam asyl- och migrationspolitik
              inom EU, och med Lissabonfördraget på plats blir det också beslutsmässigt
              möjligt att göra det då man går över till majoritetsbeslut. En
              bra bit på vägen kommer vi genom Helsingforssprogrammet, men inte
              ända fram. Som jag sade tidigare lever de här frågorna kvar. Där
              har vi fortfarande lite olika målsättningar.
            </seg>
            <seg n="7f7b6de5">
              Jag tror att migrationsministern vid upprepade tillfällen både
              i kammaren och på andra ställen har sagt att det också är viktigt
              att det finns ett tydligt regelverk när det gäller legal migration.
              En anledning till de här fruktansvärda olyckorna som inträffar
              med människor som färdas på farliga farkoster över Medelhavet
              och där alla kanske inte kommer fram är ju att det inte finns
              några legala vägar att komma till EU. Vi måste hitta dessa.
            </seg>
            <seg n="025c8f71">
              Det måste bli möjligt att komma till EU legalt även om man inte
              i strikt Genèvekonventionsbemärkelse är asylsökande eller flykting.
              Det måste finnas möjlighet att komma hit ändå. Vi kommer att ha
              behov av arbetskraftsinvandring på sikt i Europa. En del länder
              har det redan nu, och andra länder kommer att ha det på sikt.
              Det är en fråga som i så fall kommer att få betydelse för Sverige
              och för de andra länderna. Men där är vi inte ännu. Det finns
              ju, som vi har redogjort för här tidigare, lite olika syn på detta
              där en del länder framför allt tycker att man kortsiktigt måste
              försöka få ordning och få bort människor som kommer. Vi säger
              att tvärtom måste vi hitta ett legalt sätt att hantera detta.
              Det kan säkert få konsekvenser. Den gemensamma migrationspolitiken
              innebär ju också att människor inte kan söka asyl i flera länder,
              utan ett ja är ett ja och ett nej är ett nej oavsett vilket land
              man är i.
            </seg>
          </u>
          <note type="speaker" n="41cb8694">
            Anf. 59 BÖRJE VESTLUND (s):
          </note>
          <u who="borje_vestlund_48292a" xml:id="i-6f7597e001a94f27-0" n="d4f7df1e">
            <seg n="2dbde22e">
              Herr talman! Jag måste börja med att säga att jag också ska tacka
              för rapporten. Det är en bra rapport. Den är som rapporter från
              Europeiska rådet brukar vara. Det är ömsom vin ömsom vatten. En
              del var väntat, till exempel det med Östersjöstrategin. Den är
              vare sig historisk eller speciell, utan den är som rapporter brukar
              vara. Jag tycker att det finns anledning att säga det i det här
              sammanhanget på grund av allt fjäsk som kommer från den andra
              sidan.
            </seg>
            <seg n="4df0e346">
              Rådet gjorde en lägesbedömning vad gäller den ekonomiska och
              finansiella situationen liksom sysselsättningen. Då underströks
              särskilt behovet av att förbereda en samordnad exitstrategi för
              de brett upplagda stimulanspolitiska åtgärderna, när återhämtningen
              är återställd.
            </seg>
            <seg n="a1b31d8a">
              Jag undrar därför: Vad sade man i lägesbedömningen? Exitstrategier
              är bra, men hur bedömer man nuläget när det gäller arbetslöshet
              och ekonomisk kris?
            </seg>
          </u>
          <note type="speaker" n="b3ec2142">
            Anf. 60 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-5d49724d51b751eb-29" n="4ba3f814">
            <seg n="1bb1117a">
              Herr talman! Även om vi ser en återhämtning finns arbetslösheten
              förstås kvar och kommer under lång tid att finnas kvar i flera
              länder. Det är en fråga som fortlever och som man tar på mycket
              stort allvar.
            </seg>
            <seg n="05a74840">
              Exitstrategierna är viktiga, och där hänvisar man i någon formulering
              till finansministrarnas möte i Göteborg då dessa frågor diskuterades.
              Man betonar vikten av att det fortfarande behövs extra åtgärder,
              men så småningom måste man också börja tänka på hur man tar sig
              ur detta. Om vi inte gör det drar vi på oss stora underskott,
              vilket drabbar dem som redan är mest utsatta i samhället. Det
              är framför allt för deras skull vi måste börja tänka på att få
              de offentliga finanserna i ordning.
            </seg>
            <seg n="5af32de9">
              Det diskuterades alltså på finansministrarnas möte. Det diskuteras
              också, mycket kort, på rådet. Man har i många olika rådskonstellationer
              diskussioner om Lissabonstrategin, som det ska antas en ny variant
              av i mars nästa år. Där har arbetslösheten kommit att bli en mycket
              viktig faktor. Det handlar om hur vi långsiktigt ska rusta våra
              ekonomier både för att komma ur kortsiktiga kriser och långsiktigt
              se till att vi är mer konkurrenskraftiga, att människor är anställningsbara
              på ett annat sätt till exempel genom investeringar i utbildning
              och livslångt lärande.
            </seg>
            <seg n="6cfadf14">
              På så sätt kommer dessa frågor in, men det var ingen längre diskussion
              om just den här frågan på toppmötet.
            </seg>
          </u>
          <note type="speaker" n="e748af84">
            Anf. 61 BÖRJE VESTLUND (s):
          </note>
          <u who="borje_vestlund_48292a" xml:id="i-6f7597e001a94f27-1" n="d4f7df1e">
            <seg n="f836f014">
              Herr talman! Även om den inte diskuterades undrar jag hur man
              ska göra för att fler länder ska klara konvergenskraven. Vi var
              ett gäng från EU-nämnden som under förra veckan var i Spanien.
              Där var de väldigt oroade över sin ekonomiska situation, över
              att de hamnat så långt utanför. Nu är Spanien inte det allra bästa
              exemplet eftersom de så att säga har en ekonomisk kris i en ekonomisk
              kris.
            </seg>
            <seg n="dd6423dc">
              Det finns ett antal länder som har hamnat utanför. Vad är strategin
              från det svenska ordförandeskapets sida för att så fort som möjligt
              åter få dem att klara konvergenskraven? Det är ganska många som
              nu har hamnat utanför, och resan kommer nog att bli rätt lång
              innan de når ända fram.
            </seg>
          </u>
          <note type="speaker" n="e002d400">
            Anf. 62 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-f612de74d6c0ce93-0" n="4ba3f814" next="i-27a90b0dadf5f6a5-0">
            <seg n="212735ca">
              Herr talman! Som Börje Vestlund säger är det många länder som
              har dessa problem. Det ingår i det arbete som inte minst finansministern
              gör att försöka knyta upp alla länderna i återtåget mot stabila
              finanser, att de inser att det behöver göras ett antal specialinsatser,
              särskilt i fråga om arbetslösheten. Man måste börja formulera
              dessa strategier, både vad gäller exitstrategierna och uppfyllandet
              av de krav som ställs inom stabilitetspakten. Det är ett konstant
              pågående arbete, inte minst inom finansministerkretsen.
            </seg>
          </u>
          <note n="8de961ae">
            Överläggningen var härmed avslutad.
          </note>
          <note n="eccd0ae7">
            2 § Anmälan om fördröjt svar på interpellation
          </note>
          <note n="4717e617">
            Till riksdagen hade inkommit följande skrivelse:
          </note>
          <note n="3c41e9e7">
            Interpellation 2009/10:28
          </note>
          <note n="902f06e7">
            Interpellation 2009/10:28 Resurser till Naturvårdsverket för
            fullgörande av uppdrag
          </note>
          <note n="fb5cd453">
            Interpellationen kommer att besvaras tisdagen den 8 december
            2009.
          </note>
          <u who="louise_malmstrom_8b817a" xml:id="i-27a90b0dadf5f6a5-0" n="4ba3f814" prev="i-f612de74d6c0ce93-0">
            <seg n="ad4550a8">
              Miljöministern har inte möjlighet att besvara interpellationen
              inom anvisad tid på grund av redan inbokade engagemang.
            </seg>
          </u>
          <note n="65d94f7c">
            Magnus Blücher
          </note>
          <note n="5db013e1">
            3 § Svar på interpellation 2009/10:27 om åtgärder mot energidrycker
          </note>
          <note type="speaker" n="7064f2c1">
            Anf. 63 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-765921d28e672b6f-0" n="409860ab">
            <seg n="27a05d45">
              Herr talman! Gunvor G Ericson har frågat mig vilka åtgärder jag
              avser att vidta för att få bort missbruk av energidrycker samt
              om jag är beredd att ta initiativ till åldersgräns vid försäljning
              av energidryck.
            </seg>
            <seg n="cff0cb4a">
              Jag vill börja med att säga att jag tycker att det är bra att
              frågan om energidrycker och de risker som är förenade med dessa
              medvetandegörs och diskuteras.
            </seg>
            <seg n="44c432bc">
              Ett flertal utredningar om energidryckernas effekter har genomförts
              av EU:s vetenskapliga experter liksom av experter i enskilda länder.
              Dessa har dock inte kunnat belägga att energidrycker skulle vara
              hälsofarliga och har därmed hittills inte signalerat behov av
              beslut i form av förbud eller åldersgränser.
            </seg>
            <seg n="cd388803">
              Livsmedelsverket har dock mot bakgrund av vad som framkommit
              av genomförda utredningar tagit fram råd för konsumtion av energidrycker.
              Livsmedelsverket framhåller i dessa råd att de inte är lämpliga
              som törstsläckare, inte är lämpliga som vätskeersättning i samband
              med fysisk ansträngning och inte är lämpliga att kombinera med
              alkohol. I detta sammanhang vill jag också framhålla att Livsmedelsverket
              har i uppdrag att informera konsumenter, företag och andra intressenter
              i livsmedelskedjan om gällande regelverk, kostråd och andra viktiga
              förhållanden på livsmedelsområdet samt främja konsumenternas,
              särskilt barns och ungdomars, förutsättningar att göra medvetna
              val avseende hälsosam och säker mat.
            </seg>
            <seg n="4b47e7fd">
              Det finns många aktörer som på olika sätt kan påverka våra barns
              och ungdomars förhållningssätt till mat och dryck. Först och främst
              vill jag lyfta fram föräldrarnas roll. Föräldrarna är de viktigaste
              personerna i varje barns liv och för att förbättra möjligheterna
              för landets föräldrar att kunna ge sina barn en trygg och bra
              uppväxt har regeringen tagit fram en strategi för ett utvecklat
              föräldrastöd. Målet är att föräldrastöd, som exempelvis kan omfatta
              frågor om hur man som förälder kan förebygga missbruk av olika
              slag, ska kunna erbjudas alla föräldrar som känner att de har
              behov av ett sådant stöd till dess att barnet fyller 18 år.
            </seg>
            <seg n="3345eafd">
              Ett annat exempel på en viktig aktör är idrottsrörelsen som i
              enlighet med regeringens mål för idrottspolitiken ska arbeta för
              att främja en god folkhälsa. Statens bidrag till idrotten syftar
              bland annat till att stödja verksamhet som bidrar till att utveckla
              flickors och pojkars intresse och benägenhet för motion och idrott
              samt deras möjligheter att utöva inflytande över och ta ansvar
              för sitt idrottande. Ett ansvarsfullt idrottande innebär bland
              annat att uppmärksamhet riktas mot kostfrågor, exempelvis med
              avseende på konsumtion av energidrycker.
            </seg>
            <seg n="cee3aa92">
              En annan central aktör är givetvis livsmedelsbranschen. Branschen
              har ett grundläggande ansvar såtillvida att de som producerar
              livsmedel också ska svara för att produkten är säker. I detta
              sammanhang vill jag också framhålla att jag fört dialog med företrädare
              för Livsmedelsföretagen och Svensk Dagligvaruhandel på temat hur
              näringslivet kan bidra till bättre matvanor. Genom dessa möten
              kom medverkande aktörer överens om att aktivt medverka i arbetet
              för att främja bra matvanor. Vi lyfte också gemensamt fram att
              det är särskilt viktigt att arbeta för bra matvanor hos våra barn
              och ungdomar eftersom många vanor grundläggs i tidig ålder. Jag
              avser också att i kommande dialog med branschen särskilt ta upp
              frågan om energidrycker för diskussion och erfarenhetsutbyte.
              Med avseende på livsmedelsbranschens förhållningssätt är det även
              viktigt att framhålla att flera enskilda butiker och butikskedjor
              tagit egna initiativ och infört restriktioner för försäljning.
            </seg>
            <seg n="eb8515d5">
              Sammanfattningsvis vill jag framhålla att det i nuläget inte
              har bedömts finnas underlag för beslut i form av förbud eller
              åldersgränser. Det är dock av yttersta vikt att frågan fortsatt
              uppmärksammas hos alla de aktörer som på olika sätt kan motverka
              en ohälsosam konsumtion av energidrycker hos våra barn och ungdomar.
              Jag kommer att även fortsättningsvis noggrant följa frågan, bland
              annat med avseende på vad forskningen framgent säger om risker
              förenade med konsumtion av energidrycker.
            </seg>
          </u>
          <note type="speaker" n="c3ecebcc">
            Anf. 64 GUNVOR G ERICSON (mp):
          </note>
          <u who="jan_ericson_aca06f" xml:id="i-433593e10a62937e-0" n="c0a5a657">
            <seg n="dd1eca9e">
              Herr talman! Tack för svaret, får jag börja med att säga, även
              om jag kanske hade förväntat mig mer av en folkhälsominister som
              säger sig värna barnen. Vi är ense om vikten av debatt, men jag
              tycker inte att det räcker.
            </seg>
            <seg n="59eb5533">
              Energidrycker med taurin uppfattas av fler och fler som ett samhällsproblem.
              Som ministern nämnde har butiker själva, bland annat i Sandviken,
              tagit initiativ till 18 års åldersgräns. Det har skett efter vädjan
              från lärare då dessa tydligt märkt att elever blivit speedade,
              fått koncentrationssvårigheter och blivit oroligare. Flera leverantörer
              av energidrycker önskar dessutom nu lansera en koncentrerad energidryck
              som kallas shot. Det handlar om femcentilitersflaskor med samma
              mängd taurin och koffein som i burkarna.
            </seg>
            <seg n="75a84120">
              Varför ska vi riskera barns hälsa innan det vetenskapligt går
              att belägga att energidrycker är hälsofarliga eller att de inte
              är det? Räcker det inte med de fall som har inträffat för att
              regeringen ska kunna använda försiktighetsprincipen?
            </seg>
            <seg n="116602cf">
              Under det senaste halvåret har minst tre elever i Olofstorp kollapsat
              efter att ha druckit energidrycker. En högstadiekille kom till
              skolsköterskan med så svåra bröstsmärtor att han fick åka ambulans
              till sjukhus. Kombinationen av dåliga matvanor och stor konsumtion
              av energidrycker finns med i bilden i samtliga dessa tre fall.
            </seg>
            <seg n="da961839">
              Vad är då energidrycker? Några exempel vill jag ändå nämna för
              att man ska få en bild av vad det är: Red Bull, Battery, Burn,
              Monster Energy, Franks Energy, Boost, Lipovitan-D. Det är burkar
              med starka färger och effekter i sin design för att appellera
              till styrka och häftighet.
            </seg>
            <seg n="7d809a42">
              De innehåller koffein, guarana, som är en koffeinliknande substans,
              taurin, som är en aminosyra, samt lite olika sockerarter och vitaminer,
              ofta vitamin B, som påverkar ämnesomsättning och nerver.
            </seg>
            <seg n="a8b5fc08">
              Halten koffein i dessa drycker är vanligen runt 80 milligram
              per enhet, vilket motsvarar en stark kopp kaffe. Intag över 300
              mg koffein anses som farligt. Effekterna av kombinationen av koffein
              och taurin är inte helt klarlagda, men i höga koncentrationer,
              mer än fyra normala enheter energidryck, kan allvarliga medicinska
              biverkningar uppträda, såsom hjärtklappning, obehagskänslor och
              ångest. Allvarliga biverkningar som kramper, kollaps och hjärtarytmier
              har också rapporterats. Den misstänks även kunna ge negativa effekter
              på centrala nervsystemet. I Läkartidningen beskrivs fyra fall
              av plötslig död vid en kombination med en relativt måttlig mängd
              alkohol.
            </seg>
            <seg n="344aba84">
              Ministern säger i svaret att det inte finns tillräckligt vetenskapligt
              underlag. Men hur gamla är dessa undersökningar? Vilka personer
              har studierna genomförts på? Plötslig hjärtdöd hos vuxna friska
              män är inte samma sak som påverkan på barn och ungdomar eller
              till exempel diabetiker eller personer med njursjukdom. Mina frågor
              till statsrådet är alltså: Vilka är undersökningarna, hur gamla
              är de och vilka personer har de utförts på?
            </seg>
          </u>
          <note type="speaker" n="e2600108">
            Anf. 65 FINN BENGTSSON (m):
          </note>
          <u who="unknown" xml:id="i-df8a34e2e262a4c8-0" n="9e8f90d4">
            <seg n="c742e0e6">
              Herr talman! Jag tackar statsrådet för svaret och interpellanten
              för en intressant och informationsrik interpellation, som belyser
              många viktiga faktaproblem på ett intressant och samtidigt allvarligt
              område. Jag tycker dock att statsrådets svar är väldigt uttömmande.
              Som folkhälsominister tittar man på det primära ansvaret för hur
              man ska nå barnen, som har varit i fokus för interpellationen
              i det här fallet. Man riktar det till dem som står närmast barnen.
              Det är inte Folkhälsoinstitutet, utan snarast föräldrarna och
              till exempel idrottsrörelsen, som ministern nämner. Det handlar
              inte minst om den dialog som förs mellan departementet och livsmedelsbranschen,
              som äger frågan.
            </seg>
            <seg n="bd1abc83">
              Jag funderar lite grann när jag hör interpellantens önskemål
              om att rusa fram med en form av lagstiftning. Det handlar dels
              om att stävja missbruket, dels om åldersgränser. Jag funderar
              över den försiktighetsprincip som interpellanten själv nämner.
              Det är alldeles riktigt att marknadsföringen ibland kan vara aggressiv.
              Innehållet kan ha medicinska konsekvenser som är direkt läkemedelsliknande,
              vilket gör att det är allvarligt och måste tittas på. Men om man
              reser ett varningens finger från lagstiftaren i oträngt mål är
              min uppfattning att det finns stor sannolikhet att barn och ungdomar
              snarast appelleras av detta och tycker att det kan vara intressant
              att hänge sig åt. Det är någonting som är lite förbjudet, i utkanten
              av det som är riktigt tillåtet. Man förstår kanske inte alltid
              de vuxnas resonemang kring det som kallas försiktighetsprincipen.
              Det kan vara en lockelse.
            </seg>
            <seg n="91274774">
              Det tillvägagångssätt som departementet föreslår är att man riktar
              informationen till barnen på ett lämpligare sätt än genom myndighetens
              krav på lagstiftning via oss lagstiftare och också informerar
              dem som hanterar närheten till barn och ungdomar på ett sunt sätt
              om risker men kanske även vissa fördelar som kan finnas och på
              det sättet får mer balanserad information kring nya produkter.
            </seg>
            <seg n="544dcfac">
              Herr talman! Jag tar upp den här frågan för att det gäller en
              generell princip. Det sakunderlag som interpellanten lägger fram
              är ett observandum om försiktighet som jag förstår att livsmedelsbranschen
              har tagit till sig av. Ministern för en dialog för att följa utvecklingen.
              Jag känner mig trygg. Men framgent kan man tänka sig en rad andra
              områden där vi lagstiftare hela tiden griper till lagstiftningsvapnet
              stödda av en folkhälsoprincip generellt. Det kan riskera att de
              utsatta grupperna, framför allt barn och ungdomar, snarast appelleras
              och dras in i intresse av att vilja fördjupa sin kunskap om den
              här typen av droger.
            </seg>
            <seg n="8695fa08">
              Detta är i mångt och mycket det beteende som styr det som vi
              kallar narkotikareglerade preparat. Det är klart att vi här konsekvensmässigt
              har sett att det medicinska allvaret bakom sådana produkter gör
              att de måste hamna under lagstiftning. Men vi ska inte bortse
              från att en negativ sidoeffekt kan vara att de väcker intresse
              och experimentlystnad i barn- och ungdomsåren, vilket inte nödvändigtvis
              är produktivt. När det kommer nya produkter, i det här fallet
              livsmedelsprodukter, måste man bedöma när och var lagstiftaren
              ska in och sätta ned foten.
            </seg>
            <seg n="cadd5c1c">
              Herr talman! Sammanfattningsvis är bedömningen som har gjorts
              av statsrådet i hennes svar i synergi med vad jag tycker. Jag
              skulle vilja ställa en fråga till statsrådet. Borde departementet
              be Läkemedelsverket att titta över de nya läkemedelsliknande effekter
              som kan finnas i samband med vissa innehåll i de här produkterna?
              Jag vill även rikta en fråga till interpellanten. Ser du någon
              risk med en överdriven förbudsiver som kan vara kontraproduktiv
              mot det egentligen goda syftet att hindra barn och ungdomar från
              att överkonsumera den här typen av nya produkter?
            </seg>
          </u>
          <note type="speaker" n="12b7ea62">
            Anf. 66 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-765921d28e672b6f-1" n="409860ab">
            <seg n="64006ce0">
              Herr talman! Det är viktigt att först säga att hela livsmedelssektorn
              är harmoniserad av EU. Det är därför vi hänvisar till EU:s undersökningar
              på ett flertal områden. Så sent som 2009, alltså i år, publicerade
              Europeiska livsmedelssäkerhetsmyndigheten, Efsa, sin senaste utredning,
              som handlade om energidrycker. Det är alltså en mycket färsk studie.
              Den har samlat ihop den forskning och det kunskapsunderlag som
              finns tillgängligt. Deras slutsats är att ingen av de studier
              som de har tittat på eller de utredningar som har utförts har
              påvisat hälsofara. Det är den tillgängliga kunskap vi har i dag.
              Om man ska tala om så kraftfulla instrument som lagstiftningen
              utgör är det viktigt att vi bygger det på vetenskaplig grund.
              Den grunden finns inte via Europeiska livsmedelssäkerhetsmyndigheten.
              Det är naturligtvis skälet till att jag fortsatt kommer att arbeta
              med frågan, följa den noga och jobba på frivillig basis gentemot
              olika aktörer, inte minst branschen själv. Men för lagstiftning
              tycker jag att man måste ha ett klart vetenskapligt faktaunderlag.
            </seg>
            <seg n="0d521154">
              Interpellanten åberopar ett antal svenska studier och debattartiklar.
              Låt mig kommentera dem något. Jag har varit i kontakt med en av
              de personer som är medförfattare. Jag tror att interpellanten
              ibland drar lite för långtgående slutsatser av det som beskrivs.
              Exempelvis gäller det artikeln i Läkartidningen som handlade om
              fall med svåra symtom som eventuellt hade samband med energidryck.
              Interpellanten åberopar att det här skulle handla om nya fall.
              Så är inte fallet. Det är kända fall. Inget av de här fallen har
              visat något samband mellan ohälsa och energidryck. Man skrev artikeln
              för att få in rapportering av fler fall, vilket inte skedde. Det
              blev inga ytterligare sådana fall inrapporterade med anledning
              av artikeln, vilket är positivt i sig. Det är Ulla Beckman Sundh
              som vi har haft kontakt med.
            </seg>
            <seg n="49b439d7">
              I rapporten som åberopas, pilotstudien som publicerades sommaren
              2004, var det tio friska försökspersoner som fick rubbad hjärtrytm.
              Det var en studie som delfinansierades av Livsmedelsverket. Det
              finns brister i den studien. Den har ingen kontrollgrupp. Det
              är en liten förstudie. Man kan inte dra några givna slutsatser.
              Men jag skulle vilja säga att det är väldigt intressant att fortsatt
              göra den typen av studier och kanske i större omfattning, så att
              vi kan få ett vetenskapligt underlag att grunda våra slutsatser
              på. Den här studien har inte ett sådant utfall att vi kan dra
              några vetenskapliga slutsatser.
            </seg>
            <seg n="5ead32a9">
              Slutligen kommer jag till den text i interpellationen som handlar
              om de två ämnena koffein och taurin, som interpellanten berörde
              i sitt inlägg. Det är fyra fall som beskrivs i Läkartidningen.
              Där säger Ulla Beckman Sundh att det inte finns något samband
              i dessa fall. Det är fråga om eventuella samband, och det kan
              handla om rent slumpmässiga händelser.
            </seg>
            <seg n="80323181">
              Det är viktigt att vi har vaksamhet över den här frågan. Men
              det är också väldigt viktigt att vi tittar på vilka fakta som
              finns som visar att vi har skäl att tala om den typen av kraftfulla
              instrument som lagstiftning innebär.
            </seg>
            <seg n="8afba3b0">
              För min del som folkhälsominister är det väldigt viktigt att
              bygga politik på det som finns av vetenskapligt underlag samt
              att följa de frågor som ger skäl för en framtida oro. Det är därför
              jag har hanterat frågan på det här sättet.
            </seg>
          </u>
          <note type="speaker" n="bc6876f0">
            Anf. 67 GUNVOR G ERICSON (mp):
          </note>
          <u who="jan_ericson_aca06f" xml:id="i-433593e10a62937e-1" n="c0a5a657">
            <seg n="19c47864">
              Herr talman! Det är alltid problematiskt att följa eller vänta
              in forskningen till dess att man kan belägga något. Det gäller
              inte minst frågan om klimateffekter.
            </seg>
            <seg n="b61e573b">
              Jag delar naturligtvis helt ministerns uppfattning att åtgärder
              ska vila på vetenskaplig grund. Försiktighetsprincipen utgår från
              att man kanske måste vidta åtgärder i väntan på att man får kunskap.
              Det är min ingång till detta.
            </seg>
            <seg n="b3082f31">
              Jag tog upp att energidryckerna innehåller taurin som är en semiessentiell,
              det vill säga livsviktig, aminosyra för att det finns frågetecken
              kring det. Det är till exempel direkt olämpligt för diabetiker
              att inta energidryck på grund av de grundläggande funktioner som
              taurin har med att reglera vätskebalans och blodsockernivå i kroppens
              celler. Det påverkar även hjärtrytmens reglering.
            </seg>
            <seg n="35227e69">
              Halten taurin i en burk energidryck är överdrivet högre än vad
              den är i andra livsmedel i vår normala kost. Det är riktigt att
              det saknas forskningsstudier om vad som händer i kroppen vid intag
              av stora mängder taurin. Men jag fick inte svar på min fråga.
              Jag fick svar på hur gammal forskningen är, där man hänvisar till
              EU:s livsmedelsmyndighet Efsas senaste utredning, men inte på
              hur gamla studierna i sig är. Att Efsa har samlat det i en rapport
              år 2009 säger inte någonting om vilka det var som undersöktes
              och när studierna gjordes.
            </seg>
            <seg n="48cb663e">
              Jag håller med om att det behövs mer forskning. Är ministern
              beredd att säga det i dag och ta ett sådant initiativ till en
              ökad rapportering vore jag väldigt glad. Skolorna i Sverige rapporterar
              om detta. Jag tror att många skolsköterskor skulle bli väldigt
              glada om de fick möjlighet att göra en större studie på detta.
              Vi vet också att många rapporterar sömnsvårigheter, och stora
              mängder koffein och socker ger en snabb energikick.
            </seg>
            <seg n="10400ecd">
              Säkra produkter är en del av folkhälsoarbetet. Det är bra att
              Livsmedelsverket ger råd. Men råd hjälper inte om informationen
              inte når konsumenterna. Burkarna behöver till exempel inte längre
              märkas med varningstext enligt EU:s regler. Det räcker med texten
              hög koffeinhalt och att koffeinhalten anges. Tidigare fanns det
              skyltar med varningstext, men det gör det inte längre i butikerna.
            </seg>
            <seg n="37207ad2">
              Det målområde som är målområde 5 lyder Sunda och säkra miljöer
              och produkter. Det är något som vi tillsammans här i riksdagens
              har beslutet om. Det innebär att vi ska verka för säkra produkter,
              och det är en folkhälsofråga. Riskerna med energidrycker och den
              ökade användningen som nu sker är varningssignaler som borde tas
              på allvar.
            </seg>
            <seg n="eab60ca0">
              Ministern hänvisar till idrottsrörelsen och säger sig vilja följa
              fråga. Idrottsrörelsen, föräldrar och livsmedelsbranschen ska
              hantera det. Javisst, det är jättebra. Men det finns också ett
              politiskt ansvar för målområdet om sunda och säkra produkter.
              Det borde ministern som har ansvar för folkhälsofrågor inom regeringen
              ta. Hon borde också lyssna på skolhälsovården och ge den uppdrag
              att rapportera incidenter för att få in underlag. Det är angeläget
              att vi får ytterligare kunskap om detta.
            </seg>
            <seg n="ef2622c4">
              Vi kunde införa en åldersgräns tills vi vet om det är farligt
              eller inte. Man kan göra det temporärt. Ni tycker att det är ett
              kraftfullt instrument. När jag hör Finn Bengtssons resonemang
              låter det som 70-talets diskussion om förbudet för ölförsäljning.
              Jag kan inte låta bli att dra den parallellen. Vid alla former
              av missbruk har tillgänglighet stor betydelse. Så är det även
              med energidryckerna.
            </seg>
          </u>
          <note type="speaker" n="8deb6b64">
            Anf. 68 FINN BENGTSSON (m):
          </note>
          <u who="unknown" xml:id="i-df8a34e2e262a4c8-1" n="9e8f90d4">
            <seg n="f382e040">
              Herr talman! Låt mig koppla på där interpellanten avslutade.
              Hon menade att det var en likhet med något slags slapphet när
              det gällde öldistribution visavi ungdomar under 70-talet.
            </seg>
            <seg n="fbd4a47e">
              Vi kan konstatera att en av huvudingredienserna i sportdryckerna
              är koffein. Vi kan också lite lakoniskt konstatera att hela svenska
              vuxna befolkningen är koffeinister. Vi är koffeinister. Vi kan
              ha vilken åsikt vi vill om det. Men skulle vi sluta dricka kaffe
              skulle vi få abstinenssymtom. Detta är ett gift som vi stoppar
              i oss.
            </seg>
            <seg n="96f371a1">
              Vi har ett förhållningssätt till kaffe som gör att vi hanterar
              det på ett rimligt sätt. I den processen kommer barn och ungdomar
              att också vänja sig vid koffeinet i kaffe eller i te. Här har
              vi ännu så länge inte någon lagstiftning som säger att vi ska
              märka kaffeprodukterna med exakt hur mycket de innehåller av koffein
              så att man ska kunna ta ställning till det när man dricker sin
              kopp. Här handlar det mer om ett sunt förhållningssätt till en
              dryck med direkta läkemedelsliknande effekter.
            </seg>
            <seg n="d82de649">
              Jag står helt bakom ministerns klokskap när det gäller att döma
              av forskningen i dag. Alla de ämnen som nämns här kan naturligtvis
              i provröret visa sig ha många olika effekter. Men den sammantagna
              effekten i en levande kropp, i en mekanism som fungerar, är långt
              ifrån det som beskrivs av interpellanten.
            </seg>
            <seg n="717b1f54">
              Till exempel spelar det nästan ingen roll hur mycket vattenlösliga
              vitaminer man konsumerar om man har fungerande njursystem. Däremot
              är fettlösliga vitaminer farliga. När det gäller till exempel
              taurin är det som nämnts en aminosyra som är en beståndsdel i
              våra vanliga äggviteämnen. Det är en beståndsdel som normalt hanteras
              om man inte har en särskild sjukdom som gör det svårt att hantera
              taurin. Om det vet vi att det naturligtvis finns vissa riskgrupper.
              Men de kan löpa risk inte bara från energidrycker utan från allt
              taurininnehållande material. Även här behöver man titta på det.
            </seg>
            <seg n="f6e3f813">
              Slutligen riktade jag en fråga till statsrådet. Jag är säker
              på att Livsmedelsverket som följer frågan också har en kontakt
              med Läkemedelsverket. Men jag tror kanske för debattens skull
              att det kunde vara nyttigt om Läkemedelsverket fick döma av just
              den bedömning som ministern gör, och vi därmed kunde bilägga saken.
            </seg>
          </u>
          <note type="speaker" n="6b560489">
            Anf. 69 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-765921d28e672b6f-2" n="409860ab">
            <seg n="31dcf835">
              Herr talman! I vilken utsträckning som Läkemedelsverket varit
              involverat vågar jag inte säga. Det är naturligtvis en fråga som
              jag får titta vidare på. Det kan finnas skäl att också blanda
              in Läkemedelsverket.
            </seg>
            <seg n="746d5a0b">
              Jag blir lite orolig över att interpellanten så tydligt tycker
              att man kan se förbi den vetenskapliga grunden för att vidta åtgärder.
              Det är skillnad på vilka åtgärder man vidtar när man har en god
              vetenskaplig grund och vilka åtgärder man vidtar i väntan på det.
            </seg>
            <seg n="71e6cbec">
              Det är inte så att regeringen sitter med armarna i kors i den
              här frågan. Vi har tvärtom gjort en hel del saker. Vi har bland
              annat inlett, just med tanke på säkra och sunda livsmedel, god
              kost och fysisk aktivitet, ett samarbete med branschen och handeln
              för att få upp frågor på bordet inte minst när det handlar om
              barn och unga.
            </seg>
            <seg n="2b431a91">
              Frågan om att inte ha en åldergräns är för övrigt inte en isolerat
              svensk fråga. Vi har ett EU-samarbete. Livsmedelsbranschen är
              EU-koordinerad. Det innebär att allting som kan tänkas vara konkurrenshämmande
              också måste genomgå en avstämning i förhållande till EG-rätten.
            </seg>
            <seg n="0948d155">
              Detta skulle kräva ett samarbete inom EU, vilket jag tror är
              fullt möjligt och intressant att få till den dag vi har en vetenskaplig
              grund för det. I avvaktan på den kan vi föra samtal om frågorna
              och följa utvecklingen i respektive medlemsland. Men att lagstifta
              om åldersgränser i det skedet är en fråga som är för tidigt väckt.
            </seg>
            <seg n="7eb7cb86">
              Jag vill gärna medverka till att öka kunskapsunderlaget i den
              här frågan. Att understödja forskningen är ett sätt att göra det.
              Att fortsatt föra en dialog med skolhälsovården och livsmedelsbranschen
              är andra sätt att göra det. Frågan förtjänar uppmärksamhet.
            </seg>
            <seg n="c0758fa3">
              Vi vet inte vad det framtida vetenskapliga underlaget kommer
              att utvisa. Vi ser att det finns för få studier, för dåligt underlag
              och för få inblandade i de studier som hittills finns. I dag kan
              vi inte säga med säkerhet att detta utgör en ohälsorisk.
            </seg>
            <seg n="44ce2021">
              Det vi vet är att i stort sett varje livsmedel och varje dryck
              kan överkonsumeras. Att förhindra det är en fråga för handeln,
              branschen och de berörda myndigheterna. Det handlar här i första
              hand om Konsumentverket, som är ansvarig myndighet för reklam,
              och Livsmedelsverket, som är ansvarig för information till allmänheten.
            </seg>
            <seg n="c5b0320c">
              Här kommer för övrigt snart nya kostråd för barn. I den revidering
              som pågår av de kostråden kommer bland annat koffein att tas upp
              som en följd av diskussionen om energidrycker. Det är en positiv
              nyhet.
            </seg>
            <seg n="55c16a97">
              Det är naturligtvis viktigt att involvera föräldrarna. När man
              uppfattar att man på någon ort har en överkonsumtion bland barn
              och unga av den här typen av drycker är det angeläget att man
              gör någonting. Jag ser positivt på de initiativ som livsmedelshandeln
              faktiskt har tagit på flera håll. Interpellanten nämnde några.
              Jag har en rad ytterligare exempel. Det händer ganska mycket på
              det området ute i landet just nu. Många av de stora kedjorna har
              infört en 15-årsgräns för försäljning, och man kollar leg. Det
              tycker jag är positivt. Det visar att det finns ett ansvarstagande.
            </seg>
            <seg n="7270a094">
              Detta är ett sätt att arbeta med frågan som man inte ska underskatta.
              Det är viktiga steg på vägen att skapa de lokala opinionerna och
              att se till att vår dialog från regeringens sida gentemot livsmedelshandeln
              och livsmedelsbranschen ger den typen av resultat. Kunskapsunderlaget
              behöver öka, och det försöker jag på alla sätt medverka till.
            </seg>
          </u>
          <note type="speaker" n="53e15145">
            Anf. 70 GUNVOR G ERICSON (mp):
          </note>
          <u who="jan_ericson_aca06f" xml:id="i-433593e10a62937e-2" n="c0a5a657">
            <seg n="d6dcbe41">
              Herr talman! Att inte kunna belägga något är inte samma sak som
              att säga att det är ofarligt. Det är egentligen så att vetenskapen
              ger de svar som man har undersökt. Jag har fortfarande inte fått
              svar av ministern på vilka de här studierna är gjorda på. Är de
              gjorda på friska vuxna män eller är de gjorda på barn? Är de gjorda
              på patientgrupper som har problem med att konsumera höga halter
              av aminosyror, alltså till exempel diabetiker eller personer med
              njursjukdom?
            </seg>
            <seg n="7fe6f21d">
              Jag tycker att det är viktigt att ha en vetenskaplig grund att
              stå på; det sade jag i mitt förra inlägg. Jag delar den synen
              med ministern. Men jag drar en annan slutsats. Det finns studier
              som är gjorda på andra håll. Jag har till exempel här ett uttalande
              från The Australian Drug Foundation där man utfärdar en public
              warning. Tony Robinson, Minister for Consumer Affairs, säger att
              det kan finnas en stor risk med att intoxikera sig med detta utifrån
              en konsumentsynpunkt.
            </seg>
            <seg n="73422837">
              Det finns också en studie som är gjord i USA av Mary Claire OBrien
              där man ser att det finns tydligare kopplingar. De som kombinerar
              alkohol och energidrycker skadar sig mycket mer. De åker oftare
              med en förare som är alkoholpåverkad etcetera. Det finns alltså
              andra studier.
            </seg>
            <seg n="ff6772ae">
              Jag tycker att det är positivt att Livsmedelsverket har tagit
              tag i det här. Men varför lämna de barn i sticket som inte bor
              på orter där det har skapats opinion? Det finns ingen motsättning
              mellan att det skapas opinion och att det skapas lagar. Både politiska
              initiativ och den civila rörelsens initiativ behövs.
            </seg>
          </u>
          <note type="speaker" n="a2b1925b">
            Anf. 71 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-765921d28e672b6f-3" n="409860ab">
            <seg n="17ae6301">
              Herr talman! Jag kan verkligen skriva under på att den civila
              rörelsens initiativ behövs. Men när man ska ta till ett lagstiftningsinstrument
              måste man ha en vetenskaplig grund att stå på. Den är inte tillräcklig
              i dag. Då är det bästa sätt som vi kan arbeta med frågan att vara
              aktiva opinionsbildare och att samverka med de parter som finns
              ute i verksamheterna, med föräldrar, med skola, med livsmedelsbranschen
              och livsmedelshandeln.
            </seg>
            <seg n="7709a9ae">
              Det är inte så att det inte finns några råd i frågan. Livsmedelsverket
              säger till exempel att energidrycker inte ska användas som törstsläckare,
              som vätskeersättning eller blandas med alkohol. Det är inte bara
              vad de säger, utan de har också ett ansvar för att föra ut detta
              till konsumenterna och informera dem.
            </seg>
            <seg n="f22d2481">
              Ansvaret vilar naturligtvis också på vuxenvärlden gentemot de
              unga. Vi ska se till att drycken inte konsumeras på ett sätt som
              kan leda till skada eller ohälsa. Det är allas vårt ansvar att
              se till detta.
            </seg>
            <seg n="fadc92e7">
              Jag kommer att fortsätta att arbeta vidare gentemot branschen
              och handeln. Jag ser att det händer mycket där nu, vilket är hoppfulla
              tecken. Jag kommer att lyfta upp frågan under kommande dialogforum
              tillsammans med branschen. Jag tycker att den villighet som branschen
              har visat att jobba aktivt med frågan i ansvarstagande är positiv.
            </seg>
            <seg n="9fbd19e2">
              Vi kan komma långt utan att lagstifta om saker och ting i avvaktan
              på ett ytterligare kunskapsunderlag. När det kunskapsunderlaget
              finns har vi en helt annan grund att stå på om det kommer fram.
              Men vi står i dag i en situation där man utifrån forskningen inte
              har kunnat påvisa ett samband mellan ohälsa och energidrycksintag.
              Då är det detta vi har att spela efter. Det innebär inte att vi
              är overksamma. Det innebär att vi fortsätter arbetet med frågan.
            </seg>
          </u>
          <note n="8de961ae">
            Överläggningen var härmed avslutad.
          </note>
          <note n="c9dd97cb">
            4 § Hänvisning av ärenden till utskott
          </note>
          <note n="0369cc29">
            Föredrogs och hänvisades
          </note>
          <note n="c243d35c">
            5 § Förnyad bordläggning
          </note>
          <note n="ba32706b">
            Föredrogs och bordlades åter
          </note>
          <note n="00196f2a">
            6 § Kammaren åtskildes kl. 14.55.
          </note>
          <note n="e11ff27f">
            Förhandlingarna leddes av förste vice talmannen.
          </note>
          <note n="c85518a1">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
