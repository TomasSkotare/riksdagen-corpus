<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--13</head>
          <docDate when="2009-10-14">2009-10-14</docDate>
        </div>
      </front>
      <body>
        <div>
          <note n="36f4dcde">
            ﻿
          </note>
          <note n="21193a8f">
            Riksdagens protokoll
          </note>
          <note n="d8b316aa">
            2009/10:13
          </note>
          <note type="date" n="684bf1f8">
            Onsdagen den 14 oktober
          </note>
          <note n="cb6285eb">
            Kl. 09:00 - 19:24
          </note>
          <note n="b5fd1af6">
            1 § Partiledardebatt
          </note>
          <note type="speaker" n="02c7f9de">
            Anf. 1 MONA SAHLIN (s):
          </note>
          <u who="mona_sahlin_fba046" xml:id="i-5b42207fe5ef4fec-0" n="a75d3dbf">
            <seg n="268c0965">
              Herr talman! Om ganska precis ett år är det val i Sverige. Och
              om ganska precis tio minuter kommer Reinfeldt och kompani att
              tåga upp här i talarstolen och angripa mig hårt för att jag hellre
              säger nej till att låna till skattesänkningar än säger upp 60
              000 i välfärden, för att jag hellre tackar nej till sänkt skatt
              för dig, Fredrik Reinfeldt, och mig än nekar pensionärerna sänkt
              skatt och för att jag hellre överger Moderaternas politik än sviker
              Sveriges ungdomar.
            </seg>
            <seg n="81310be3">
              Herr talman! Jag står för det. Jag står för en helt annan politik
              än den underskottsallians och arbetslöshetsallians som just nu
              regerar Sverige. Om vi inte klarar jobben klarar vi inte ekonomin,
              och då klarar vi inte heller välfärden. Att ta ansvar för Sverige
              är att sätta jobben först. Det kommer vi att göra om vi vinner
              valet och kan bilda en rödgrön samarbetsregering.
            </seg>
            <seg n="7efc2a85">
              Jag är redo att sätta i gång ett brett kunskapslyft som ger tusentals
              människor möjligheten att använda de dåliga tiderna till att förbättra
              sin kompetens. Jag vill införa ett riskkapitalavdrag för dem som
              investerar i företag som utvecklas i stället för att spara sina
              pengar på banken. Jag vill genomföra det miljöfordonspaket som
              vi har föreslagit tillsammans med v och mp för att göra svensk
              fordonsindustri mer konkurrenskraftig och för att påskynda klimatomställningen.
            </seg>
            <seg n="a3e2856e">
              Jag vill också inte bara värna utan utveckla välfärdens kärna.
              Tidningen Metro hade för en vecka sedan jätterubriken Unga tvingas
              till kyrkan för att få mat . Det är ett enormt slöseri att låta
              stora grupper ungdomar falla ur samhället och gå utan jobb, utan
              bostad, utan studieplats, utan pengar och utan signaler från samhället
              om att de behövs signaler som säger: Vi vill att du anstränger
              dig.
            </seg>
            <seg n="efb280f2">
              Jag vill ta itu med att bygga ut högskolan så att de stora ungdomskullar
              som nu går ut gymnasiet kan läsa vidare och öka sina jobbchanser.
              Jag ser fram emot att få införa en jobbstart för ungdomar med
              både rättigheter och skyldigheter. Om man inte har tillräcklig
              utbildning för att få ett jobb ska man ha utbildning. Om man har
              bra utbildning ska man få jobb, praktik eller ett utbildningsvikariat.
            </seg>
            <seg n="e6fb3ea1">
              Herr talman! Någonting håller på att gå i grunden snett i Sverige.
              Andelen barn som växer upp i fattiga familjer har ökat med 50
              procent under de senaste tre åren. Många av de barnen lever med
              en ensamstående förälder. De tar väl hand om sina barn. De jobbar,
              de hämtar, de lämnar, de handlar, de lagar mat, de läser sagor
              och de läser läxor. De här föräldrarna, ofta mammor, är några
              av vårt lands största hjältar. Välfärdens kärna är också till
              för dem och för deras barn.
            </seg>
            <seg n="4f65c107">
              Jag tänker förbättra de ekonomiska villkoren för ensamstående
              med barn och höja tillägget för studenter som har barn. Jag tänker
              se till att förskolan har välutbildad personal och att barnomsorgen
              börjar arbeta med flexibla öppettider. Vad tänker ni på ni som
              i stället lånar till skattesänkningar för dem som redan har mest?
            </seg>
            <seg n="0c83e82a">
              Sveriges barn och unga håller på att bli jobbkrisens stora förlorare.
              Det kan aldrig vara framtidsinriktad politik. Sverige slits isär
              som ett resultat av medveten borgerlig politik. Utanförskapet
              har vuxit med 70 000 personer under den här mandatperioden. Vi
              har fått en ny grupp i utanförskap de försäkringslösa. Det är
              de som trängs ut ur a-kassan och sjukförsäkringen.
            </seg>
            <seg n="3bb0a039">
              Aftonbladet hade i måndags den träffande rubriken Tar från de
              sjuka ger till de friska. Det handlar om regeringen. Nu planerar
              regeringen för 5 miljarder i ökade socialbidragskostnader till
              2012. Hur var det nu? Var det fler jobb eller var det fler i utanförskap
              och fler med socialbidrag som regeringen lovade väljarna?
            </seg>
            <seg n="f5822bdf">
              Jag är redo att bygga om Arbetsförmedlingen till en kompetensförmedling
              för både högutbildad och lågutbildad. Jag vill se till att betydligt
              fler av dem som i dag har tillfällig förtidspension får en anställning
              med lönebidrag. Och självfallet ska sjuka människor ha sjukpenning.
            </seg>
            <seg n="2476f7ca">
              Jag ser också fram emot att börja ta till vara all den erfarenhet,
              kompetens och vilja att bidra som finns hos dem som är lite äldre.
              Om man har tio år kvar till pension ska det självfallet gå att
              få ett nytt jobb. Om man vill jobba efter pensionsdagen ska man
              premieras. Den dag man går i pension ska man inte diskrimineras
              via skatten.
            </seg>
            <seg n="8ebd7d60">
              En rödgrön regering kommer från dag ett att steg för steg överbrygga
              den klyfta som regeringen Reinfeldt har skapat mellan pensionärer
              och löntagare. Det handlar om respekt, Fredrik Reinfeldt!
            </seg>
            <seg n="6247f874">
              Herr talman! Den borgerliga regeringen startade med mycket starka
              förutsättningar högkonjunktur och stora överskott. Men den regerade
              som om solen alltid skulle skina. Överskotten slösades bort på
              skattesänkningar. Utbildningar monterades ned. Investeringar i
              ny grön teknik och bostäder sköts på framtiden. De försäkringar
              som har gjort det möjligt för människor att gå vidare efter varsel
              och efter sjukdom slogs sönder. Kommuner och landsting som ville
              slippa säga upp personal fick veta att pengarna är slut.
            </seg>
            <seg n="dda9fbfb">
              Efter tre år med regeringen Reinfeldt ser vi resultatet. Sverige
              halkar efter andra EU-länder. Arbetslösheten ökar snabbare. Tillväxten
              sjunker snabbare. Vår ungdomsarbetslöshet slår Europarekord. Det
              håller inte att sälja ut tillgångarna i solsken och skylla på
              global kris när ovädret kommer. Annalkande kris, oavsett varifrån
              den kommer, betyder att det är läge att agera för jobben.
            </seg>
            <seg n="4fb242ea">
              Även Moderaterna borde kanske någon gång inse att det inte finns
              några mirakelkurer. Arbetslöshet eller överhettning, industri
              eller kunskapssamhälle, storstrejk eller Saltsjöbadsanda, Boman,
              Bildt, Lundgren eller Reinfeldt oavsett vilket har Moderaternas
              mirakelkur alltid varit sänkt skatt, och mest för den rikaste
              tiondelen.
            </seg>
            <seg n="ce53037a">
              Den kuren fungerade inte med Bildt och Wibble på 90-talet, och
              den fungerar inte nu heller. I dag är det uppenbart att den regering
              som tillträder i oktober 2010 får börja med allt annat än solsken.
              Desto viktigare är det då att vi får en regering som väljer jobben.
            </seg>
            <seg n="71ad706b">
              Herr talman! Jag vet att det går att få ett annat Sverige ett
              Sverige i arbete där vi håller ihop därför att det lönar sig för
              var och en men också för samhället. Visst kan några få privilegierade,
              den rikaste tiondelen, tjäna på det samhälle som Reinfeldt nu
              skapar; så är det. Det är ett samhälle där alltmer ska betalas
              privat, där allt mindre ska organiseras gemensamt och där allt
              färre skattekronor lämnar Danderyd.
            </seg>
            <seg n="2cddf05c">
              Men samtidigt, vilka vi än är och hur vi än lever, är vi alla
              beroende av varandra. Det går inte att teckna privata försäkringar
              mot oron över tonårspojken en sen fredagsnatt. Det går inte att
              försäkra bort oron när man vinkar av sin åttaåring med koncentrationssvårigheter
              utanför skolan. Det går inte att larma och kamerabevaka bort ensamhet.
              Men det går att samarbeta. Det går att ta gemensamt ansvar för
              välfärdens kärna. Det går att sprida riskerna på fler och bygga
              upp trygghet tillsammans.
            </seg>
            <seg n="c50a459a">
              Sådan är den rödgröna mitten-vänster-alliansens idé om ett bättre
              Sverige. Det blir fler nya möjligheter och fler jobb i ett land
              med social rörlighet och trygg omställning där alla, inte bara
              eliten, får växa med nya kunskaper. Vårt Sverige byggs inte bara
              för den rikaste tiondelen av befolkningen, som Moderaternas. Vår
              idé bygger på att vi är många. Vi är en hel befolkning. Vi vet
              att politik inte bara är att vilja. Politik är att välja. Och,
              herr talman, att ta ansvar är att välja jobben.
            </seg>
          </u>
          <note type="speaker" n="be207c5c">
            Anf. 2 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-843bfb6f52e65800-0" n="73a840d9">
            <seg n="cc34c9d4">
              Herr talman! Mona Sahlin leder ett ofärdigt regeringsalternativ.
              De tre partierna lovar mer var för sig än vad de kan hålla tillsammans.
              Den stora frågan som nu väntar oss fram till valet är: Vad ska
              bort av allt som antyds och lovas? Det blir så när man inte kan
              acceptera varandras finansiering. Då kan man inte heller garantera
              varandras löften.
            </seg>
            <seg n="c16f2c60">
              Ni har valt att säga att ni ska meddela er gemensamma politik
              senare, mycket senare, än vad alliansen gjorde i motsvarande läge
              inför förra valet. Det är en motion som ska komma sent i vår.
            </seg>
            <seg n="ed3e7c32">
              Jag vill bara göra ett medskick från svenska folket. Se till
              att den motionen är beräkningsbar och tydlig och att det verkligen
              går att följa vad den innebär för enskilda i Sverige! Jag tror
              nämligen att det kommer att finnas en stark drift att försöka
              dölja stora delar av politiken och få det att framstå som om allt
              kommer med. Lova svenska folket tydlighet och en beräkningsbar
              tabell som gör att vi faktiskt vet hur det kommer att påverka
              svenska folket!
            </seg>
            <seg n="a9704937">
              Mona Sahlin pratar om jobben. Var är då jobbpolitiken? Hur kan
              man hävda att det ger jobb när man föreslår en politik som höjer
              inkomstskatterna för fyra och en halv miljon löntagare? Fyra och
              en halv miljon löntagare ska betala mer skatt med Mona Sahlins
              politik. Detta ska sedan huvudsakligen överföras i transfereringar
              till folk som inte jobbar. Det låter som om det är satsningar
              i många riktningar, men det är det som är kärnan i politiken.
              14 av 17 miljarder i satsningar går i transfereringar med en profil
              som inte skapar jobb. Till det kommer mångmiljardbelopp i högre
              kostnader på företagandet. Hur blir det fler jobb av att vårdbiträden
              i Sverige får betala mer i skatt, Mona Sahlin?
            </seg>
          </u>
          <note type="speaker" n="66ba333e">
            Anf. 3 MONA SAHLIN (s) replik:
          </note>
          <u who="mona_sahlin_fba046" xml:id="i-5b42207fe5ef4fec-1" n="a75d3dbf">
            <seg n="dd038bd8">
              Herr talman! Se till att era förslag är beräkningsbara, säger
              nu magister Reinfeldt, som om vi inte kunde räkna, som om inte
              svenska folket kunde räkna, som om inte svenska folket har sett
              att 150 000 jobb har försvunnit på ett år och som om inte svenska
              folket har sett att lånade pengar till skattesänkningar har bidragit
              till två saker, och det är inte jobb. Det ena är att klyftorna
              ständigt har vuxit mellan till exempel oss som jobbar och dem
              som har jobbat. Det har också bidragit till att Sverige har gått
              från överskott, som våra tre rödgröna partier har bidragit till,
              till ett underskott nu. Din politik, Fredrik Reinfeldt, de här
              tre åren har handlat om allt annat än jobben.
            </seg>
            <seg n="e8d33afc">
              Det går att bygga regeringspolitik på att ta ansvar för jobben.
              Det går att bygga regeringspolitik på att i stället för att låna
              till större orättvisor satsa på vår miljöindustri och satsa på
              välfärdsjobben i stället för att säga upp lärare och undersköterskor.
              Det går faktiskt att ha en annan politik för Sverige. Det arbetet
              vill jag leda. Det är inte speciellt ansvarsfullt att alltid bara
              skylla på andra i stället för att ta ansvar, Fredrik Reinfeldt,
              för effekterna av den egna politiken. Det borde du göra, så ska
              jag redogöra för hur en rödgrön majoritet återigen kan föra tillbaka
              Sverige till överskott, stark ekonomi, jobb och välfärd. Det kommer
              valet att handla om, och det ser jag fram emot.
            </seg>
          </u>
          <note type="speaker" n="660013af">
            Anf. 4 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-843bfb6f52e65800-1" n="73a840d9">
            <seg n="f099c927">
              Herr talman! Det handlar inte så mycket om ifall jag förstår
              detta eller inte, Mona Sahlin. Svenska folket måste veta hur det
              påverkar deras hushållsekonomi. Till skillnad från väldigt många
              andra har jag läst er partimotion, och då blir man orolig över
              den här tendensen att dölja hur det egentligen ser ut.
            </seg>
            <seg n="10c89bee">
              Vi kan ta detta med skatterna som exempel. Ni beskriver det som
              om ni höjer inkomstskatterna med 10,8 miljarder, men sanningen
              är att ni höjer dem med 17,8 miljarder. Ni gör en växling mot
              a-kasseavgiften. Någon strateg på s-kansliet vill få det att framstå
              som om ni inte höjer skatterna så mycket. Problemet med det sättet
              att försöka koka böckerna är att det blir en felaktig framställan.
              Det är nämligen så att a-kasseavgiften läggs ut till 3,3 miljoner
              svenskar, men det är 4 ½ miljon löntagare som får skattesmällen.
              Det är ett sätt att dölja den petning i magen på 1,2 miljoner
              löntagare som finns i ert förslag.
            </seg>
            <seg n="cf4a4dc2">
              Det är så det ser ut när man tar sig igenom socialdemokratiska
              siffror. Alla ska inte med. Det är er hälsning till dem som inte
              gör som ni vill när det gäller a-kassan. Det är den typen av saker
              som jag är orolig för. Ni framställer inte er politik på ett sådant
              sätt att människor vet vad som väntar.
            </seg>
          </u>
          <note type="speaker" n="d0855436">
            Anf. 5 MONA SAHLIN (s) replik:
          </note>
          <u who="mona_sahlin_fba046" xml:id="i-5b42207fe5ef4fec-2" n="a75d3dbf">
            <seg n="a2525512">
              Herr talman! Statsministern står här och säger att han är orolig
              när han läser vår motion. Jag ska berätta vad jag är orolig för.
              Jag är orolig för att arbetslösheten växer, att många sjuka inte
              får någon ersättning, att a-kassan är sönderslagen, att den misslyckade
              jobbpolitiken nu bidrar till att välfärdsjobben också blir hotade
              och att 60 000 ska sägas upp inom välfärden. Det oroar mig. Utifrån
              det har vi tre partier bestämt oss för ett samarbete som bygger
              på att det går att föra en rättvis politik och sluta låna till
              skattesänkningar och därmed också klara jobben. Jag är orolig
              för den verklighet som Fredrik Reinfeldts regering har bidragit
              till, och det tror jag väljarna ser.
            </seg>
          </u>
          <note type="speaker" n="e7cfd133">
            Anf. 6 ROGER TIEFENSEE (c) replik:
          </note>
          <u who="roger_tiefensee_5248fd" xml:id="i-2991e49dd5a8dfa0-0" n="bb8d0297">
            <seg n="71f40917">
              Herr talman! Mona Sahlin talar om svek mot Sveriges ungdomar.
              Frågan är vem som har svikit. En hög arbetslöshet bland unga är
              inget nytt i Sverige. Det är ett strukturellt problem. Om man
              jämför med Danmark, som har en klart lägre ungdomsarbetslöshet,
              brukar tre skillnader lyftas fram. Danskarna har en mer flexibel
              arbetsrätt, en fungerande lärlingsutbildning och lägre ingångslöner
              på många områden via lärlingslöner.
            </seg>
            <seg n="84b46306">
              På arbetsrättens område drog alliansregeringen tillbaka ett förslag
              från den förra regeringen om att försvåra för säsongsanställningar.
              Det är jättebetydelsefullt för ungdomar. Vi reformerar gymnasieskolan
              så att den som vill ha en riktig yrkesutbildning verkligen kan
              få det och koncentrera sig på yrkesutbildningen. Lärlingslöner
              är parternas ansvar, men alliansen har i stället sänkt kostnaderna
              för att ha unga upp till 26 år anställda.
            </seg>
            <seg n="661508a6">
              Mona Sahlins problem är att hon inte vill göra något av detta
              på de tre områden som skiljer oss från Danmark med deras lägre
              ungdomsarbetslöshet. Arbetsrätten ska tvärtom bli krångligare
              genom en rätt till heltid. Gymnasieskolan ska inte reformeras,
              och kostnaden för att ha unga anställda ska chockhöjas.
            </seg>
            <seg n="45eb2e47">
              Pratar man om svek mot unga förstår jag allvarligt talat inte
              era förslag. Varför vill du göra det svårare för unga att få jobb,
              Mona Sahlin? Varför vill du göra det dyrare att ha unga anställda?
            </seg>
          </u>
          <note type="speaker" n="936e4cfd">
            Anf. 7 MONA SAHLIN (s) replik:
          </note>
          <u who="mona_sahlin_fba046" xml:id="i-5b42207fe5ef4fec-3" n="a75d3dbf">
            <seg n="db4777d2">
              Herr talman! Jag vill hälsa Roger Tiefensee välkommen till den
              här debatten.
            </seg>
            <seg n="b5a44d4f">
              Jag vill börja med att konstatera att precis som med Fredrik
              Reinfeldt står ännu en mycket nöjd representant för den här regeringen
              och verkar vara nöjd över hur ungdomsarbetslösheten har utvecklats,
              verkar tycka att det är kanoninsatser som den här regeringen har
              gjort för de unga och står och berömmer sig över att man har sänkt
              kostnaderna.
            </seg>
            <seg n="84a18b6c">
              Men ungdomsarbetslösheten, Roger Tiefensee, ökar ju! Den sätter
              Europarekord. Den ökar och har ökat för varje år, trots, eller
              beroende på, den politik som den här regeringen har bedrivit.
              Om det vore så att det vore effektivt att smeta ut 10 miljarder
              kronor till företag som redan har anställda ungdomar borde väl
              ungdomsarbetslösheten ha minskat?
            </seg>
            <seg n="abfc94dd">
              Vi säger: Lägg en ordentlig sänkning på de företag som är med
              och anställer en arbetslös ung person. Vi säger: Fler utbildningsplatser.
              Vi säger: Bort med den passiva ungdomsgarantin och ge ungdomarna
              chansen från dag ett till en utbildning, till en praktikplats,
              till en aktiv insats. Men då säger du, Roger Tiefensee, att du
              tycker att det är ett svek.
            </seg>
            <seg n="9dbb4472">
              Se på verkligheten och svara mig: Är du på det stora hela ganska
              nöjd med hur arbetsmarknadssituationen är för de unga? Det är
              inte vi rödgröna!
            </seg>
          </u>
          <note type="speaker" n="bd723363">
            Anf. 8 ROGER TIEFENSEE (c) replik:
          </note>
          <u who="roger_tiefensee_5248fd" xml:id="i-2991e49dd5a8dfa0-1" n="bb8d0297">
            <seg n="c78453a0">
              Herr talman! Jag ska försäkra Mona Sahlin om att jag inte är
              nöjd. Men jag vill börja med att inte göra det värre. Det är ju
              det Socialdemokraternas förslag innebär. Tar man bort den sänkning
              som vi har gjort av arbetsgivaravgiften för unga och för äldre
              försvinner lite drygt 11 000 jobb.
            </seg>
            <seg n="d902be79">
              Er politik handlar om att först kasta ut unga i arbetslöshet,
              och sedan ska de få möjlighet att bli återanställda via något
              slags Amsprövning. Det är ingen trygghet. Det är ingen bra situation.
              Det ökar inte tryggheten på arbetsmarknaden.
            </seg>
            <seg n="2f2cf7ff">
              Centerpartiet vill underlätta möjligheterna att komma in på arbetsmarknaden.
              Det vill inte Socialdemokraterna. Ni vill göra det svårare. Ni
              vill försvåra för säsongsanställningar, och ni vill införa rätt
              till heltid. Det innebär färre jobb för unga. Och ni vill framför
              allt göra det dyrare att ha unga anställda. Jag förstår det inte.
              Börja inte med att göra det värre än den situation som redan råder.
            </seg>
          </u>
          <note type="speaker" n="f96cf00c">
            Anf. 9 MONA SAHLIN (s) replik:
          </note>
          <u who="mona_sahlin_fba046" xml:id="i-5b42207fe5ef4fec-4" n="a75d3dbf">
            <seg n="19b83ded">
              Herr talman! Jag har uppriktigt sagt svårt att se hur det skulle
              kunna bli värre. Fyra av tio av dem som får socialbidrag i dag
              är mellan 18 och 29 år. Ungdomsarbetslösheten i Sverige sätter
              Europarekord.
            </seg>
            <seg n="db519585">
              Ni har i tre år praktiserat en politik som bara har gjort den
              här situationen värre. Nu står Centerpartiet här och säger att
              det blir 11 000 jobb som försvinner. Om jag inte har missuppfattat
              det, och det vet jag att jag inte har, är det så att jobben för
              de unga inte har blivit fler på de här tre åren. Nu står Roger
              Tiefensee och säger att de jobb som faktiskt har minskat egentligen
              har blivit fler, och när vi lägger våra förslag ska de jobb försvinna
              som redan har försvunnit.
            </seg>
            <seg n="2af6e312">
              Vår politik mot ungdomsarbetslösheten handlar om att rikta in
              det på dem som faktiskt är utan jobb. Sätt in insatserna och välj
              ungdomarna i stället för att låna till skattesänkningar! Det kommer
              inte att bli värre. Det kommer att bli en aktiv politik för att
              klara jobben också för unga. Om det kommer valet att handla.
            </seg>
          </u>
          <note type="speaker" n="777a73c6">
            Anf. 10 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-843bfb6f52e65800-2" n="38b23fca">
            <seg n="df1e5cc8">
              Herr talman! Ni förlorade valet 2006, Mona Sahlin, på jobben.
              Det ni föreslår nu är bara more of the same, alltså exakt samma
              åtgärder som skapade problemen. I Mona Sahlins inledningsanförande
              tror jag inte att det fanns en enda statsutgift som ni inte ville
              öka. Problemet är att ni inte vill ta ansvar för hur det ska betalas.
            </seg>
            <seg n="8aeab607">
              Vi sänker inkomstskatterna i fyra steg för människor som arbetar.
              Heder åt Lars Ohly, kan jag säga. Det bär mig emot, men jag kan
              ändå säga det, för han vågar berätta att alla de här löftena kostar
              60 miljarder i skattehöjningar, men det vågar ju inte ni från
              Socialdemokraterna berätta. Den första inkomstskattesänkningen
              beslutade vi om hösten 2006. Då röstade ni nej, nej, nej. Sedan
              beslutade vi om steg två hösten 2007. Då sade ni ja till det som
              ni hade sagt nej till året innan. Men till det nya steget, steg
              två, röstade ni nej, nej, nej. Sedan beslutade vi hösten 2008
              om steg tre. Då röstade ni ja till det som hade varit helt oacceptabelt
              åren dessförinnan, för det vågade ni inte gå emot. Men till det
              nya steg tre röstade ni nej, nej, nej. Nu när jag läser er motion
              i år inser jag att ni säger ja till allt det ni har sagt nej till
              innan. Men det är till steg fyra som ni just nu säger nej, nej
              och nej.
            </seg>
            <seg n="8e5316bc">
              Mona Sahlin, hur många månader kommer det att dröja innan ni
              accepterar även steg fyra?
            </seg>
          </u>
          <note type="speaker" n="2d46622b">
            Anf. 11 MONA SAHLIN (s) replik:
          </note>
          <u who="mona_sahlin_fba046" xml:id="i-5b42207fe5ef4fec-5" n="a75d3dbf">
            <seg n="9787de33">
              Herr talman! Jag säger inget annat än nej till regeringens orättvisa
              skattesänkarpolitik som lånar till att sänka skatterna mest för
              oss som har jobb och höga inkomster. Jag fortsätter att säga nej,
              Jan Björklund, till att fortsätta att öka klyftan mellan pensionärer
              och löntagare därför att det är oanständigt. Däremot vet jag som
              har suttit i regering så länge och också betraktat borgerliga
              regeringar förr att har man inte ordning på ekonomin så klarar
              man inte jobben. När vi tillsammans med Vänsterpartiet och Miljöpartiet
              producerade budgetar det har vi gjort 15 gånger var det överskott
              i statens ekonomi. När vi levererar vår alternativa budget nu
              är den starkare än regeringens därför att vi vet vad det betyder
              att faktiskt satsa på jobben.
            </seg>
            <seg n="562d7720">
              Stå inte här och låtsas som att det enda vettiga med politiken
              är att om den bidrar till ökade skillnader så ska man säga ja,
              men när man visar att det går att minska klyftorna, när det går
              att inte låna till skattesänkningar, då ska man med ett skratt
              säga att det där är omöjligt i realiteten.
            </seg>
            <seg n="1a07b9af">
              Jag är socialdemokratisk partiledare. Jag har suttit i regeringen
              länge, också under 90-talskrisen. Jag vet att det går att bedriva
              en annan politik mot kriser och för jobb. Den politiken vill jag
              leda ihop med Vänsterpartiet och Miljöpartiet efter nästa val,
              och det kommer att gå ihop.
            </seg>
          </u>
          <note type="speaker" n="a8365506">
            Anf. 12 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-843bfb6f52e65800-3" n="38b23fca">
            <seg n="3660f0d0">
              Herr talman! Att Mona Sahlin vill bilda regering med Lars Ohly
              vet vi redan. Frågan är vad politiken kommer att innebära. Att
              ni önskar utgiftsökningar på allting vet vi, och det förstod vi
              innan Sahlins anförande också, men det upprepades här. Frågan
              är om ni ska redovisa hur det ska betalas, hur det ska gå ihop.
            </seg>
            <seg n="2343bac8">
              Fördelen med Lars Ohlys förslag är att det möjligen går ihop.
              Problemet är att chockhöjer man skatterna med 60 miljarder på
              arbete kommer det att arbetas mindre i Sverige. Hur mycket man
              beskattar en sak påverkar faktiskt utbudet av det man beskattar.
            </seg>
            <seg n="a85e47c3">
              Men, Mona Sahlin, varför vågar ni inte ta ansvar? Ni har varit
              emot alla de här skattesänkningarna hela vägen. Varje gång har
              Mona Sahlin låtit likadan och sagt att det är oansvarigt, men
              ändå accepterar ni det i efterhand. Skillnaden mellan borgerlig
              skattepolitik och socialdemokratisk skattepolitik den här mandatperioden
              har ju varit tolv månader!
            </seg>
            <seg n="ee6a6b69">
              Ni kommer ett år efter varje gång och accepterar de skattesänkningar
              som vi har gjort. Vore det inte bättre att genomföra årets politik
              redan i år i stället för att vänta till nästa år?
            </seg>
          </u>
          <note type="speaker" n="e9ac6a36">
            Anf. 13 MONA SAHLIN (s) replik:
          </note>
          <u who="mona_sahlin_fba046" xml:id="i-5b42207fe5ef4fec-6" n="a75d3dbf">
            <seg n="8d591366">
              Herr talman! Här står ännu en raljerande och ganska nöjd borgerlig
              minister som inte verkar tycka att det är ett problem att man
              har lånat till skattesänkningar lika mycket som budgetunderskottet
              är. Du verkar inte tycka, Jan Björklund, att det är ett problem
              märkligt nog, folkpartist som du är att för varje gång som ni
              har sänkt skatterna har klyftan till pensionärerna vuxit.
            </seg>
            <seg n="bc0b9ec7">
              Jag förstår mer än väl att den oreda och det stora underskott
              i budgeten som din regering har producerat kommer att ta mer än
              ett år att komma åt. Men jag vet att det bara är om man har resurser
              att satsa på välfärden som vi också kommer att klara jobben. Om
              det kommer valdebatten att handla.
            </seg>
            <seg n="11ea30a8">
              Så stort är sveket från den här regeringen som bara har åstadkommit
              större klyftor, tappade jobb och dessutom lånade skattesänkningar
              till priset av ökade klyftor. Om det ser jag fram emot att fortsätta
              debatterna med Jan Björklund.
            </seg>
          </u>
          <note type="speaker" n="3bbe19e0">
            Anf. 14 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-3252d4ec9411b51c-0" n="f6eca04e">
            <seg n="0867751c">
              Herr talman! Jag tror att många av oss här i kammaren och andra
              som följer debatten minns situationen under 90-talet. Efter 80-talets
              sus-och-dus-ekonomi gick vi in i en dramatisk ekonomisk kris i
              början av 90-talet.
            </seg>
            <seg n="eb7bec06">
              Det skakade om väldigt och ledde till stora förändringar. Många
              minns säkert 500 procents ränta och de konsekvenser det fick för
              många människors privatekonomi och för de offentliga ekonomierna
              genom dramatiska förändringar i offentlig sektor och många som
              förlorade jobbet.
            </seg>
            <seg n="58ad2a50">
              Då satte sig fem ansvarstagande partier tillsammans, alliansens
              fyra partier och Socialdemokraterna, och snickrade ihop ett ekonomiskt
              ramverk som skulle säkerställa att vi inte återigen hamnade i
              den situationen. Det innehöll sådana bärande faktorer som en oberoende
              riksbank, utgiftstak, balanskrav för kommunerna och överskottsmål
              för de offentliga finanserna. Det var kort sagt en uppsättning
              ordningsregler för att undvika nya, egenkonstruerade kriser, för
              vi visste att det hade fått betalas av många människor.
            </seg>
            <seg n="176d9c19">
              Förra året uteslöts Lars Ohly och Vänsterpartiet från samarbetet,
              när Mona Sahlin bestämde sig för att samarbeta med Miljöpartiet,
              just för att Vänsterpartiet underkände alla dessa ordningsregler.
              Sedan kröp Lars Ohly till korset och togs in i gemenskapen. När
              man läser motionerna ser man att Vänsterpartiet säger precis samma
              sak nu som innan samarbetet inleddes.
            </seg>
            <seg n="dda493a6">
              Min fråga blir kort och gott: Kan Mona Sahlin garantera att Vänsterpartiets
              linje inte kommer att få något inflytande över vänsteralternativets
              politik i Sverige?
            </seg>
          </u>
          <note type="speaker" n="b4749256">
            Anf. 15 MONA SAHLIN (s) replik:
          </note>
          <u who="mona_sahlin_fba046" xml:id="i-5b42207fe5ef4fec-7" n="a75d3dbf">
            <seg n="3f07e54d">
              Herr talman! Jag önskar att jag kunde garantera, och jag hoppas
              kunna göra det efter valet, att Kristdemokraterna aldrig kommer
              att få inflytande över barn- och familjepolitiken i Sverige. Men
              det är inte upp till mig att lova.
            </seg>
            <seg n="7b99c891">
              Det känns lite övermaga att fråga mig om jag minns 90-talet.
              Det gör jag. Jag minns den borgerliga regeringen. Jag minns vad
              Socialdemokraterna fick göra, tillsammans med Bildts regering,
              för att hyfsat klara Sverige ur krisen. Och jag minns framför
              allt kämpandet under hela 90-talet för att komma tillbaka till
              överskott och starka ekonomiska förutsättningar för jobben. Jag
              minns, Göran Hägglund.
            </seg>
            <seg n="f90c739f">
              Vi, Vänsterpartiet och Miljöpartiet har, som jag sade, tillsammans
              lagt 15 budgetar. Det har blivit överskott i statens budget. Allt
              detta har skett under regelverken. Lars Ohly nickar igenkännande
              när jag säger det. Det kommer vi att fortsätta med under regelverken.
              Det är din regering, Göran Hägglund om inte du är lika nöjd som
              de andra som har missbrukat regelverken och sänkt skatterna så
              mycket att statens ekonomi nu är illa ute. Det är inte att ta
              ansvar.
            </seg>
            <seg n="79b2694e">
              Att stå upp för reglerna betyder att också stå upp för en ansvarsfull
              ekonomisk politik som klarar både rättvisan och jobben. Det har
              vi, de rödgröna partierna, visat förr, och jag hoppas att vi får
              fortsätta att visa det efter den 19 september nästa år.
            </seg>
          </u>
          <note type="speaker" n="684e4311">
            Anf. 16 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-3252d4ec9411b51c-1" n="f6eca04e">
            <seg n="ac2952de">
              Herr talman! Det nya som inträffat i svensk politik sedan 2006
              års val är att Socialdemokraterna för första gången säger att
              de kan tänka sig att regera genom att ta in andra partier i en
              regering om de tillsammans får folkets förtroende. Tidigare har
              Socialdemokraterna haft en spärr mot Vänsterpartiet eftersom man
              inte tyckt att dessa haft seriositetens prägel på till exempel
              den ekonomiska politiken.
            </seg>
            <seg n="fc59f3d2">
              Förra året var Mona Sahlin extremt tydlig, när det gällde det
              sätt på vilket Vänsterpartiet tror att ekonomisk politik kan föras,
              med att det inte är möjligt eftersom det inte skapar någon trovärdighet
              för en regerings politik. Det skulle leda till högre räntor och
              skapa osäkerhet. I ett skarpt ekonomiskt läge, som Sverige nu
              befinner sig i vi har oroliga och svåra tider finns det skäl till
              oro om man framför sig ser en regering som inte kommer att respektera
              de grundläggande ordningsreglerna för ekonomin. Frågan kvarstår
              därför.
            </seg>
            <seg n="daaee3ee">
              Om det är så att Mona Sahlin garanterar att det som Vänsterpartiet
              skriver i sin motion inte kommer att bli regeringens politik är
              jag intresserad av att få det beskedet, och jag föreställer mig
              att Lars Ohly också är det.
            </seg>
          </u>
          <note type="speaker" n="ff5adb08">
            Anf. 17 MONA SAHLIN (s) replik:
          </note>
          <u who="mona_sahlin_fba046" xml:id="i-5b42207fe5ef4fec-8" n="a75d3dbf">
            <seg n="71ed6183">
              Herr talman! Jag får återigen upplysa Göran Hägglund, som inte
              verkar ha läst en enda tidning det senaste, säg året, inte lyssnat
              på tidigare debatter eller hört vad Lars Ohly själv svarade i
              den förra partiledardebatten, om att vi är tre partier som ska
              samarbeta och som accepterar budgetreglerna. Det är Miljöpartiet,
              Vänsterpartiet och Socialdemokraterna. Göran Hägglund representerar
              en allians som säger att den står upp för budgetreglerna men trots
              detta lånar miljard efter miljard till skattesänkningar, vilket
              urholkar statens budget så att det blir tuffare för pensionärerna
              och barnfamiljerna.
            </seg>
            <seg n="3783a2bd">
              Det ska bli spännande att debattera vad det är för anständig
              politik med att låtsas hålla budgetreglerna samtidigt som man
              urholkar själva kärnan i det som måste vara försvaret för välfärden.
              Den debatten ser jag fram emot.
            </seg>
          </u>
          <note type="speaker" n="fccfbaf2">
            Anf. 18 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-843bfb6f52e65800-4" n="73a840d9">
            <seg n="dcff0fc2">
              Herr talman! Den som har den bästa politiken för jobb, den största
              förmågan att ta ansvar för ekonomin och det bäst förberedda regeringsalternativet
              kommer, det är jag övertygad om, att vinna valet 2010. Jobben
              kommer att bli den viktigaste frågan. Det gäller att presentera
              en jobbpolitik som i alliansens fall handlar om en arbetslinje
              och en förmåga att hantera ett krisförlopp.
            </seg>
            <seg n="67cb1293">
              Vi har byggt denna jobbpolitik på åtta viktiga delar. Som Jan
              Björklund påpekade har vi genomfört ett jobbskatteavdrag i fyra
              steg, alltså sänkt skatt på förvärvsinkomster. Det handlar om
              totalt 71 miljarder. Tre av fyra av dessa skattesänkningskronor
              går till inkomsttagare som ligger under den statliga brytpunkten,
              det vill säga under 31 000 kronor i månaden. För ett vårdbiträde
              handlar det om en förstärkning med ytterligare en hel månadslön.
              Det handlar om tusenlappen, och mer än det, levererat till de
              fyra och en halv miljoner löntagare som vi har i Sverige.
            </seg>
            <seg n="b61e4d7e">
              Det har varit en viktig ökad drivkraft för eget arbete och ett
              svar till alla dem som jag träffat, inte minst under mina resor
              då jag besökt offentliga verksamheter, som sagt att lönen inte
              räcker till, att det inte lönar sig att arbeta. Det är en viktig
              förändring.
            </seg>
            <seg n="11bf65b0">
              Vi har förstärkt detta ännu mer för de äldre. Det handlar om
              drivkraften att fortsätta att jobba efter fyllda 65, och vi uppmuntrar
              nu många äldre att bli kvar på arbetsmarknaden.
            </seg>
            <seg n="a6df5c3d">
              Ibland beskrivs detta jobbskatteavdrag som något som finurligt
              funderats ihop i Anders Borgs huvud och inte finns någon annanstans
              i världen. Stämmer det? Nej, jobbskatteavdrag eller liknande konstruktioner
              finns i Belgien, Danmark, Finland, Frankrike, Irland, Japan, Kanada,
              Nederländerna, Norge, Nya Zeeland, Spanien, Storbritannien, Tyskland,
              Ungern, USA och Österrike. Det var grunden för Blairs och Clintons
              väg att bryta ned utanförskapet. Det var det som valrörelsen i
              USA handlade om när Obama sade till republikanerna: Det är fel
              att riktat sänka skatten för dem som har mest. Jag vill jobba
              vidare med ett jobbskatteavdrag, sade Obama. I Sverige är det
              Nya moderaterna och alliansen som är bärare av denna politik för
              att få fler i arbete.
            </seg>
            <seg n="93388769">
              Vår arbetslinje är emellertid inte endast sänkta inkomstskatter.
              Det behövs mycket mer. Det behövs en aktiv arbetsmarknadspolitik
              som dessutom utformas med kunskap om att det är olika i olika
              konjunkturer. Vi ska bort från förvaring av människor med arbetsförmåga
              i arbetsmarknadspolitiken, under högkonjunktur just det var vår
              kritik till en arbetsmarknadspolitik inriktad på att stödja grupper
              som står långt från arbetsmarknaden. Vi har ändrat Arbetsmarknadsverkets
              alla mål; de hade fler än de själva kunde räkna till. Nu har de
              ett, de ska förmedla jobb. Vi har fyllt på deras verktygslåda
              med nya instrument för att sänka trösklarna för grupper som har
              svårt att komma in.
            </seg>
            <seg n="95fdeddc">
              Vi har infört kraftiga rabatter för arbetsgivare som anställer
              någon.
            </seg>
            <seg n="27eef95d">
              Vi har infört jobbcoacher för att människor ska lära sig att
              söka jobb. Det brukar från denna talarstol raljeras över att det
              är fånerier. Häromveckan satt jag på Arbetsförmedlingen i Umeå
              tillsammans med jobbcoacherna, med dem som jobbar med detta i
              verkligheten. De sade att det är påfallande många som inte vet
              hur man söker jobb, som aldrig har gjort det, och för vilka de
              nu är ett starkt stöd. De påpekade hur klokt det är att föra en
              politik som hela tiden försöker få människor att söka jobb.
            </seg>
            <seg n="11822f53">
              Men det finns ju inga jobb att få, vet den underkunnige meddela.
              742 jobb hade de förmedlat i Umeå i augusti. Det finns jobb att
              få, men säkert inte tillräckligt många, för det är lågkonjunktur
              och finanskris. Det är en stor nyhet för många här i dag, men
              vi har en finanskris i världen som påverkar hela Europa, hela
              vår värld, och som sprider arbetslöshet, vilket vi försöker stå
              emot.
            </seg>
            <seg n="58428925">
              Mona Sahlin försökte få det att framstå som att vi har en regering
              som, hopkokat i Sverige och helt avvikande, har hittat på arbetslöshet.
              Finanskrisen finns över huvud taget inte i hennes anförande. Är
              det ett seriöst sätt att beskriva hur världen, Sverige och ekonomin
              ser ut?
            </seg>
            <seg n="969a301a">
              Man måste föra en politik som möter lågkonjunkturen. Därför bygger
              vi ut arbetsmarknadspolitiken med mer av utbildningsplatser och
              aktiveringsåtgärder, eftersom arbetslösheten annars riskerar att
              bita sig fast. Detta gör vi nu i stora tal, av det skälet att
              krisen slår djupt.
            </seg>
            <seg n="fca5b1ad">
              Vi har förändrat ersättningssystemen. Tiden med Persson innebar
              140 nya förtidspensionärer varje dag i tio och ett halvt år. Det
              är jobbpolitiken som de vill gå tillbaka till, vars syfte var
              att slussa människor ut ur arbetsmarknaden och in i ersättningssystem,
              arbetsföra människor som man stämplade i pannan: Ni har jobbat
              färdigt! Det var det vi utmanade 2006. Det är det de längtar tillbaka
              till. Vi för nu en politik som aldrig ger upp ambitionen att människor
              med arbetsförmåga ska kunna arbeta. Det är svårare i en lågkonjunktur,
              men jag tänker inte acceptera det raljerande sättet att beskriva
              det som att vi inte försöker, att vi inte sänker trösklar och
              att vi inte driver en aktiv politik.
            </seg>
            <seg n="57e415ed">
              Nu är det inte så att vi passivt åser någon sjukskriva sig. Nu
              sker reaktioner. Nu sätts det in rehabiliteringsinsatser. En sjustegsmodell
              har satts in. Ska ni riva upp den? Lovar ni att ta bort den? Ska
              vi återgå till det passiva och se människor lämna arbetsmarknaden
              igen?
            </seg>
            <seg n="ff91c9a5">
              Jag försvarar att det finns gränser i a-kassan. Det ska vara
              en omställningsförsäkring. Det är inte ett varaktigt sätt att
              finansiera att arbetsföra människor inte arbetar. Varför? Därför
              att det här landet har en åldrande befolkning. Därför att vi måste
              se till att de som kan jobba också jobbar. Jag är stolt över att
              ha fört en politik som har fört Sverige i den riktningen, och
              jag tänker fortsätta att föra den om jag har fortsatt förtroende.
            </seg>
            <seg n="c7b6734c">
              (Applåder)
            </seg>
            <seg n="98bdd0c1">
              Får jag bara påpeka att denna politik dessutom ger resultat!
              En siffra på 140 nya förtidspensionärer om dagen har nu förbytts
              i att vi har 50 000 färre förtidspensionärer i Sverige. Vi har
              dessutom 90 000 färre som är långtidssjukskrivna.
            </seg>
            <seg n="881bc1b4">
              Hur kan det då komma sig att vi ändå har problem med arbetslösheten?
              Jo, man har sagt upp folk inom verkstadsindustrin. Finanskrisen
              slog mot exportindustrin. Det är ett kortvarigt problem om vi
              hanterar det rätt, om vi löser upp finanskrisen och konjunkturen
              återvänder och om vi för en politik för att detta inte ska bita
              sig fast, men ser den stora förändringen: färre kvinnor i utanförskap,
              fler män i kortvarig arbetslöshet.
            </seg>
            <seg n="9f6a3ddd">
              Det är detta vi nu har framför oss. Men det räcker inte. Det
              behövs resurser till kommuner och landsting. Med en miljon människor
              är det en viktig arbetsgivare i Sverige. Vi har tillfört 38 miljarder
              under denna mandatperiod för att säkerställa att det inte ska
              leda till onödiga uppsägningar i kommuner och landsting. Det är
              rätt. Det finns ingen mirakelkur för att trolla sig förbi finanskrisen
              och ge någon sorts effekt till kommuner och landsting. Men vi
              har gjort vad vi kan för att föra fram stora resurser. Till slut
              måste kommuner och landsting naturligtvis bygga sin egen finansiering
              på att fler jobbar. Det är det som är den huvudsakliga finansieringen.
            </seg>
            <seg n="5f444fc9">
              Men det räcker inte. Vi måste göra om utbildningssystemet. Angeles
              Bermudez-Svankvist säger någonting viktigt i en artikel i Dagens
              Industri. Hon säger: Akta er för att beskriva det som att alla
              ungdomar nu står helt utanför arbetsmarknaden. Det är 100 000
              av 1,2 miljoner i åldern 1524 år som inte har jobb och som inte
              heller studerar. 100 000 det är ett allvarligt samhällsproblem,
              men det är inte alla. Det stora problemet, säger hon, är den bristande
              skolunderbyggnaden för stora grupper bland de 100 000. Man lämnar
              grundskolan och gymnasieskolan utan att ha lärt sig det man ska.
              Det gäller också människor med invandrarbakgrund som har kommit
              till Sverige i unga år och som i ett Sverige präglat av icke-fungerande
              integration har svårt att komma in i arbetslivet.
            </seg>
            <seg n="90b372d3">
              Det är därför vi måste sänka trösklar. Vi måste förstärka utbildningskvaliteten
              i det svenska utbildningsväsendet om vi ska komma åt detta problem.
              Där har vi börjat arbetet med att sätta kunskaper i centrum och
              förändra den svenska skolan. Vi har sagt att det ska bli mer attraktivt
              att anställa. Vi har sänkt kostnaderna för arbetsgivare och gjort
              det mer flexibelt på den svenska arbetsmarknaden. Vi har investerat
              i forskning och infrastruktur och vi har förändrat i asylprocessen
              på så sätt att man nu får börja jobba direkt när man kommer hit
              som asylsökande.
            </seg>
            <seg n="f2f9579d">
              Detta har givit effekt. Strax innan finanskrisen slog till mot
              Sverige jobbade vi mer än vi någonsin gjort. Men det är svårt
              att komma undan effekterna av den finanskris som fått arbetslösheten
              att stegras i hela Europa och hela världen.
            </seg>
            <seg n="c4bfd907">
              Det avgörande är nu vem som har bäst förmåga att föra en politik
              som leder till varaktiga jobb och står emot krisens verkningar.
              Det är den fråga svenska folket ska ställa sig. Då ska vi inte
              stå här och låtsas som att finanskrisen inte har hänt, för då
              finns också risken att vi inte förstår vilken politik vi ska föra
              mot den.
            </seg>
            <seg n="9fb054c1">
              Men vi har sett den. Vi har mött den. Vi har drivit på för att
              luckra upp finanskrisen. Vi står redo med aktiveringsinsatser,
              därför att vi tror på den svenska modellen, som riktar in sig
              på människorna, som skapar anställningsbarhet och som hjälper
              människor att komma vidare. Så vill vi ta Sverige genom krisen.
            </seg>
            <seg n="c7b6734c">
              (Applåder)
            </seg>
          </u>
          <note type="speaker" n="8c262d20">
            Anf. 19 MONA SAHLIN (s) replik:
          </note>
          <u who="mona_sahlin_fba046" xml:id="i-5b42207fe5ef4fec-9" n="a75d3dbf">
            <seg n="65fce396">
              Herr talman! Jag är stolt över den förda politiken, sade statsministern.
              Han försvarade jobbpolitiken. Det är intressant att jobbpolitiken
              ska försvaras. Men var är jobben? Den ödmjuke Fredrik Reinfeldt
              sade: Jag är bärare av Obamas politik för jobb. Jag frågar fortfarande:
              Var är jobben?
            </seg>
            <seg n="b85f18a0">
              Inte alla unga är arbetslösa, säger den nöjde statsministern,
              som om det skulle räcka att säga att nio av tio ändå har jobb
              och att det är ganska bra. Det tycker inte jag. Det tycker inte
              vi. Det är en katastrof redan i dag, och arbetslösheten kommer
              att fortsätta att öka, som statsministern själv vet och som regeringen
              själv räknar med i sin budget.
            </seg>
            <seg n="14e7c93a">
              Statsministern talar som om vi bara hade en finanskris. Jag är
              mer än medveten om att vi har en finanskris. Har vi bara en finanskris?
              Jag förväntar mig att vi har en regering också. Till den regeringen
              har vi under mer än två års tid, inte minst vid debatten här i
              kammaren för ett år sedan, sagt: Nu är krisen svår hjälp kommunerna
              och landstingen, så att det inte blir uppsägningar, så att inte
              välfärden får betala priset för finanskrisen och jobbkrisen! Nej,
              det behövs inte, sade den nöjde statsministern. I dag låter det
              annorlunda.
            </seg>
            <seg n="4bfd241b">
              Fredrik Reinfeldt gör alltid på något konstigt sätt ett nummer
              av att man inte skulle vara ansvarsfull om man är kritisk. Måste
              vi göra vågen varje gång statsministern skrider in i kammaren?
              Vi är i opposition, åtminstone fram till den 19 september nästa
              år, då jag hoppas att det blir annorlunda.
            </seg>
            <seg n="19b46834">
              Jag tar mig friheten att fortsätta att uttrycka den kritiken
              och också lämna besked för att kunna regera om ett år. Ska vi
              ta bort stupstocken för de sjuka? Ja. Ska vi ha en mer aktiv arbetsmarknadspolitik?
              Ska vi bygga bostäder för de unga? Ska vi ha fler platser inom
              utbildning? Ja. Ska vi höja skatten för dem med höga inkomster
              som dig och mig, Fredrik Reinfeldt? Ja. Det är besked som handlar
              om att ta ansvar, inte bara för framtiden utan för effekten av
              din egen politik. Det saknade jag totalt i dag.
            </seg>
            <seg n="c7b6734c">
              (Applåder)
            </seg>
          </u>
          <note type="speaker" n="da293212">
            Anf. 20 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-843bfb6f52e65800-5" n="73a840d9">
            <seg n="5a1cc70f">
              Herr talman! Vill den nuvarande oppositionen höja skatten för
              alla löntagare? Ja. Ska man alltså återgå till en politik som
              inte sätter in insatser mot sjukskrivningar? Ja, tydligen. Man
              går tillbaka till en politik som leder till ett utanförskap som
              växer.
            </seg>
            <seg n="4dea922c">
              Låt mig bara säga att jag just har presenterat en jobbpolitik.
              Jag gick igenom åtta olika delar. Jag sade att det ger jobb i
              bättre tider, men att det är svårt att stå emot finanskrisen.
              Det var kanske dagens bedrift att ändå få Mona Sahlin att säga
              ordet. Tack för det! Finanskrisen finns och leder till en kortvarig
              arbetslöshetschock. Den finns i Storbritannien, i Spanien och
              över hela världen, också i Sverige. Vi har ingen mirakelkur för
              att ta oss förbi den. Om Mona Sahlin har en sådan vill jag gärna
              höra hur den ser ut.
            </seg>
            <seg n="87d8417d">
              Det vi försöker säga är att vi för en aktiv politik, bygger ut
              arbetsmarknadspolitiken och ser till att fortsätta att sänka trösklar
              mot grupper som står långt från arbetsmarknaden. Samtidigt förstärker
              vi det som ger Sverige konkurrenskraft på sikt. Vi gör om vårt
              utbildningssystem, så att eleverna får bättre utbildningsresultat
              i den svenska skolan. Vi breddar också yrkeskunnandet. Det blir
              mer accepterat och upphöjt. Vi tror att det efterfrågas och är
              viktigt. Vi investerar i infrastruktur, i forskning, i det som
              ska bygga Sverige långsiktigt starkt.
            </seg>
            <seg n="3f366aef">
              Vi tror att drivkrafter för eget arbete är viktigt. Jag tror
              att vårdbiträden, metallarbetare och butiksbiträden tycker att
              det har varit viktigt att de får mer över i den egna plånboken
              när de arbetar. Jag menar att det dessutom ger jobb.
            </seg>
            <seg n="7916b52f">
              Var är er jobbpolitik? Ni är ju inte överens om er politik och
              lovar var och en av er tre olika saker men har inte tillräckligt
              gemensamt.
            </seg>
            <seg n="d89622ea">
              Hur kan det vara en jobbpolitik att höja skatten för fyra och
              en halv miljon löntagare och höja kostnaderna för företagen och
              använda det för att förstärka alla transfereringssystem? Hur kan
              det ge jobb, Mona Sahlin?
            </seg>
          </u>
          <note type="speaker" n="8a1b6079">
            Anf. 21 MONA SAHLIN (s) replik:
          </note>
          <u who="mona_sahlin_fba046" xml:id="i-5b42207fe5ef4fec-10" n="a75d3dbf">
            <seg n="4875010b">
              Herr talman! Det är fortfarande en ganska nöjd och nu också desperat
              statsminister som låtsas att ingen annan ser. Jag tror att det
              är ganska många här som ser.
            </seg>
            <seg n="bc7ab1cc">
              Det är redan över 50 överenskommelser mellan Socialdemokraterna,
              Vänsterpartiet och Miljöpartiet. De flesta av dem är om jobben.
              Det är en helig överenskommelse om att aldrig låna till skattesänkningar
              som inte gör någonting annat än att ökar klyftan och gör Sverige
              mer orättvist.
            </seg>
            <seg n="50b51bcf">
              Det är ni som har en mirakelkur, Fredrik Reinfeldt. Det är ni
              som i alla tider, oavsett hur de ser ut, alltid har trott och
              uppenbarligen fortsätter att tro för nästa mandatperiod att man
              ska sänka skatterna.
            </seg>
            <seg n="3d389f6e">
              Det är ni som tror att ha en jobbpolitik ska vara något som är
              lyckosamt om det inte leder till jobb, vilket det inte har gjort.
            </seg>
            <seg n="fe499a40">
              Det var inte finanskrisen som förstörde a-kassan. Det gjorde
              du. Det var inte finanskrisen som gjorde att pensionärerna betalar
              mer i skatt än löntagare. Det gjorde du.
            </seg>
            <seg n="b7eb28a3">
              Det är inte någon annans än regeringens ansvar att Sverige halkar
              efter. Det håller inte att bara beskriva finanskrisen som den
              enda orsaken. Den finns där i alla länder och i alla ekonomier.
              Men det är inte den som gör att Sverige är mer illa ute.
            </seg>
            <seg n="a9314f6c">
              Jag tror att undersköterskan vet att drivkrafterna i ett samhälle
              också måste vara solidaritet och anständighet och att man inte
              vill få mer till bekostnad av att andra får det sämre. Det är
              min drivkraft.
            </seg>
          </u>
          <note type="speaker" n="509510ef">
            Anf. 22 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-843bfb6f52e65800-6" n="73a840d9">
            <seg n="1618ba26">
              Herr talman! Om Mona Sahlin använde lite mindre tid till att
              hela tiden recensera sina motståndare och lite mer till att tala
              om sin egen politik skulle vi få veta mer. Vi får nämligen inte
              höra något om vad sossarna tycker.
            </seg>
            <seg n="17d0f335">
              Det har inte presenterats någon jobbpolitik här i dag. Det har
              över huvud taget inte kunnat presenteras någonting som de tre
              partierna är överens om. Det är bara långa utgiftslistor som de
              drömmer om men som de inte gemensamt har en finansiering för.
            </seg>
            <seg n="d3e272b0">
              Det är ingen bra jobbpolitik att höja skatten för vårdbiträden
              i den offentliga välfärden. Det är ingen bra jobbpolitik att höja
              kostnaderna för företag och att förstärka transföreningssystem,
              som var en del av den politik som byggde ut det svenska utanförskapet.
            </seg>
            <seg n="b06b7bc3">
              Vi har varit aktsamma om de offentliga finanserna. Det är därför
              som vi inte har givit alla dessa tidiga besked. Det beskriver
              Mona Sahlin som att vi är helt avvikande sämre. Det är som att
              de inte har någon kontakt med Europa och världen längre.
            </seg>
            <seg n="e0385df7">
              Sverige har nära nog bäst ordning i sina offentliga finanser
              i hela EU. När andra länder sitter med dubbelsiffriga budgetunderskott
              har vi vårt under kontroll därför att vi har varit försiktiga.
              Därför kan vi också föra en mer aktiv politik.
            </seg>
          </u>
          <note type="speaker" n="152351be">
            Anf. 23 LARS OHLY (v) replik:
          </note>
          <u who="lars_ohly_b0c789" xml:id="i-546e767a5262b817-0" n="ccf26b4e">
            <seg n="a63fbd25">
              Herr talman! Vi får inte recensera vare sig statsministern eller
              hans politik. Jag tänker nog ändå fortsätta med det. Det var en
              magnifikt självupptagen statsminister här i talarstolen arrogant,
              aggressiv och obalanserad.
            </seg>
            <seg n="3c251d48">
              Det är inte så underligt med tanke på att han har en politik
              att försvara som är väldigt svår att försvara. Då blir man väldigt
              lätt pressad, eller också beror framträdandet på att Fredrik Reinfeldt
              har umgåtts lite för mycket med den koleriske Anders Borg.
            </seg>
            <seg n="e362fc97">
              I vilket fall som helst har ni, Fredrik Reinfeldt, lite uppförsbacke
              när ni ska försvara en politik som har lett till att 150 000 jobb
              har försvunnit det senaste året. Utanförskapet har ökat med 70
              000 under din regeringsperiod. Det är 60 000 anställda i skolan,
              vården och välfärden som håller på att sägas upp med er politik.
            </seg>
            <seg n="574e7c7e">
              Detta är inga hitta-på-siffror. De är tagna från ert eget material.
              De är tagna från finansplanen. Regeringen skriver själv att det
              är effekten av deras egen politik.
            </seg>
            <seg n="1bed217f">
              Jag blev mycket förvånad över det replikskifte som Fredrik Reinfeldt
              hade med Mona Sahlin där Fredrik Reinfeldt plötsligt anklagade
              Mona Sahlin för att gynna dem som gjorde som hon ville, nämligen
              att vara med i a-kassan.
            </seg>
            <seg n="3de711fc">
              Det är ett anmärkningsvärt uttalande från en statsminister. Vill
              inte statministern att människor ska vara med i a-kassan? Är det
              skälet till de dramatiskt höjda avgifterna och de sänkta ersättningsnivåerna?
              Är det egentligen den dolda agendan bakom statsministerns politik?
            </seg>
            <seg n="af760932">
              Ni vill utförsäkra människor. Ni vill att de ska ha det ännu
              sämre. Ni vill minska tryggheten och öka rädslan i samhället.
              Ja, man får den misstanken när man hör anklagelsen att vi satsar
              på dem som är med i arbetslöshetsförsäkringen.
            </seg>
            <seg n="7525689a">
              Vi gör det för att vi tror att trygghet är bra. Vi tror att ett
              samhälle som har trygghet också är ett samhälle där människor
              vågar satsa. Det är en helt annan politik än er.
            </seg>
          </u>
          <note type="speaker" n="85044df7">
            Anf. 24 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-843bfb6f52e65800-7" n="73a840d9">
            <seg n="1444f610">
              Herr talman! Om ni förlorar valet kan ni ju kollektivt söka in
              till psykologlinjen, Lars Ohly, eftersom ni verkar vara oerhört
              intresserade av det. Annars skulle man nästan uppfatta dig som
              lite kolerisk där på slutet. Men nu ska vi inte prata så, eller
              hur?
            </seg>
            <seg n="662a7449">
              Min idé med detta med a-kassan, Lars Ohly, är att Mona Sahlin
              inte är Lars Ohly. Hon är inte som du. Hon står inte för att det
              är bra med massiva skattehöjningar på allt och alla. Därför döljer
              de detta med konstruktionen för a-kassan.
            </seg>
            <seg n="aba3653c">
              Det är vad jag är upprörd över. Jag tycker att människor ska
              veta vad det är för politik ni förbereder. Om man gör en växling
              mellan 7 miljarder i inkomstskattehöjningar och en lättnad i a-kassan
              är det 1,2 miljoner människor som står utanför a-kassan som får
              en ytterligare skattesmäll som just nu inte syns.
            </seg>
            <seg n="f7bd9262">
              Det är inte så Lars Ohly utformar sin politik. Han är rak. Det
              blir höjd skatt. Det blir 1 500 kronor mer i månaden för en sjuksköterska.
              Det blir en jättesmäll för metallarbetare och barnskötare, och
              du står för det. Du tycker helt enkelt inte att det ska löna sig
              att arbeta. Det ska byggas ut kraftfullt i bidragssystem, och
              detta ska riktas till olika former av transfereringssystem. Det
              är kärnan i er politik.
            </seg>
            <seg n="4a7df1ba">
              Jag har varit noga med att säga att vi inte har någon mirakelkur
              mot finanskrisen, apropå att vara nöjd. Jag har snarare återkommit
              väldigt ofta till det, och jag ser hur mina kolleger har samma
              problem runt om i Europa. Jag sade väldigt tidigt att detta kommer
              att få effekt med ökad arbetslöshet och dessutom urholkade offentliga
              finanser.
            </seg>
            <seg n="93a1cb2e">
              Det avgörande är hur man för ett land genom en sådan kris. Vad
              är det man satsar på? Vi byggde ut systemen till stöd för människors
              anställningsbarhet. Vi har byggt ut arbetsmarknadspolitiken. Vi
              bygger ut utbildningssystemen. Vi satsar på aktivt sökande på
              en arbetsmarknad där det fortfarande omsätts jobb. Det är vår
              linje.
            </seg>
            <seg n="69b6a46e">
              Er linje verkar vara någon helt annan. Men det är väldigt oklart
              för mig vad den är. Vad är er jobbpolitik, förutom kraftigt höjd
              skatt för vanligt folk och utbyggda transfereringssystem? Kan
              Lars Ohly upplysa oss om detta?
            </seg>
          </u>
          <note type="speaker" n="8648d047">
            Anf. 25 LARS OHLY (v) replik:
          </note>
          <u who="lars_ohly_b0c789" xml:id="i-546e767a5262b817-1" n="ccf26b4e">
            <seg n="0145a291">
              Herr talman! Det kommer jag att upplysa statsministern om. Jag
              har ett anförande senare. Men jag är inte särskilt hoppfull om
              att statsministern kommer att lyssna eller förstå den här gången
              heller.
            </seg>
            <seg n="85c176b4">
              Jag går tillbaka till frågan om a-kassan. Varför är det viktigt
              med en hög a-kassa? Innan ni tillträdde hade vi de sjätte bästa
              arbetslöshetsförsäkringssystemen av alla 27 OECD-länder. Nu har
              vi halkat ned till 20:e plats. Det är en medveten politik. Det
              måste vara meningen att vi ska ha en sämre a-kassa än vad vi hade
              tidigare, annars hade ni inte genomfört försämringarna.
            </seg>
            <seg n="7d6f13ab">
              Vad leder det till? Det leder till att människor utförsäkras
              vilket ökar socialbidragen i kommunerna eftersom människor inte
              längre har försäkring. Det är 500 000 människor som har lämnat
              arbetslöshetsförsäkringen.
            </seg>
            <seg n="9ab9585f">
              Det leder också till att minska efterfrågan i en ekonomisk kris
              när efterfrågan borde hållas uppe. De som har minst har helt enkelt
              inte råd att handla. Det gör att den ekonomiska krisen förvärras
              med er ekonomiska politik.
            </seg>
            <seg n="c2031379">
              Det är det som gör att den är så cynisk. Ni slår mot de sämst
              ställda och samtidigt förvärrar ni problemen genom att inte satsa
              på a-kassan. Det är därför det är viktigt med en bra arbetslöshetsförsäkring,
              och det är därför vi rödgröna står för det.
            </seg>
          </u>
          <note type="speaker" n="ab84b821">
            Anf. 26 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-843bfb6f52e65800-8" n="73a840d9">
            <seg n="dbd07f51">
              Herr talman! Jag sade ju att Lars Ohly var ärlig. Det är att
              bygga ut transfereringssystemen som är Vänsterns politik och att
              ha mer i bidragssystem, och sedan hävdar man att det ger jobb.
            </seg>
            <seg n="482146d7">
              Jag har dragit åtta viktiga punkter i vår arbetslinje som vi
              menar grundar jobb. Det är investeringar, utbildningssystem, drivkrafter
              för eget arbete, att sänka trösklar och att minska kostnader.
              Man säger att allt det inte hör hit. Höj ersättningarna i transfereringssystemen,
              det ger jobb. På marginalen är det snarare så att det leder till
              att fler blir utanför och att fler inte jobbar. Vi sade att det
              ska vara en omställningsförsäkring mellan två jobb, inte ett permanent
              försörjningssystem. Jag förstår att det har upprört vänstersidan.
              Jag skulle gärna se att detta kom i ett obligatorium.
            </seg>
            <seg n="428aa0da">
              När svenska folket lyssnar på Lars Ohly tror de kanske att det
              är det som ni på hela vänsterkanten också vill. Nej hör och häpna
              det vill ni inte; det ska inte vara ett obligatorium. 700 000
              stod ju utanför a-kassan redan före valet 2006, i en politik som
              Lars Ohly var med och påverkade. Det var aldrig presenterat som
              ett problem.
            </seg>
            <seg n="85095ac3">
              Du har inte som idé att alla ska vara med i a-kassan, Lars Ohly.
              Framställ det då inte så!
            </seg>
          </u>
          <note type="speaker" n="6db9d471">
            Anf. 27 MARIA WETTERSTRAND (mp) replik:
          </note>
          <u who="maria_wetterstrand_62b632" xml:id="i-6f31e5cb4e494f30-0" n="2f39311c">
            <seg n="12666a42">
              Herr talman! Sverige behöver byggas om, och världen håller just
              nu på att satsa stort i en klimatomställning för att möta de hotande
              klimatförändringarna. Om vi politiker är smarta nog att ta till
              vara de möjligheter som står till buds kan vi skapa tiotusentals
              nya jobb i de sektorer som hör framtiden till. Det kan handla
              om allt från energismarta fönster till stora vindkraftsparker.
              Investeringar i klimatsmart politik är investeringar i jobb och
              i en modern framtid, och det är investeringar som vi behöver göra
              förr eller senare.
            </seg>
            <seg n="3ea0751e">
              Många länder har insett det och riktar nu insatserna under krisen
              till att göra just en grön omställning.
            </seg>
            <seg n="a51b40ef">
              Den här regeringen har utnämnt sig själv till världsmästare på
              både klimatpolitik och förnybar energi. Det finns i och för sig
              sex andra länder som har gett sig själva guldmedalj i samma gren.
              Problemet är att framtidens faktura inte baseras på vackra ord
              utan på verkligheten.
            </seg>
            <seg n="d71383b2">
              Förra veckan kom ett bokslut för världens bästa politik för förnybar
              energi. Det investeras i dag betydligt mindre i förnybar energi
              än det gjordes för ett år sedan. Det är en nedgång på över 50
              procent. För varje förlorat år som vi inte ser till att investeringarna
              i energisektorn hamnar i det som hör framtiden till kommer det
              att kosta oss mer i framtiden, och vi förlorar jobb.
            </seg>
            <seg n="41822f71">
              Regeringen pratar om att det förnybara ska bli ett tredje ben
              i energipolitiken. Det verkar som om det benet har drabbats av
              ett allvarligt benbrott. Och vad har regeringen nu att erbjuda
              som behandling annat än självnöjdhet och käcka tillrop?
            </seg>
          </u>
          <note type="speaker" n="04d19e16">
            Anf. 28 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-843bfb6f52e65800-9" n="73a840d9">
            <seg n="17088149">
              Herr talman! Ja, det ligger väldigt mycket i den beskrivning
              som Maria Wetterstrand inledde med. Jag tror också att klimatomställningen
              om den hanteras rätt leder till mycket av morgondagens jobb. Jag
              delar uppfattningen att det nu förekommer omfattande investeringar
              över världen som börjar ställa om vår planet. Vår oro är att det
              inte går tillräckligt fort, att vi fortsatt är för fossilbränsleberoende
              och att delar av vår värld fortfarande bygger fast oss i ökat
              fossilbränsleberoende.
            </seg>
            <seg n="48b856a1">
              Det handlar både om insatser för att öka energieffektiviseringar
              och om att växla in det förnybara. EU har ett gemensamt mål om
              att det ska ske till nivån 20 procent 20 procent som ett genomsnitt
              mellan EU:s 27 medlemsländer. Sverige har sagt att vi ska upp
              till 50 procent. Hälften av vår energiförsörjning ska vara från
              förnybara energikällor fram till 2020. På detta är vi etta ledande
              i EU.
            </seg>
            <seg n="0ee55e29">
              Jag tycker att det är en väldigt viktig målsättning, för Sverige
              har i grunden goda förutsättningar för förnybar energi. Vi har
              fått på plats, av tidigare rödgrön majoritet, särskilda gröna
              certifikat som gör det kommersiellt intressant att växla in förnybar
              energi. På det sättet har vi växlat ansvaret. De har lagt till
              vissa delar i politiken, och vi har lagt till andra. Vi har höjt
              de skatter som lägger högre beskattning på koldioxid, vilket också
              är ett sätt att göra det mer intressant att ta fram alternativen.
            </seg>
            <seg n="941833d3">
              Varför går då detta för långsamt just nu? Ja, det finns osäkerheter
              i marknaden om hur de exakta energibalanserna ska se ut. Sverige
              är nog, om man bara ser Sverige som ett slutet kärl, på väg mot
              stora överskott. Det brukar Maria Wetterstrand använda som grund
              för att hävda att vi ska forcera kärnkraftsavveckling. Jag brukar
              fråga om Mona Sahlin är överens med henne eller inte.
            </seg>
            <seg n="7b7250f4">
              Min uppfattning är att vi ska använda dessa överskott till att
              börja exportera el till andra länder. Gissa om det behövs! Gissa
              om de längtar efter den möjligheten i Baltikum, i Polen och i
              länder med 9095 procents fossilbränsleberoende! Ren, klimatvänlig
              svensk el som nästa exportprodukt och jobb i Sverige. Varför är
              du emot det, Maria Wetterstrand?
            </seg>
          </u>
          <note type="speaker" n="70b87716">
            Anf. 29 MARIA WETTERSTRAND (mp) replik:
          </note>
          <u who="maria_wetterstrand_62b632" xml:id="i-6f31e5cb4e494f30-1" n="2f39311c">
            <seg n="7df1c193">
              Herr talman! Jag hörde ingenting i statsministerns svar som gav
              svar på frågan varför utvecklingen av och investeringarna i förnybar
              energi har minskat så drastiskt i Sverige. Det är en tredjedel
              mer än vad de har minskat globalt sett i världen. Sverige halkar
              alltså efter för varje dag som går i satsningar på förnybar energi.
            </seg>
            <seg n="e0f8d79e">
              Problemet för den här regeringen är att den bedriver en politik
              som går ut på att insatser för att möta klimathotet inte ska göras
              i Sverige utan någon annanstans i världen. Det betyder i det här
              fallet att vi halkar efter, att våra företag kommer i ett sämre
              läge jämfört med resten av världen och att vi förlorar en möjlighet
              till arbetstillfällen i framtiden.
            </seg>
            <seg n="f303b147">
              Det vi från Miljöpartiets sida menar är att vi måste satsa oss
              ur den här krisen, inte minst på klimatområdet. Vi har föreslagit
              investeringar på 47 miljarder de närmaste tre åren för att styra
              in Sverige på rätt spår, för att skapa framtidens jobb.
            </seg>
            <seg n="43975616">
              Det finns ett fel i den politik som bedrivs i dag, och statsministern
              ger inga svar.
            </seg>
          </u>
          <note type="speaker" n="8a169e23">
            Anf. 30 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-843bfb6f52e65800-10" n="73a840d9">
            <seg n="3231a699">
              Herr talman! Det finns, som jag inledde med att säga, ett fel
              med det löftet, Maria Wetterstrand. Då var vi inne på det här
              med var sin lista på enorma utgifter och att de sedan inte köper
              varandras finansiering. Svenska folket kanske då börjar inse varför
              jag vill att de ska presentera sin gemensamma politik. Resan till
              dess kommer bara att handla om en sak: Vad ska bort? Vad kommer
              de inte att lova tillsammans?
            </seg>
            <seg n="961ad5bc">
              Jag påpekade just att det finns en osäkerhet när det gäller kärnkraftens
              framtid och elöverskotten, som ni, Maria Wetterstrand, vill lösa
              med att forcera kärnkraftsavvecklingen och som jag vill lösa med
              att öppna för elexport. Det är kablar till Baltikum de kablar
              som ni brukar tycka så illa om men som öppnar för ett globalt
              tänkande, ett gränsöverskridande tänkande, morgondagens jobb,
              våra bättre förutsättningar, som grundlägger att man trycker tillbaka
              fossilbränsleberoendet i andra länder.
            </seg>
            <seg n="661dce8e">
              När du gör din brutala jämförelse ska du komma ihåg att de länder
              du nämner inte har någon förnybar energikraft, Storbritannien
              och Polen. Du talar om att de ska försöka komma upp 12 procent.
              Vi talar om ett lyft från 40 till 50 procent.
            </seg>
            <seg n="2dd1f34d">
              Återigen: Vi ska tillbaka till att se till att de investeringarna
              kommer på plats. Det vore rimligt att beskriva det här på ett
              korrekt sätt.
            </seg>
          </u>
          <note type="speaker" n="fa504d43">
            Anf. 31 ROGER TIEFENSEE (c):
          </note>
          <u who="roger_tiefensee_5248fd" xml:id="i-2991e49dd5a8dfa0-2" n="bb8d0297">
            <seg n="8e1c6651">
              Herr talman! Just nu är det tuffa tider. Den globala finanskrisen
              har lett oss in i en djup global lågkonjunktur. Många har förlorat
              sina jobb, i världen och här i Sverige. Samtidigt står vi inför
              en global klimatkris. Utmaningarna är enorma. Därför måste vi
              kunna tackla både klimatkris och finanskris samtidigt. Det kan
              tyckas omöjligt, men faktum är att de till synes olika problemen
              kan lösas på samma gång, tillsammans.
            </seg>
            <seg n="186029a5">
              Vi i Centerpartiet är övertygade om att vi har en möjlig ljusare
              framtid genom att ställa om till en mer ekoeffektiv ekonomi. Det
              handlar om att använda resurser smartare, att vara effektivare
              både ekonomiskt och ekologiskt.
            </seg>
            <seg n="84a94f09">
              För att vi ska gå stärkta ur krisen krävs det att företag vill
              och vågar anställa. Mycket har gjorts, och sällan har en regering
              haft en så hög reformtakt när det gäller fler jobb och fler företag.
              Vi minskar regelkrånglet och låter nu företagen också få del i
              de offentliga trygghetssystemen. Vi satsar på småföretag och underlättar
              för tjänstesektorn genom lägre egenavgifter och skatteavdrag på
              hushållstjänster. Vi gör det, precis som Jan Björklund har varit
              inne på här tidigare, mer lönsamt att arbeta genom att sänka skatten
              för vanliga löntagare.
            </seg>
            <seg n="a39ad4d9">
              Herr talman! Arbetslinjen är grundbulten i alliansens politik.
              Fler människor i arbete är en förutsättning för god välfärd. Det
              tryggar skolan, vården och omsorgen. Det tryggar också att pensionerna
              blir trygga; fler i arbete ger bättre pensioner. För Centerpartiet
              är det självklart att vi måste fortsätta med den här politiken.
              Det måste bli billigare att anställa och enklare att vara entreprenör.
            </seg>
            <seg n="f5d77261">
              Men oppositionens politik går i motsatt riktning. Det ska bli
              dyrare att anställa, krångligare att vara företagare och mindre
              lönsamt att jobba. På område efter område vill oppositionen rulla
              tillbaka regeringens jobbpolitik. En försvagad arbetslinje, som
              oppositionen står för, och sämre villkor för företag kan bara
              leda åt ett håll. Man kan diskutera storleksordningen och siffrorna,
              men det blir färre jobb och sämre välfärd.
            </seg>
            <seg n="2660a74f">
              Herr talman! Valfrihet i välfärden är ett bra exempel som handlar
              om både välfärd och jobb. Alla vet att den offentliga sektorn
              är kvinnodominerad. Med större konkurrens får kvinnor fler arbetsgivare,
              bättre anställningsvillkor och möjlighet till högre löner. Dessutom
              ökar kvinnors möjlighet att starta egna företag.
            </seg>
            <seg n="53452d22">
              Om vi öppnar den offentliga sektorn för konkurrens gynnar vi
              både dem som jobbar där och dem som får servicen från den offentliga
              sektorn.
            </seg>
            <seg n="c2301abd">
              Centerpartiet vill att lagen om valfrihet och vårdval i Sverige
              ska gälla alla. Men Socialdemokraterna motverkar de reformerna.
              Från lokal till nationell nivå reser de i stället krav på att
              riva upp etableringsfrihet inom vården och försvåra för nya friskolor.
              De vill avskaffa vårdvalet och valfrihetslagen och förbjuda vinster
              i vården och välfärden. När oppositionen säger att de vill ha
              valfrihet menar de uppenbarligen politikers valfrihet, inte medborgarnas.
            </seg>
            <seg n="e47615a5">
              Herr talman! Man kan se över världen. Nu exploderar den globala
              efterfrågan på välfärdstjänster, vård och omsorg. I Kina och i
              Indien ökar intresset för svenska starrbehandlingar och höftledsoperationer
              i takt med att deras välstånd ökar. Och jag kan inte tolka Mona
              Sahlin och Socialdemokraterna på annat sätt än att de av ideologiska
              skäl säger nej till de här jobbmöjligheterna.
            </seg>
            <seg n="84f6ddf7">
              Och visst är det, herr talman, lite lustigt att det är helt okej
              med vinst så länge det handlar om att bygga en skola eller en
              vårdcentral men att det är ack så känsligt med vinst när det handlar
              om att driva samma skola och samma vårdcentral. Det är konstigt,
              men så är det uppenbarligen i Socialdemokraternas värld.
            </seg>
            <seg n="b92198cf">
              Herr talman! Jag kan uppleva samma ideologiska låsning när det
              gäller avdraget för hushållstjänster. För många människor har
              möjligheten att köpa billigare hushållstjänster gjort det lite
              lättare att få ihop vardagspusslet. Dessutom har det inneburit
              att fler företag har vuxit fram. Det har blivit nya företag, fler
              jobb.
            </seg>
            <seg n="a051ef42">
              Om man tar bort HUS-avdraget innebär det att 17 000 jobb försvinner.
              Detta vill uppenbarligen oppositionen göra av ideologiska skäl.
              Men, herr talman, historiskt har Socialdemokraterna använt sig
              av ROT-avdrag. Enligt Socialdemokraterna är det tydligen ibland
              acceptabelt att ha avdragsrätt när det gäller att sätta in ett
              fönster, men det är aldrig acceptabelt att ha en avdragsrätt när
              det gäller att tvätta samma fönster. Jag förstår inte riktigt
              hur man resonerar, men gränsen mellan önskade och oönskade fönsterjobb
              måste uppenbarligen gå någonstans i kittet mellan fönsterkarmen
              och rutan. Jag kan inte tolka det ideologiska ställningstagandet
              på annat sätt.
            </seg>
            <seg n="19604a4a">
              Herr talman! Centerpartiets och alliansens satsningar på forskning,
              förnybar energi, energieffektivisering och gröna näringar leder
              till nya gröna jobb och gör befintliga jobb gröna. På så vis kan
              Sverige bli mer konkurrenskraftigt.
            </seg>
            <seg n="03441beb">
              Det bästa sättet för en grön omställning är att använda ekonomiska
              styrmedel. Statsministern har varit inne på det tidigare. Det
              handlar om att höja skatten på utsläpp, att sänka skatten på arbete
              och företagande. Det har alliansregeringen gjort. Det ligger i
              korten när vi ska fullfölja klimat- och energiöverenskommelsen.
              Det brukar kallas för grön skatteväxling, och grön skatteväxling
              är smart, eftersom det innebär att man skapar ett friare, tryggare
              och grönare samhälle.
            </seg>
            <seg n="aed03482">
              Genom att växla skatter det handlar om sänkta skatter på arbete
              och företagande och höjda skatter på klimat- och miljöutsläpp
              uppnår vi flera saker. För det första påskyndar en grön skatteväxling
              utvecklingen av ny grön teknik. Det blir billigare att förverkliga
              hållbara affärsidéer. För det andra innebär en grön skatteväxling
              ett successivt sänkt skattetryck. Det är positivt. Det blir ett
              sänkt skattetryck när de skattebaser man höjer skatten på försvinner,
              när utsläppen minskar.
            </seg>
            <seg n="a1a89a5b">
              Herr talman! Centerpartiet vill vända på perspektiven. Vi vill
              ersätta centralstyre och systemtänkande med en politik som i stället
              utgår från människan, marknaden och miljön.
            </seg>
            <seg n="07f97e2f">
              Med flit och kreativitet kan vi skapa en modern och ekoeffektiv
              ekonomi. Med rätt förutsättningar för de basnäringar vår export
              är beroende av i dag kan vi lägga till näringar som miljöteknik,
              utbildning, vård, mat och turism. Tillsammans bygger dessa näringar
              vårt välstånd i framtiden.
            </seg>
            <seg n="c7111987">
              Herr talman! Världen förändras. Människor måste känna sig trygga
              i den förändringen. Vi är övertygade om att bidrag aldrig kan
              vara tryggare än egna besparingar, att anställningsskydd aldrig
              kan vara bättre än möjligheten att snabbt få ett nytt jobb, att
              minskat välstånd aldrig kan vara ett bättre medel mot klimathotet
              än ny teknik.
            </seg>
            <seg n="a4daa69b">
              De som har mest att vinna på Centerpartiets gröna liberalism
              är de som har det svårast. Vi vill att människor ska kunna växa
              och bestämma mer själva. Vi tar miljöproblemen på allvar, och
              vi tror på marknadens dynamik för att lösa dem.
            </seg>
            <seg n="c617739c">
              Framtidens ekoeffektiva ekonomi är både fri och grön. Den framtiden
              skapar trygghet i tider av finanskris och klimatkris.
            </seg>
          </u>
          <note type="speaker" n="1447d2c9">
            Anf. 32 LARS OHLY (v) replik:
          </note>
          <u who="lars_ohly_b0c789" xml:id="i-546e767a5262b817-2" n="ccf26b4e">
            <seg n="197aedd7">
              Herr talman! Jag vill också hälsa Roger Tiefensee välkommen till
              dagens partiledardebatt.
            </seg>
            <seg n="90db206a">
              Centerpartiet och Vänsterpartiet har en historia av samarbete,
              inte kring så många frågor men kring vissa, till exempel energifrågan.
              Vi har varit överens om att vi ska ersätta den skadliga kärnkraften
              med förnybara och hållbara energikällor. Det har vi varit av framför
              allt tre skäl. Det finns många fler, men här är tre huvudsakliga
              skäl mot kärnkraften:
            </seg>
            <seg n="e1a49d40">
              För det första är uranbrytning en av de mest miljöskadliga verksamheter
              man kan ägna sig åt, och eftersom kärnkraften förutsätter detta
              är kärnkraften ett dåligt miljöalternativ.
            </seg>
            <seg n="54dbba3b">
              För det andra är säkerhetsproblemen vid driften av kärnkraftverk
              och de därmed sammanhängande problemen med att länder med kärnkraft
              också kan utveckla kärnvapen ett avgörande argument mot att vi
              ska ha mer kärnkraft i världen.
            </seg>
            <seg n="de6ec4be">
              För det tredje är skapandet av det radioaktiva avfallet som det
              fortfarande inte finns hållbara lösningar för att förvara, ett
              oansvarigt sätt att producera energi på. Därför har Centerpartiet
              och Vänsterpartiet tidigare varit överens om att vi ska förhindra
              en kärnkraftsutbyggnad.
            </seg>
            <seg n="fd239e2c">
              Nu har Centerpartiet i regeringen kommit överens om att nya kärnkraftverk
              ska ersätta de gamla. Sverige ska bli kontinentens kärnkraftspark
              och exportera kärnkraftsel till Europa. Och Roger Tiefensees statsminister,
              Fredrik Reinfeldt, har deklarerat att vi också bör möjliggöra
              uranbrytning i Sverige. Tydligen ska Sverige även bli kontinentens
              urangruva.
            </seg>
            <seg n="d4533215">
              Min fråga till Roger Tiefensee är mycket enkel: Anser du och
              Centerpartiet att vi ska bryta uran i Sverige?
            </seg>
          </u>
          <note type="speaker" n="20db4ecb">
            Anf. 33 ROGER TIEFENSEE (c) replik:
          </note>
          <u who="roger_tiefensee_5248fd" xml:id="i-2991e49dd5a8dfa0-3" n="bb8d0297">
            <seg n="0cfdd0e6">
              Herr talman! Nej. Vi har ett kommunalt veto när det gäller uranbrytning.
              Det vill varken Centerpartiet eller något annat alliansparti ändra,
              och jag har inte sett några motioner från Vänsterpartiet eller
              något annat oppositionsparti om det heller. Det är den lokala
              bestämmanderätten som gäller när det ska avgöras om uran ska brytas.
            </seg>
            <seg n="4067bfc8">
              Så här är min och Centerpartiets inställning. Och Centerpartiet
              lokalt, som kommer att sitta och äga denna vetorätt, kommer att
              se till att det inte blir någon uranbrytning i Sverige.
            </seg>
            <seg n="dbf394e5">
              När det gäller klimat- och energiöverenskommelsen handlar det
              viktiga i den om att bygga ut alternativen. Det handlar om det
              tredje benet, som det pratades om i tidigare replikskiften. Det
              är det som är det viktiga kvittot. Vi bygger ut de gröna elcertifikaten.
              Alternativen kommer att växa. Det är otroligt viktigt att de som
              investerar i alternativ energi har en långsiktighet i energipolitiken.
            </seg>
            <seg n="a14f94d2">
              Jag har inte riktigt förstått hur ni i oppositionen tänker. Ni
              ska uppenbarligen pröva kärnkraftens vara eller icke vara varje
              mandatperiod. Det skapar ingen långsiktighet.
            </seg>
            <seg n="695e2ee3">
              Lars Ohly har också övergett sitt kärnkraftsmotstånd. Han säger
              att han ska pröva det. Det enda resultatet av Lars Ohlys och Vänsterpartiets
              energipolitik kommer att bli osäkrare kärnkraftsreaktorer, för
              ni kommer att stå där en dag och inse att det kanske hade varit
              bättre att byta ut en reaktor mot en ny för att få en säker reaktor.
              Det är resultatet av er energipolitik: osäkrare kärnkraft och
              mindre investeringar i alternativ energi. Långsiktigheten och
              förutsättningarna för dem som investerar finns inte där.
            </seg>
            <seg n="c7b6734c">
              (Applåder)
            </seg>
          </u>
          <note type="speaker" n="6a44c58d">
            Anf. 34 LARS OHLY (v) replik:
          </note>
          <u who="lars_ohly_b0c789" xml:id="i-546e767a5262b817-3" n="ccf26b4e">
            <seg n="7e286398">
              Herr talman! Vi måste ersätta kärnkraften med förnybara och hållbara
              energikällor. Därför satsar vi mycket mer på investeringar i just
              den typen av energi än vad regeringen gör. Vi vill inte bygga
              ny kärnkraft i Sverige. Vi är väldigt tydliga på den punkten.
            </seg>
            <seg n="34c05c74">
              Jag blir inte riktigt klar över vad Centerpartiet anser om uranbrytning
              i Sverige. Att vi har ett kommunalt veto är inte en garant för
              att det inte kommer att brytas uran i Sverige.
            </seg>
            <seg n="4566884b">
              Min fråga är: Tänker Centerpartiet och du, Roger Tiefensee, arbeta
              för att uranbrytning tillåts eller inte?
            </seg>
            <seg n="d0016ae6">
              Tänker du försöka förhindra uranbrytning i Sverige? Eller är
              det din statsminister Fredrik Reinfeldt som har avgörandet? I
              riksdagens frågestund sade han att överenskommelsen inom alliansen
              innebär att vi ska överväga att bryta uran i Sverige. Det är en
              del av den överenskommelse som Centerpartiet har ställt sig bakom.
            </seg>
            <seg n="b7c8a83d">
              Det är en dramatisk sväng jämfört med den energipolitik som Centerpartiet,
              Socialdemokraterna och Vänsterpartiet stod för före valet 2006.
              Jag beklagar om den svängen blir verklighet.
            </seg>
            <seg n="c7b6734c">
              (Applåder)
            </seg>
          </u>
          <note type="speaker" n="e66bfb7c">
            Anf. 35 ROGER TIEFENSEE (c) replik:
          </note>
          <u who="roger_tiefensee_5248fd" xml:id="i-2991e49dd5a8dfa0-4" n="bb8d0297">
            <seg n="be473529">
              Herr talman! Det Centerpartiet, statsministern och alla allianspartier
              är helt eniga om jag hoppas också Lars Ohly och övriga oppositionen
              är att vi ska ha ett starkt kommunalt veto så att man lokalt äger
              mandatet att stoppa uranbrytning. Jag har inte sett några förändrade
              förslag i den riktningen, men jag hoppas verkligen att Lars Ohly
              står upp för det. Det handlar om ett lokalt inflytande som är
              viktigt.
            </seg>
            <seg n="df045e4b">
              Centerpartiet i Skövde till exempel var med om att stoppa Socialdemokraterna
              när de ville börja bryta uran där. Det jag är trygg i är att centerpartister
              och andra kloka lokalpolitiker står upp och tar de besluten.
            </seg>
            <seg n="c0c1488c">
              Lars Ohly och hans kompisar har en del att svara på när det gäller
              historien. Men jag litar på centerpartister lokalt.
            </seg>
            <seg n="c7b6734c">
              (Applåder)
            </seg>
          </u>
          <note type="speaker" n="36129c99">
            Anf. 36 MARIA WETTERSTRAND (mp) replik:
          </note>
          <u who="maria_wetterstrand_62b632" xml:id="i-6f31e5cb4e494f30-2" n="2f39311c">
            <seg n="d2b29023">
              Herr talman! Jag konstaterar efter att ha lyssnat på Roger Tiefensees
              anförande att oklarheten om vilket alternativ den moderatledda
              alliansen erbjuder inför valet blir allt tydligare eller vad man
              ska säga om en oklarhet. Tidigare tog Roger Tiefensee upp arbetsrätten,
              en fråga där det finns en total splittring mellan partierna på
              högersidan om hur man ska göra. Vissa vill avskaffa LAS helt och
              hållet. Andra tycker att den ska vara kvar. Vissa vill göra försämringar.
            </seg>
            <seg n="946545ad">
              Du tog i anförandet upp frågan om grön skatteväxling. Det är
              en fråga där Miljöpartiet och Centerpartiet tidigare har stått
              på samma sida. När man tittar på den här regeringens politik ser
              man att skattehöjningarna på miljöområdet handlat om några ören
              medan skattesänkningarna på arbete har handlat om några tiotals
              miljarder. Det kan man knappast kalla för en enorm grön skatteväxling.
            </seg>
            <seg n="e77cd766">
              Den allra otydligaste frågan tycker jag ändå är småföretagarpolitiken
              och företagarpolitiken. Där tror jag att många hade stora förväntningar
              på regeringen när den tillträdde. Men det första som regeringen
              gjorde var att slå till direkt med en höjd skatt för småföretagare.
              Den nedsättning av arbetsgivaravgifterna som vi hade genomfört
              under det rödgröna styret den förra mandatperioden togs bort.
              Det innebar en skattechock för många småföretagare.
            </seg>
            <seg n="8e48e1b5">
              Efter tre år har nu regeringen valt att göra en liten återställning,
              men fortfarande är många småföretagare mycket besvikna på den
              här regeringens småföretagarpolitik. Den har för dem inneburit
              ökade kostnader.
            </seg>
            <seg n="b28f4a67">
              Miljöpartiet står starkt för att de mindre företagen i Sverige
              ska få skattelättnader, för att de förenklingar i regelbörda som
              regeringen talar om men inte lyckas genomföra också ska bli verklighet
              och för att tryggheten för småföretagarna i Sverige ska öka. Var
              står den moderatledda regeringen?
            </seg>
          </u>
          <note type="speaker" n="932a151c">
            Anf. 37 ROGER TIEFENSEE (c) replik:
          </note>
          <u who="roger_tiefensee_5248fd" xml:id="i-2991e49dd5a8dfa0-5" n="bb8d0297">
            <seg n="ad2c445f">
              Herr talman! Det är intressant att Maria Wetterstrand tar upp
              arbetsrätten. Vad jag vet är ni också oense, till exempel när
              det gäller turordningsregler. Jag tycker att det är mycket glädjande
              att Maria Wetterstrand och Miljöpartiet har medverkat till att
              man kan undanta två personer på arbetsplatser upp till tio anställda.
              Vad jag vet tycker inte Lars Ohly eller Mona Sahlin att det är
              en bra politik.
            </seg>
            <seg n="f56a8457">
              När det gäller arbetsrätten kan Maria Wetterstrand förtydliga
              hur deras helhet ser ut. Det är ingen hemlighet att Centerpartiet
              ser att vi behöver förändra turordningsregler som en del i att
              reformera svensk arbetsmarknad. De gör att ungdomar diskrimineras,
              missgynnas, särskilt i en sådan lågkonjunktur som vi är i nu.
            </seg>
            <seg n="4e66c4cf">
              När det gäller företagande och egenavgifter gör vi en satsning
              nu. Vi sänker egenavgifterna. Det är inte en återställare. Det
              är en bättre reform än den som fanns tidigare. Det är en större
              skattesänkning för egenföretagare. Vi har sänkt skatterna totalt
              för företag med 48 miljarder under mandatperioden. Det är en politik
              som gör att det är mer lönsamt att anställa och som gynnar investeringar
              och utveckling av småföretag.
            </seg>
            <seg n="d7852f32">
              Maria Wetterstrand och Miljöpartiet vill chockhöja skatten på
              att ha unga anställda och i stället flytta över den skattesänkningen
              till en generell arbetsgivaravgiftssänkning. Hur ger en chockhöjd
              skatt, 10 miljarder lite drygt, på att ha unga och gamla anställda
              fler jobb? Tvärtom kommer det att ge färre jobb. Ungefär 11 000
              jobb kommer att försvinna när ni höjer skatten för unga och gamla.
            </seg>
            <seg n="c7b6734c">
              (Applåder)
            </seg>
          </u>
          <note type="speaker" n="fcf66fbe">
            Anf. 38 MARIA WETTERSTRAND (mp) replik:
          </note>
          <u who="maria_wetterstrand_62b632" xml:id="i-6f31e5cb4e494f30-3" n="2f39311c">
            <seg n="c449bf43">
              Herr talman! Både utvärderingar och verkligheten har bevisat,
              tycker jag, att den skattesänkning som ni har gjort för ungdomar
              inte har varit särskilt kostnadseffektiv när det gäller att skapa
              fler jobb. Jag tror att den satsning som vi vill göra är betydligt
              starkare när det gäller att skapa fler jobb.
            </seg>
            <seg n="0b6dc863">
              Det handlar om att man riktar satsningarna till de ungdomar som
              står utanför arbetsmarknaden och att man gör en generell arbetsgivaravgiftssänkning
              som går till de små företagen i huvudsak. I den skattesänkning
              som den här regeringen har gjort har den allra största delen av
              pengarna gått till de största företagen.
            </seg>
            <seg n="32e76d63">
              Det är alltså moderat företagarpolitik. Den är så lite centerpartistisk
              så jag tror inte att man kan hitta ett uns av Centerpartiet i
              dessa uppgörelser. De små företagen har tvärtom på många sätt
              fått det sämre med den politik som den här regeringen har drivit.
              Jag tror att många av dem är både mycket förvånade och besvikna
              över det resultatet.
            </seg>
            <seg n="c7b6734c">
              (Applåder)
            </seg>
          </u>
          <note type="speaker" n="5f9b0fba">
            Anf. 39 ROGER TIEFENSEE (c) replik:
          </note>
          <u who="roger_tiefensee_5248fd" xml:id="i-2991e49dd5a8dfa0-6" n="bb8d0297">
            <seg n="61b1646d">
              Herr talman! Om jag förstår Maria Wetterstrand rätt handlar Miljöpartiets
              och vänsteroppositionens politik om att man först ska ta bort
              en skattesänkning för unga, 10 miljarder. Man ska tvinga ut fler
              unga i arbetslöshet. Sedan ska en del återanställas för 1 miljard.
              Det går inte ihop. Det skapar bara otrygghet. 11 000 jobb kommer
              att försvinna på det som vi redan ser av lågkonjunkturens effekter.
              Och sedan ska ni återanställa några.
            </seg>
            <seg n="c1014350">
              Det är cyniskt. Först ska ni kasta ut människor. Sedan ska några
              få möjlighet att komma tillbaks.
            </seg>
            <seg n="30e181f2">
              Jag pratar gärna om företagarpolitiken, 48 miljarder i skattesänkningar.
              Det som företagarorganisationer premierade allra högst, den slopade
              förmögenhetsskatten, vill inte Miljöpartiet återinföra vad jag
              vet.
            </seg>
            <seg n="09c34edb">
              Dina kompisar vill göra det. Det ska bli intressant att se hur
              ert alternativ ser ut.
            </seg>
            <seg n="10c73552">
              Vi har reformerat 3:12-regler, och vi har slopat medfinansieringen
              i sjukförsäkringen, bara för att ta några exempel. Jag står upp
              för och är stolt över den företagarpolitik vi har fört.
            </seg>
            <seg n="bf677596">
              Det behöver göras mer. Det är ingen hemlighet att Centerpartiet
              har högre ambitioner.
            </seg>
            <seg n="c7b6734c">
              (Applåder)
            </seg>
          </u>
          <note type="speaker" n="bc1dcbee">
            Anf. 40 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-843bfb6f52e65800-11" n="38b23fca">
            <seg n="3f3081a2">
              Herr talman! I onsdags morse för exakt en vecka sedan var Shamsia
              på väg till skolan. Hon gick tillsammans med fyra kompisar, fyra
              andra flickor i tonåren. Plötsligt dök män upp på motorcyklar,
              drog fram vattenpistoler och sprutade syra i ansiktet på flickorna.
              Hon kan bli blind för livet, och ansiktet är vanställt.
            </seg>
            <seg n="f3d318de">
              Shamsia säger till nyhetsbyrån AFP: Jag kommer att fortsätta
              att gå i skolan om de så ska döda mig. Mitt budskap till våra
              fiender är att även om de gör det här hundra gånger kommer jag
              att fortsätta att studera.
            </seg>
            <seg n="0ccf4760">
              Shamsia är en av hundratusentals flickor som numera har rätt
              att gå i skolan i sitt hemland Afghanistan. När talibanernas ledare
              mulla Omar med hjälp av al-Qaida styrde i Afghanistan var det
              förbjudet för flickor att gå i skolan. Mulla Omar störtades 2001,
              men nyheterna kommer nu i strid ström från Afghanistan om flickskolor
              som bränns ned och unga flickor som lemlästas av talibanska extremister.
            </seg>
            <seg n="8162594b">
              De internationella säkerhetsstyrkorna, bland annat svenska styrkor,
              befinner sig i Afghanistan med ett tydligt mandat från Förenta
              nationernas säkerhetsråd och på begäran av Afghanistans legala
              folkvalda regering.
            </seg>
            <seg n="8c3bfa5a">
              Nu vill två partier i denna riksdag att Sverige ska lämna Afghanistan.
              Låt oss vara klara över vad som står på spel: Med största sannolikhet
              skulle ett bortdragande av de internationella säkerhetsstyrkorna
              ur Afghanistan under överskådlig tid leda till att talibanerna
              och al-Qaida återigen tar över. Världens farligaste terroristorganisation
              skulle återigen få ett helt land som träningsläger och basområde.
              Detta plågade land skulle återigen kastas tillbaka in i en medeltida
              tyranni med ett kvinnoförtryck som vi inte ens kan föreställa
              oss.
            </seg>
            <seg n="21861bd3">
              Det är ingen tvekan om att de civila biståndsinsatserna i Afghanistan
              måste utökas. Fred och demokrati kan inte byggas med militära
              insatser, men utan de militära insatserna kommer det inte heller
              att gå att bygga upp landet, för då kommer tyrannerna att återigen
              ta över.
            </seg>
            <seg n="bdbac8c8">
              Till alla er unga svenskar, kvinnor och män, som nu tjänstgör
              i Afghanistan vill jag i dag rikta ett budskap: Tro inte på de
              svenska riksdagspartier som säger att er insats skulle vara meningslös
              eller orättfärdig! Vi vet att ert arbete är riskfyllt, men er
              insats är viktig för världen, för Afghanistan och för Shamsia.
              En bred majoritet bestående av fem av de sju partierna i denna
              riksdag stöder helhjärtat era insatser.
            </seg>
            <seg n="c7b6734c">
              (Applåder)
            </seg>
            <seg n="f1005387">
              Herr talman! Den socialdemokratiska skola som Sverige nu lämnar
              bakom sig har varit en sorteringsskola. De elever som har varit
              mer intresserade av en yrkesutbildning än av en högskoleutbildning
              har sorterats bort. Sverige har i långt större utsträckning än
              nästan alla andra länder akademiserat yrkesutbildningar; så har
              vi också haft mycket höga avhopp från gymnasiet, och som har sagts
              av bland annat Roger Tiefensee: Detta har varit en viktig orsak
              till den höga svenska ungdomsarbetslösheten.
            </seg>
            <seg n="ef46a071">
              De stora förlorarna i den socialdemokratiska skolan har varit
              arbetarbarnen. De barn som inte får pushning hemifrån har inte
              heller fått det i skolan.
            </seg>
            <seg n="3927163a">
              Nu förändras den svenska utbildningspolitiken i grunden. Det
              blir en ny och bättre lärarutbildning, nya läroplaner, nytt betygssystem,
              större disciplinära befogenheter åt lärarna, fler speciallärare,
              lärlingsutbildningar, yrkeshögskola och en ny gymnasieskola för
              att ta några exempel. Valet nästa år blir också ett val om utbildningspolitisk
              inriktning. Ska Sverige fortsätta mot en kunskapsskola med höga
              ambitioner för 2000-talet, eller ska vi återgå till en rödgrön
              flumskolepolitik?
            </seg>
            <seg n="c8215163">
              Herr talman! För lite och för sent. Det har varit vänstertrojkans
              kritik mot regeringens politik den här hösten. Mot varje enskild
              reform vi har föreslagit har oppositionen studsat upp och sagt:
              För lite och för sent! Det finns snart sagt inte en enda utgift
              i statens budget som inte vänstertrojkan vill öka. Ansvarslös
              överbudspolitik har fått ett ansikte. Man får bara hoppas att
              den politik ni nu föreslår inte skulle komma att föras om ni skulle
              få bilda regering.
            </seg>
            <seg n="0ecc6904">
              De två största länderna i EU med socialdemokratiska regeringar,
              Storbritannien och Spanien, har prövat den politik som ni nu föreslår.
              Vi kan studera hur det har gått. De har brassat på med utgiftsökningar
              utan like. Resultaten syns. Spaniens arbetslöshet är nu dubbelt
              så hög som Sveriges. Storbritannien har så stora budgetunderskott
              att man nu står inför omfattande nedskärningar i välfärden och
              omfattande skattehöjningar. Vänstertrojkan tycker att Sverige
              ska göra samma misstag.
            </seg>
            <seg n="21887e93">
              Jag har letat i den ekonomisk-politiska debatten efter några
              ekonomer som stöder förslagen om stora skattehöjningar mitt i
              en lågkonjunktur. Vet ni hur många jag har hittat? Inga, faktiskt.
              Noll. Zero. Så många ekonomer har jag hittat som stöder tanken
              på stora inkomstskattehöjningar eller skattehöjningar på arbete
              mitt i en lågkonjunktur. Att dra in köpkraft, att hårdare beskatta
              arbete mitt i en lågkonjunktur är naturligtvis precis tvärtemot
              vad som behövs.
            </seg>
            <seg n="264cf652">
              Ni verkar tro att höjd beskattning på arbete och företagande
              inte påverkar utbudet av arbete och företagande. Men jämför då
              hur ni själva resonerar om andra skatter. Jag lyssnade på Maria
              Wetterstrand här nyss. Ni är ju för högre skatter på bensin därför
              att ni tror att det då förbrukas mindre bensin. Ni, liksom vi
              alla, är för höga skatter på alkohol därför att vi tror att det
              leder till att det förbrukas mindre alkohol. Men om höga skatter
              på alkohol leder till att det förbrukas mindre alkohol och om
              höga skatter på bensin leder till att det förbrukas mindre bensin
              till vad leder då höga skatter på arbete?
            </seg>
            <seg n="c7b6734c">
              (Applåder)
            </seg>
            <seg n="4108abfa">
              Herr talman! Jag vill läsa innantill i ett brev som skrevs för
              exakt ett år sedan, den 10 oktober 2008. Brevet skrevs av Mona
              Sahlin, och mottagare var Lars Ohly.
            </seg>
            <seg n="10577319">
              Här är brevet, och jag citerar: En förutsättning för fördjupat
              samarbete är att man utan förbehåll måste ställa upp på det regelverk
              som gäller för den ekonomiska politiken.
            </seg>
            <seg n="e89a3e83">
              Det är starka ord. Förutsättning. Att utan förbehåll ställa upp
              på regelverket.
            </seg>
            <seg n="67376386">
              Jag delar Mona Sahlins uppfattning att ska man sitta och ta ansvar
              för Sverige måste man ställa upp på detta regelverk. Det handlar
              djupast sett om att den yttersta konsekvensen för vanliga människor
              ju är att man annars kan komma tillbaka till de mycket höga räntenivåer
              som vi hade för ett antal årtionden sedan.
            </seg>
            <seg n="edc64ecb">
              Lars Ohly föll till föga efter det här brevet och släpptes in
              i samarbetet ett kort tag senare. Men den 6 oktober i år, det
              vill säga i förra veckan, skriver Lars Ohly i sin budgetmotion:
              Utgiftstaket bör reformeras eller helt avvecklas.
            </seg>
            <seg n="b58401cf">
              För det andra skriver han: Besluten om räntan måste underställas
              riksbanksfullmäktige.
            </seg>
            <seg n="0826971a">
              Det betyder i klartext att räntebesluten ska politiseras igen.
            </seg>
            <seg n="5395271c">
              För det tredje skriver han: Dagens överskottsmål ska ersättas
              med något annat.
            </seg>
            <seg n="44a6d874">
              När jag läser vad Lars Ohly skrev i sin motion i förra veckan
              och jämför det med Mona Sahlins brev är det något jag inte förstår.
              Anser Mona Sahlin att Lars Ohlys budgetmotion från förra veckan
              uppfyller de krav hon ställt? Och om den inte gör det, varför
              är Lars Ohly då kvar i samarbetet? Här står det ju om en förutsättning
              utan förbehåll för att han skulle få vara med i samarbetet. Det
              vore intressant om ni kunde reda ut det här i replikskiftena.
            </seg>
            <seg n="6655ef5c">
              Herr talman! Mot varandra i nästa års val står två alternativ
              det ena ansvarsfullt och långsiktigt med arbetslinjen i fokus,
              det andra alternativet med ett recept som kommer att innebära
              stora skattehöjningar och räntehöjningar för vanliga människor.
            </seg>
            <seg n="99c3438e">
              Valet borde vara enkelt.
            </seg>
            <seg n="c7b6734c">
              (Applåder)
            </seg>
          </u>
          <note type="speaker" n="ef480632">
            Anf. 41 MONA SAHLIN (s) replik:
          </note>
          <u who="mona_sahlin_fba046" xml:id="i-5b42207fe5ef4fec-11" n="a75d3dbf">
            <seg n="c0ed9832">
              Herr talman! Det kom tio sekunder på slutet om er egen politik.
            </seg>
            <seg n="239a4db2">
              Överbudspolitik, säger Jan Björklund. Men låt mig betona: Jag
              bjuder inte över. Jag tänker bjuda motstånd mot det som jag uppfattar
              och som svenska folket alltmer ser är effekterna av den politik
              som ni nu har bedrivit i tre år.
            </seg>
            <seg n="2d81e8e2">
              Jag vill fråga om Folkpartiets och Jan Björklunds skolpolitik.
              Skolverket rapporterade för bara några veckor sedan om att kunskapsresultaten
              i den svenska skolan sjunker. Det är allvarligt, och det är ett
              ansvar som vi alla är med och delar, också jag. Skolans viktigaste
              uppgift är ju att förmedla kunskap till våra barn.
            </seg>
            <seg n="e6b17ec8">
              Skolverket konstaterar att en sammanhållen skola leder till bättre
              kunskapsresultat. Dessutom säger de att decentralisering och differentiering
              leder till sämre resultat.
            </seg>
            <seg n="3777aeea">
              Jan Björklund vill nu öppna möjligheten att sätta betygsliknande
              omdömen på förskoleklasser. Du vill inte se ett sammanhållet system.
              Tvärtom tycker du att de enskilda skolorna ska utforma de här
              omdömena själva. De förskollärare som vill använda gängse betygsskala
              med IG och MVG för sexåringar ska kunna göra det.
            </seg>
            <seg n="7768bf35">
              Det går ju på tvärs mot Skolverkets slutsatser och verkligen,
              tycker jag, mot sunt förnuft. Du vill se mindre och inte mer sammanhållning,
              och det kommer att leda till sämre resultat. Varför står du inte
              för ett sammanhållet och likvärdigt system för Sveriges sexåringar?
            </seg>
            <seg n="c0f164c7">
              Ärligt talat, Jan Björklund, tror du verkligen att förskolebarn
              som knappt har lärt sig knyta skorna är betjänta av att rangordnas
              enligt den traditionella svenska betygsskalan?
            </seg>
          </u>
          <note type="speaker" n="11e9b204">
            Anf. 42 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-843bfb6f52e65800-12" n="38b23fca">
            <seg n="084a2ffe">
              Herr talman! Nej, det tror jag verkligen inte. Därför tror jag
              ingen kommer att använda den. Jag tror inte att någon svensk förskollärare
              kommer att göra det.
            </seg>
            <seg n="183fe765">
              Däremot anser jag att föräldrar har rätt till information. Det
              är här det har varit en stor klyfta mellan våra båda partier.
              Vi anser att föräldrar i grundskolan har rätt till information
              om hur det går för deras barn i skolan. Därför inför vi nu en
              skyldighet för skolan att ge föräldrarna skriftlig information
              i samband med utvecklingssamtalen. Jag litar fullständigt på att
              Sveriges förskollärare och Sveriges lärare klarar av att utforma
              den så att det blir lämpligt och rimligt. Jag tror ingen kommer
              att skriva betyg till sexåringarna. Ni ser ju spöken på ljusa
              dagen. Det finns inte i verklighetens värld.
            </seg>
            <seg n="395f1b75">
              Däremot är det viktigt att föräldrar får information om hur det
              går för barnen. Det är inte skolans barn. Det är inte samhällets
              barn. Det är föräldrarnas barn. Den attityden måste vi faktiskt
              ha, och föräldrarna har rätt till den informationen.
            </seg>
            <seg n="97b72b7b">
              Mona Sahlin! Jag ställde en fråga. Du kan välja att gå runt den,
              men jag undrar över brevet till Lars Ohly. Utan förbehåll ska
              han uppfylla kraven på finanspolitiska spelregler. Det är en förutsättning
              för att han ska ingå i samarbetet. Anser Mona Sahlin att han uppfyller
              reglerna? Om han inte gör det, varför är han då kvar i samarbetet?
            </seg>
            <seg n="c7b6734c">
              (Applåder)
            </seg>
          </u>
          <note type="speaker" n="fa8bfefe">
            Anf. 43 MONA SAHLIN (s) replik:
          </note>
          <u who="mona_sahlin_fba046" xml:id="i-5b42207fe5ef4fec-12" n="a75d3dbf">
            <seg n="7236fed6">
              Herr talman! Nu var det inte Jan Björklunds replik på mitt anförande
              utan det var mina frågor.
            </seg>
            <seg n="c6adc36f">
              Jan Björklund säger att jag inte borde se spöken på ljusan dag.
              Det gör jag inte. Jag ser Jan Björklund som utbildningsminister.
            </seg>
            <seg n="7f1445aa">
              Det är därför jag ställer frågan.
            </seg>
            <seg n="859283d5">
              Jag har både själv haft barn i skolan och har nära vänner och
              bekanta som har barn i skolan i dag, och hela tiden, inklusive
              min egen erfarenhet sedan många år tillbaka, har man fått information
              om hur det går för barnen. Det är inte det som diskussionen gäller.
              Vad det i det här fallet handlar om är om man vill eftersträva
              en likvärdig och sammanhållen skolpolitik som också möjliggör
              för förskolor eller skolor att sätta betygsliknande skriftliga
              omdömen på förskolebarn. Till det säger jag nej.
            </seg>
            <seg n="1d5f34ff">
              Jag tycker att man borde få, typ tappa mjölktänderna innan man
              riskerar att utsättas för IG eller MVG. Det är den principiella
              frågan, Jan Björklund. Varför inte sätta ned foten och säga: Information
              är bra, men betygsliknande omdömen ska man inte utsätta förskoleungar
              för.
            </seg>
          </u>
          <note type="speaker" n="28f999b1">
            Anf. 44 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-843bfb6f52e65800-13" n="38b23fca">
            <seg n="204b5bf1">
              Herr talman! Mona Sahlin har fått de här omdömena, berättar hon
              själv. Det kan bero på att Mona Sahlin har bott i Nacka. Den borgerliga
              kommunledningen i Nacka bröt i åratal mot reglerna som den gamla
              regeringen hade om att man inte fick ge skriftlig information.
              Men Mona Sahlin tycker uppenbarligen att den informationen har
              varit bra. Det tycker jag också. Och jag tycker att alla kommuner
              i Sverige ska ha skyldigheten att ge föräldrarna information.
            </seg>
            <seg n="42a79355">
              Det är intressant att Mona Sahlin pekar på Skolverkets rapport
              som visar på sjunkande kunskapsresultat. Socialdemokraterna har
              i 15 år förnekat att vi har några problem i den svenska skolan.
              Det är precis därför vi lägger om den svenska utbildningspolitiken
              just nu, från den gamla flumpolitiken, för att vi ska höja resultaten
              igen.
            </seg>
            <seg n="4f5d29f7">
              När det gäller tidigare betyg skulle det så småningom i dag vara
              intressant att höra om det kommer att bli betyg från årskurs 6
              om ni vinner valet. Kommer en ny lärarutbildning att genomföras
              om ni vinner valet? En ny gymnasieskola protesterar ni mot. Ni
              vill ju ha kvar den gamla skolpolitiken, just den som Skolverket
              konstaterar har skapat problemen. Detta blir en viktig valfråga.
            </seg>
          </u>
          <note type="speaker" n="e01b0d17">
            Anf. 45 LARS OHLY (v) replik:
          </note>
          <u who="lars_ohly_b0c789" xml:id="i-546e767a5262b817-4" n="ccf26b4e">
            <seg n="d4e30cde">
              Herr talman! Vi har en global finanskris, som flera har påpekat.
              Det har gjort att samtliga ekonomier i världen har påverkats negativt.
              Tillväxten har blivit negativ i flertalet länder. Arbetslösheten
              har ökat. Det här är naturligtvis inte regeringens fel. Det är
              inte heller någon utpekad politisk makt som kan bära hela ansvaret
              för detta.
            </seg>
            <seg n="524ef97c">
              Regeringen är däremot ansvarig för den politik som möter den
              globala finanskrisen, och där ser vi att regeringen misslyckas.
              150 000 jobb har försvunnit det senaste året. 70 000 fler lever
              nu i det som regeringen själv brukar kalla för utanförskap jämfört
              med när regeringen tillträdde. 60 000 välfärdsarbetare sägs upp
              inom sjukvård, skola, barnomsorg och äldreomsorg enligt regeringens
              egna siffror.
            </seg>
            <seg n="5e281825">
              I EU har man i genomsnitt en lägre arbetslöshet än i Sverige.
              För första gången har Sverige högre arbetslöshet än EU. För första
              gången har Sverige högre arbetslöshet än Finland. I Norge, med
              en rödgrön regering, har man drygt 3 procents arbetslöshet. Vi
              kommer att komma upp i en bit över 11 procent enligt prognoserna
              för nästa år.
            </seg>
            <seg n="2a24fca9">
              Ett skäl till detta är att byggsektorn fullständigt har rasat.
              I år byggs det 17 000 nya bostäder trots att det de närmaste fem
              åren är 636 000 ungdomar som kommer att flytta hemifrån och behöva
              en ny bostad. En av dem är min grabb Max. Lycka till Max, säger
              jag. Med den här regeringens politik kommer du inte att få en
              bostad förrän du går i pension.
            </seg>
            <seg n="0fa8349a">
              Vi vill satsa på att bygga nya bostäder, på att faktiskt ha ett
              investeringsprogram för att människor ska kunna efterfråga billiga
              hyresrätter som byggs på ett ekologiskt sätt. Ni satsar nästan
              ingenting för att möta byggkrisen och bostadsbristen och därigenom
              också skapa arbete på en byggarbetsmarknad som sjunker. Varför,
              Jan Björklund?
            </seg>
          </u>
          <note type="speaker" n="0ed1aad3">
            Anf. 46 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-843bfb6f52e65800-14" n="38b23fca">
            <seg n="472d3d7a">
              Herr talman! Vi vill satsa, säger Lars Ohly. Jag tror att han
              skulle kunna gå upp vilket klockslag som helst, i vilken debatt
              som helst och vilken dag som helst under dessa fyra år och i kammaren
              säga: Vi vill satsa! Det finns ingenting som inte Lars Ohly vill
              satsa på. Allt ska det satsas på.
            </seg>
            <seg n="e72debbb">
              Problemet är bara att när jag frågar Mona Sahlin om hon tror
              på Ohly vägrar hon att prata om det. Lars Ohly kan möjligen reda
              ut det här. En förutsättning för alla dessa satsningar är just
              att du överger utgiftstak, överskottsmål och de finanspolitiska
              reglerna. Det är ju så du får ihop din budget, genom att strunta
              i alla de reglerna.
            </seg>
            <seg n="fdafeb1a">
              Den 6 oktober, förra veckan, skriver du i en motion tillsammans
              med ditt parti, med dig själv som första namn, att de här reglerna
              ska avskaffas, Lars Ohly. Då vill jag ställa en fråga till dig.
              Det var så att vi hade en sådan här debatt i juni där jag frågade
              om du står för de här reglerna. Då säger du väldigt tydligt här
              i kammaren jag läste protokollet i går eftermiddag inför dagens
              debatt: Svaret är ja. Vi står för reglerna.
            </seg>
            <seg n="8a59eab3">
              Det är så otroligt. Jag frågar: Står du för reglerna? Svaret
              är ja, svarar du, och i förra veckan väcker du en motion om att
              de ska avskaffas för att du ska få råd med alla dina satsningar.
              Nu måste jag fråga: Vad är det som har förändrats sedan juni?
            </seg>
          </u>
          <note type="speaker" n="6a74c448">
            Anf. 47 LARS OHLY (v) replik:
          </note>
          <u who="lars_ohly_b0c789" xml:id="i-546e767a5262b817-5" n="ccf26b4e">
            <seg n="89e1c331">
              Herr talman! Jan Björklund väljer att inte svara på frågorna
              i min replik, nämligen hur vi ska få fart på arbetsmarknaden,
              framför allt byggarbetsmarknaden. Hur ska vi kunna bygga bostäder
              till alla dem som i dag är bostadslösa och alla de ungdomar som
              de närmaste åren kommer att bli bostadslösa med er politik? Hur
              ska vi kunna bygga fler hyresrätter som människor med vanliga
              inkomster kan efterfråga? Jag förstår att Jan Björklund vill undvika
              den diskussionen därför att regeringens politik är oförlåtligt
              svag.
            </seg>
            <seg n="e4de488d">
              Jag vill inte satsa på skattesänkningar för de rika. Jag vill
              inte öka klyftorna mellan kvinnor och män. Jag vill inte att vi
              ska satsa på att förstärka de orättvisor som redan finns i samhället.
              Jag vill i stället satsa på att minska de orättvisorna, bygga
              bort bostadsbristen, öka välfärden och minska klyftorna i samhället.
              För att göra det har vi tre partier ett samarbete som utgår från
              de ekonomiska regelverk som finns. Dem kommer vi att hålla i fortsättningen
              också. Jag kommer dock inte att ändra uppfattning. Det hoppas
              jag inte är förutsättningen för någon del av vårt samarbete. Men
              vi kommer att hålla oss till de ekonomiska regelverken. Det är
              en del av vårt samarbetes grund.
            </seg>
          </u>
          <note type="speaker" n="1c63e89f">
            Anf. 48 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-843bfb6f52e65800-15" n="38b23fca">
            <seg n="d4c94c1a">
              Herr talman! Nu försöker Lars Ohly sitta på alldeles för många
              stolar samtidigt. Du står här och kritiserar mig för att jag inte
              satsar på det ni vill satsa på i er motion, men ni lyckas ju satsa
              på det därför att ni struntar i utgiftstaken. I nästa andetag
              säger du att ni står för utgiftstaken ihop med Mona Sahlin. Du
              får välja hur många stolar du vill sitta på samtidigt.
            </seg>
            <seg n="15adb4b4">
              Att ni vill ha utgifter för precis allting är liksom ingen nyhet.
              Jag tror att journalisterna på läktaren gäspar när du säger att
              ni vill satsa på något, för det är det du alltid säger. Frågan
              är hur det ska gå ihop. Det är där du inte är trovärdig, Lars
              Ohly.
            </seg>
            <seg n="565b5ce5">
              Låt oss tala om byggande. Vi gör nu en enorm investering i infrastruktur
              som åstadkommer mycket byggande. Dessutom vill jag säga att den
              enskilt viktigaste förutsättningen för att få i gång byggandet
              är låga räntor. Det är räntenivåerna som hotas om man överger
              de finanspolitiska ramverken, Lars Ohly. Er politik skulle i verkligheten
              inte leda till ökat byggande.
            </seg>
            <seg n="48e02f2f">
              Problemet för dig, Lars Ohly, är att du försöker sitta på alla
              stolar samtidigt. Du försöker vara alla goda gåvors givare samtidigt
              som du ska samarbeta med andra partier. Det går inte ihop.
            </seg>
          </u>
          <note type="speaker" n="203b649f">
            Anf. 49 MARIA WETTERSTRAND (mp) replik:
          </note>
          <u who="maria_wetterstrand_62b632" xml:id="i-6f31e5cb4e494f30-4" n="2f39311c">
            <seg n="2742c6d3">
              Herr talman! I dag är det mindre än ett år kvar till valet. Det
              är väl på tiden att de moderatledda partierna börjar formulera
              sin politik för nästa mandatperiod. I går tillsattes tio arbetsgrupper
              som ska ta fram förslag för en ny politik. Det är bra, även om
              ni ligger ett halvår efter våra rödgröna arbetsgrupper och ett
              par månader efter vad ni själva egentligen hade tänkt er.
            </seg>
            <seg n="c4daabc6">
              Frågan är nu vad den nya politiken blir som ska drivas nästa
              mandatperiod om ni skulle få möjligheten. Jag hörde inte Jan Björklund
              säga i princip någonting om det i sitt anförande.
            </seg>
            <seg n="a901a99c">
              Vi rödgröna är eniga om stora delar av inriktningen på vår politik,
              till exempel att trygghetssystemen ska erbjuda trygghet och inte
              otrygghet. Förr i tiden pratades det om den osynliga handens ekonomiska
              politik. Den här regeringen har skapat sin egen version den kalla
              handens politik. Det är den kalla handens politik som viner över
              alla dem som har råkat bli sjukskrivna eller arbetslösa. När den
              här regeringen säger att det ska löna sig att jobba ska man förstå
              att vad de egentligen menar är att det ska kosta ordentligt att
              vara sjuk eller arbetslös. Den här kalla handen sträcks inte ut
              till dem som har behov av att ta sig upp igen. Den ger inte människor
              möjlighet att utvecklas eller pröva på något nytt, utan den knuffar
              människor ned i otrygghet.
            </seg>
            <seg n="8cf22f1c">
              Efter tre år av moderatledd politik ser vi effekterna av den.
              En halv miljon människor har lämnat a-kassan. Ungdomsarbetslösheten
              var 29 procent andra kvartalet i år. Det kommer att slängas ut
              tiotusentals personer från sjukförsäkringen. Frågan nu inför nästa
              mandatperiod är om ni avser att gå till val på ytterligare försämringar
              i trygghetssystemen som en viktig del av er jobbpolitik.
            </seg>
          </u>
          <note type="speaker" n="2dcdbda2">
            Anf. 50 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-843bfb6f52e65800-16" n="38b23fca">
            <seg n="b0eb7451">
              Herr talman! Bortsett från den något överdrivna polemiken väljer
              jag att ta fasta på en sak som Maria Wetterstrand sade, nämligen
              om människor som är utförsäkrade ur arbetslöshetsförsäkringen.
              Här hoppas jag mycket att Miljöpartiet i den rödgröna trojkan
              ska ha en positiv inverkan.
            </seg>
            <seg n="e7b5a747">
              Det finns i dag över en miljon människor i Sverige som står utanför
              arbetslöshetsförsäkringen. Jag är helt medveten om att summan
              har ökat något på grund av våra reformer, men huvuddelen stod
              utanför arbetslöshetsförsäkringen redan förut. Detta är, tycker
              jag, en stor otrygghet i samhället som vi borde ta tag i. Det
              finns obligatoriska sjukförsäkringar, och vi kan diskutera exakta
              regler för dessa men alla betalar och omfattas av dem. Men just
              på arbetslöshetssidan har vi inte detta. Historiskt beror det
              på att Socialdemokraterna just på detta område inte har velat
              ha obligatorisk arbetslöshetsförsäkring. Man har tyckt att det
              har varit viktigare att facket ska ha hand om detta än att alla
              ska omfattas.
            </seg>
            <seg n="80be5b8e">
              Här vet jag att Miljöpartiet och de borgerliga partierna tycker
              likadant. Jag är beredd att verkligen bjuda in till samarbete
              och lyssna på och ta fasta på vad Maria Wetterstrand säger om
              utförsäkring ur arbetslöshetsförsäkringen. Därför undrar jag om
              vi gemensamt inför nästa mandatperiod kan införa en allmän arbetslöshetsförsäkring
              i Sverige.
            </seg>
          </u>
          <note type="speaker" n="99dd4738">
            Anf. 51 MARIA WETTERSTRAND (mp) replik:
          </note>
          <u who="maria_wetterstrand_62b632" xml:id="i-6f31e5cb4e494f30-5" n="2f39311c">
            <seg n="52e6f5a2">
              Herr talman! Jag tycker att det nästan börjar bli lite roligt
              hur Jan Björklund fullständigt undviker att svara på alla de frågor
              som ställs. Det är anmärkningsvärt att svaren när det gäller vilken
              politik som den moderatledda alliansen avser att gå till val på
              inför nästa val är fullständigt oklara.
            </seg>
            <seg n="f3ea28bf">
              Vi ser i dag över en halv miljon människor som har lämnat a-kassan.
              Jan Björklund säger att det är några fler än tidigare. En halv
              miljon är ganska många människor. Jag ser inte heller att du verkar
              försvara den här politiken. Jag får återgå till min fråga. Ni
              har ansett att detta att det ska kosta ordentligt att vara sjuk
              och arbetslös har varit en viktig bärande del av jobbpolitiken.
              Om man plötsligt får kraftigt sämre ekonomi när man är sjuk kommer
              man plötsligt att bli frisk och få jobb. Kommer detta att fortsätta
              att vara en viktig del av er jobbpolitik? Kommer ni att fortsätta
              att försämra trygghetssystemen under nästa mandatperiod? Vi ser
              att arbetslösheten ökar. Är det svaret som ni har för väljarna
              även inför nästa val?
            </seg>
          </u>
          <note type="speaker" n="412f16b8">
            Anf. 52 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-843bfb6f52e65800-17" n="38b23fca">
            <seg n="d840ad70">
              Herr talman! Maria Wetterstrand anklagar mig för att jag i dag
              inte har svaren på vilken politik som ska föras inför nästa period
              när grupperna tillsattes i går. Vi är snabba, men så snabba är
              vi inte. I god tid före valet ska vi naturligtvis leverera våra
              valmanifest, precis som jag utgår från att ni kommer att leverera
              era. Men grupperna tillsattes i går, så i dag finns inte de färdiga
              svaren.
            </seg>
            <seg n="eaa97bd2">
              Vi kommer att fortsätta att stå för arbetslinjen. Arbetslöshetsförsäkringen
              i Sverige ska aldrig vara en evighetsförsörjning. Arbetslöshetsförsäkringen
              är till för att man ska få en viss tid att ställa om och skaffa
              sig ett nytt jobb eller skapa de förutsättningar som behövs för
              att man ska bli gångbar på arbetsmarknaden. Det är därför vi har
              en arbetslöshetsförsäkring. De förändringarna som vi har gjort
              kommer inte att rivas upp eller återställas om vi får styra. Det
              är riktiga förändringar som vi har gjort. De försvarar arbetslinjen.
              Människor som är arbetsföra ska arbeta på arbetsmarknaden. Vi
              ska inte ha evighetsförsörjning i arbetslöshetsförsäkringen.
            </seg>
            <seg n="de4db8f6">
              Den intressanta frågan som jag tar fasta på är att Maria Wetterstrand
              också är bekymrad över att så många står utanför försäkringen.
              Det finns en lösning i ert partiprogram, nämligen allmän arbetslöshetsförsäkring.
              Där hoppas jag att vi kan samla oss under nästa mandatperiod.
            </seg>
          </u>
          <note type="speaker" n="b4de1323">
            Anf. 53 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-3252d4ec9411b51c-2" n="f6eca04e">
            <seg n="0bb9c779">
              Herr talman! Den här debatten förs i skuggan av en finanskris
              och de konsekvenser som den har fått över hela världen, också
              naturligtvis för Sverige som ett litet och tungt exportberoende
              land. Det här spelar en dramatisk roll för svenska företags möjligheter
              att sälja sina produkter i omvärlden. Det spelar i sin tur en
              stor roll för hur många människor som har jobb i Sverige, och
              det spelar en jättestor roll för skatteintäkterna på den nationella
              nivån, för våra landsting och för våra kommuner. Vi går inte skadeslösa
              igenom den här situationen.
            </seg>
            <seg n="49123fd4">
              Det börjar nu synas tecken på en återgång. Ljustecknen blir allt
              fler. De positiva signalerna hörs allt tydligare. Om det skulle
              vara så har vi inte bara haft en dramatisk nedgång på kort tid
              utan också i bästa fall en snabb återkomst. Det är naturligtvis
              i varje läge ofantligt viktigt att den politik som bedrivs innebär
              att man fattar beslut som är långsiktigt kloka och som kortsiktigt
              spelar roll för att motverka effekterna. Det svenska ekonomiska
              regelverket är så utformat att vi under tider av dramatiska nedgångar
              ska kunna ha ett underskott i statens finanser för att bädda för
              återgången så snabbt som möjligt.
            </seg>
            <seg n="784585b9">
              Det är viktigt att göra rätt, och det är viktigt att ta ansvar.
            </seg>
            <seg n="7341b13b">
              Låt oss titta tillbaka lite grann på mandatperioden när regeringen
              under de första åren hade goda ekonomiska tider. Hela Sverige
              hade goda ekonomiska tider, och hela vår omvärld hade det så.
              Då var regeringen försiktig med utgifterna. Vi höll tillbaka utgiftskrav.
              Vi genomförde viktiga reformer för att Sverige ska fungera bättre,
              för att fler människor ska komma i arbete och för att de som har
              varit sjukskrivna länge ska få möjlighet att med hjälp av rehabilitering
              komma tillbaka på arbetsmarknaden. Under den tiden satsade oppositionen
              på dramatiska utgiftskalas. Om det hade blivit riksdagens beslut
              hade vi inte haft de reserver förråd som har varit nödvändiga
              under den dramatiska tiden. Då hade det handlat om tuffa besparingar
              och nedskärningar på område efter område. Det finns viktiga lärdomar
              att dra av detta och av den kris vi gick igenom i början av 90-talet
              till följd av 80-talets låtgåekonomi.
            </seg>
            <seg n="8d01e6c6">
              När man tittar på oppositionens budgetalternativ slås man av
              spretigheten, av oviljan, eller möjligen av oförmågan, att lägga
              fram gemensamma förslag. Men en sak är man uppenbarligen överens
              om, nämligen att detta är SM i skattehöjning. Alla överträffar
              sina tidigare häftigaste prestationer. Frågan är inte om det blir
              en skattechock om olyckan skulle vara framme och det blir ett
              regeringsskifte, utan frågan är hur stor den kommer att bli.
            </seg>
            <seg n="65dcd628">
              Miljöpartiet presterar personligt rekord skattehöjningar på 17
              miljarder kronor. Ännu högre når Socialdemokraterna som åstadkommer
              21 miljarder kronor. Obestridliga mästare i den här grenen blir
              ändå Vänsterpartiet 55 miljarder kronor, alltså 55 tusen miljoner
              kronor! Att vänstersidan vill ha skattehöjningar och att Vänsterpartiet
              vinner är väl ungefär lika överraskande som om påven skulle konstatera
              att han är katolik.
            </seg>
            <seg n="e86586a0">
              Men det finns stora skillnader mellan partierna. Jag såg att
              SVT:s Aktuellt konstaterade att skillnaden är så stor att den
              motsvarar de totala kostnaderna för polisen, för alla fängelser
              och för domstolarna enorma skillnader mellan partierna.
            </seg>
            <seg n="0bf7c03f">
              Jag såg hur Aftonbladet dagen efter budgetpresentationerna beskrev
              de stora skillnaderna. Det gäller inkomstskatterna, förmögenhetsskatten,
              synen på pensionärerna, hushållstjänster, bensinskatten, taket
              i a-kassa, nedtrappning av a-kassan, taket i sjukförsäkringen,
              tillfällig sjukersättning, skolan och bidragen till kommunerna.
              Så här skulle jag kunna hålla på, men jag har bara 10 minuters
              talartid, herr talman.
            </seg>
            <seg n="853132e9">
              Skillnaderna till trots är det inte de som är det allvarliga,
              utan det allvarliga är vad de här partierna så småningom kommer
              att komma överens om, innehållet i politiken när man så småningom
              kommer att sluta sig samman kring en gemensam politik. Det är
              det faktiska innehållet som är bekymmersamt.
            </seg>
            <seg n="72319a4b">
              De här budgetalternativen visar att svenska folket står inför
              ett vägval. Ska det bli mindre inflytande för politikerna, eller
              större på enskilda människors bekostnad? Ska det bli större eller
              mindre egenmakt till enskilda och familjer? Ska valet resultera
              i större eller mindre ekonomiska marginaler för hushållen? Hur
              blir det blir det fler eller färre jobb? Det är det som diskussionen
              ytterst handlar om.
            </seg>
            <seg n="1ddcb89a">
              Partierna har olika recept om jag ska låna vokabulären från mitt
              ansvarsområde i regeringen. Recepten är helt olika. Det är inte
              så konstigt om recepten blir fel om man har gjort en felaktig
              diagnos, och det menar jag att vänstersidan har gjort. Skattehöjningar
              som lösningar i ett land med världens näst högsta skattetryck
              kommer inte att leda till bot för patienten. Det leder inte till
              fler jobb, utan det är precis tvärtom. Den utsagan är evidensbaserad.
            </seg>
            <seg n="cd736f23">
              Jag vill också ha större skatteintäkter, men den teknik som vi
              använder är att ge möjlighet för fler människor att komma i arbete
              och bidra med ytterligare skatteintäkter, inte att höja skattesatserna
              för färre personer som arbetar. Jag menar att det är skillnader
              som är ofantligt viktiga. Vår politik leder till långsiktig stabilitet
              och innebär ansvarstagande inför tider som komma skall, med en
              demografisk utmaning som kommer att vara betydande för ett land
              som Sverige. På vårdområdet talar vi om och verkar för höjd patientsäkerhet,
              och samma sak bör naturligtvis gälla inom ekonomisk politik. Det
              som vänstersidan står för är en politik som är äventyrlig och
              som äventyrar den ekonomiska tryggheten i Sverige.
            </seg>
            <seg n="0e51c2be">
              Vad betyder skatteskillnaderna i praktiken? Låt oss titta på
              vad som hade hänt om vänstersidans budgetalternativ genomgående
              hade vunnit i de omröstningar som kammaren har hållit. Sanningen
              är den att ett vanligt hushåll med två vuxna arbetande hade haft
              3 000 kronor mer per månad i skatt, alltså 3 000 kronor mindre
              att leva på varje månad. Omsätt det i vad man får för de här pengarna
              och tänk på konsekvenserna. Vad skulle det leda till?
            </seg>
            <seg n="eec964c0">
              Nu har man inte vågat stå upp för den politiken hela tiden utan
              har, som Jan Björklund var inne på tidigare, anammat vår politik,
              låt vara med sex månaders fördröjning. Men oppositionens grundsyn
              är den omvända mot vår. När vi vill öka människors möjlighet att
              utforma sitt liv som de vill säger oppositionen tvärtom.
            </seg>
            <seg n="52160311">
              Vi har lagt ned mycket arbete på att åstadkomma en situation
              där vi genomför satsningar som är långsiktigt väldigt betydelsefulla.
              Det handlar om investeringar i infrastruktur. Det handlar om stora
              satsningar på forsknings- och utbildningsområdet. Det handlar
              om åtgärder för att så många som möjligt i den här tuffa ekonomiska
              situationen ska kunna få jobb genom nya och växande företag men
              också åtgärder för dem som behöver hålla i gång i väntan på att
              återinträdet på arbetsmarknaden inträffar. Det handlar inte minst
              om satsningar på välfärdsområdet, att se till att vi har en äldreomsorg
              som har resurser, att vi har pengar för att kunna erbjuda en högkvalitativ
              vård också i kärva ekonomiska tider, att vi har ett rättsväsen
              som kan fylla sin uppgift.
            </seg>
            <seg n="30dd7c01">
              En fråga kvarstår fortfarande, eller många frågor kvarstår, efter
              den här debatten. Lars Ohly underkände i förra veckan i en motion
              hela det ekonomiska regelverket. Vilket inflytande skulle Lars
              Ohly ha om det tillkom en vänsterregering? Kan Lars Ohly säga
              att han frånträder hela den motion som han skrev under förra veckan?
              Hur ser Socialdemokraterna, som åtminstone har försökt få plus
              och minus att gå ihop, på regelverket? Kommer Lars Ohly att vara
              den som utformar det för framtiden?
            </seg>
          </u>
          <note type="speaker" n="ab2b54e4">
            Anf. 54 MONA SAHLIN (s) replik:
          </note>
          <u who="mona_sahlin_fba046" xml:id="i-5b42207fe5ef4fec-13" n="a75d3dbf">
            <seg n="32134754">
              Herr talman! Det har varit väldigt intressant att lyssna inte
              bara på Göran Hägglund utan på alla fyra som har varit uppe i
              talarstolen. Man får verkligen anstränga sig för att minnas att
              det inte är ni som är i opposition. Det är ni som är regering.
              Ledarskap vore att kanske lite oftare ta ansvar för effekterna
              av den egna politiken och de egna fattade besluten, Göran Hägglund,
              som att antalet barn som lever i fattigdom har ökat med 50 procent.
            </seg>
            <seg n="4265cc89">
              Apropå recept, Göran Hägglund, ska jag ställa en fråga. Den är
              kort, och jag hoppas få ett tydligt svar. Jag har som många andra
              den senaste tiden följt cirkusen i Apoteket AB. Är du på det hela
              taget nöjd med privatiseringen av apoteken?
            </seg>
          </u>
          <note type="speaker" n="abe98ae0">
            Anf. 55 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-3252d4ec9411b51c-3" n="f6eca04e">
            <seg n="ab2f5760">
              Herr talman! Jag tycker att det är viktigt när vi har den här
              debatten att påminna sig om att regeringen presenterade sin budget
              för några veckor sedan. Det hölls en debatt här i kammaren där
              finansministern och oppositionspartierna stötte samman och där
              alla partier naturligtvis deltog. Det som nu har inträffat är
              att förra veckan lämnade oppositionspartierna in sina alternativ.
              Det är självklart att den här debatten måste handla om vad regeringen
              vill och gör, men oppositionen får vara beredd på att vi tittar
              på vad oppositionens partier vill åstadkomma. Det handlar om en
              del av den demokratiska debatten, som jag tror är bra för att
              vi ska kunna komma fram till en så bra politik som möjligt men
              som också spelar en väldigt stor roll i det demokratiska samtalet.
            </seg>
            <seg n="0d6df071">
              När det gäller Apoteket håller vi på att genomföra en förändring
              som syftar till att åstadkomma en bättre tillgänglighet. När man
              i Norge har genomfört ungefär samma förändring utifrån en lite
              annan situation har antalet apotek ökat med inte mindre än 62
              procent. Det är betydligt fler apotek, generösare öppettider och
              en högre servicenivå samt företag som ligger väldigt bra till
              i alla mätningar som görs om kundernas nöjdhet.
            </seg>
            <seg n="cfa2426d">
              Jag är mycket nöjd med det som vi genomför.
            </seg>
            <seg n="1a5b94cd">
              Jag vet att det är en stor reform. Det är en reform som kräver
              ett stort mått av försiktighet, för det här är inte vilka produkter
              som helst. Det är inte som att sälja cykelslangar eller bildäck
              eller så, utan det handlar om produkter som potentiellt är farliga.
              Därför måste vi vara väldigt noggranna i den här processen.
            </seg>
            <seg n="7369490c">
              Ja, Mona Sahlin, jag är mycket nöjd med det sätt på vilket vi
              hittills har gjort detta.
            </seg>
          </u>
          <note type="speaker" n="46b4e5de">
            Anf. 56 MONA SAHLIN (s) replik:
          </note>
          <u who="mona_sahlin_fba046" xml:id="i-5b42207fe5ef4fec-14" n="a75d3dbf">
            <seg n="0f704515">
              Herr talman! Ja, ännu en nöjd minister, som tydligen förväntar
              sig framför allt att tillgängligheten ska bli bättre, för det
              var i princip det enda konkreta innehållet i svaret. Så lät det
              inte riktigt för några år sedan, när hela den här processen drogs
              i gång.
            </seg>
            <seg n="55128051">
              Göran Hägglund, du skulle ju pressa priserna, om du nu har glömt
              det. I tidningen Läkemedelsvärlden sade du precis detta för bara
              två år sedan, att det viktiga var att pressa priserna.
            </seg>
            <seg n="c7b578da">
              Nu låter det helt annorlunda. I Veckans Affärer i augusti i år
              sade du så här: Det allra viktigaste är inte att pressa priserna
              utan att säkerställa att priserna inte skenar. Ja, det är onekligen
              en viss skillnad mellan en ambition att pressa priserna och att
              nu plötsligt säkerställa att de inte skenar i väg.
            </seg>
            <seg n="cd3869cb">
              Då återstår min fråga: Kommer privatiseringen av Apoteket att
              leda till lägre priser, som du lovade för två år sedan?
            </seg>
          </u>
          <note type="speaker" n="15111b14">
            Anf. 57 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-3252d4ec9411b51c-4" n="f6eca04e">
            <seg n="945491da">
              Herr talman! Det har aldrig varit någon tvekan om att det allra
              viktigaste målet med omregleringen av apoteksmarknaden är att
              öka tillgängligheten. Gå tillbaka till riksdagstrycket från första
              början, där regeringen har beskrivit vad vi vill åstadkomma, och
              se att tillgängligheten är det allra viktigaste.
            </seg>
            <seg n="38ba0453">
              Det andra resonemanget när det gäller priser handlar om långsiktig
              utveckling. Vi ser att mediciner kostar alltmer. Det kommer fram
              nya innovativa läkemedel som dramatiskt kan förbättra hälsan för
              dig eller mig och som betyder jättemycket. Vi måste ha ett tryck
              på läkemedelsindustrin som är klokt utformat. Vi ska se till att
              vi stimulerar läkemedelsindustri som är forskande och utvecklar
              nya läkemedel och samtidigt se till att vi i Sverige inte betalar
              överpriser i förhållande till hur det ser ut för övrigt.
            </seg>
            <seg n="33ce49ff">
              Vi måste ha mekanismer som håller koll på utvecklingen på det
              här området, och det finns i det förslag som regeringen har lagt
              fram och i de beslut som riksdagen har fattat. Men det viktigaste,
              än en gång, är att öka tillgängligheten.
            </seg>
          </u>
          <note type="speaker" n="ed060984">
            Anf. 58 LARS OHLY (v) replik:
          </note>
          <u who="lars_ohly_b0c789" xml:id="i-546e767a5262b817-6" n="ccf26b4e">
            <seg n="0fcb86e5">
              Herr talman! För två timmar sedan stod Jan Björklund här och
              komplimenterade oss i Vänsterpartiet för att vi åtminstone finansierar
              våra förslag. Samtidigt säger Göran Hägglund att vi är fullständigt
              oansvariga. Det går inte riktigt ihop. Ni kanske inte synkroniserade
              det riktigt före debatten.
            </seg>
            <seg n="71e49b91">
              Det är bara låtsaspolitik att låtsas som om vi är oansvariga,
              när faktiskt alla de delar som vi föreslår ryms inom nuvarande
              regelverk. Dessutom använder vi de regelverken på ett mycket mer
              ansvarsfullt sätt än det som den regering som Göran Hägglund sitter
              i gör, för er politik är den verkligt ansvarslösa av det enkla
              skälet att ni inte gör allt för att bekämpa arbetslösheten.
            </seg>
            <seg n="3c2e99c6">
              Ni har sänkt skatten med nästan 100 miljarder sedan ni kom till
              makten. Vi har ett budgetunderskott på 100 miljarder. Det stämmer
              överens. Ni har skapat detta budgetunderskott, vilket också gjort
              att ni har mindre möjligheter att satsa på välfärden, att investera
              oss ur krisen, att bygga bostäder.
            </seg>
            <seg n="0920c289">
              150 000 jobb har försvunnit det senaste året. 70 000 fler lever
              i utanförskap med er politik än utan den. 60 000 lärare, sjuksköterskor,
              undersköterskor och förskollärare sägs upp på grund av att ni
              har sänkt skatter och därför inte har råd att satsa på välfärden.
              Arbetslösheten riskerar att gå upp till nästan 12 procent nästa
              år. Samtidigt går skattepengar till stora vinster i privatiserade
              verksamheter inom utbildning, sjukvård och omsorg. Det anser antagligen
              Göran Hägglund är ansvarsfullt.
            </seg>
            <seg n="5239be18">
              Ni slösar med skattemedel. Ni är ansvarslösa därför att ni inte
              tar arbetslösheten på allvar. Ni är ansvarslösa därför att ni
              inte gör allt i detta läge för att minska klyftorna i samhället,
              öka rättvisan och skapa jobb till fler. Det är däri er ansvarslöshet
              består.
            </seg>
          </u>
          <note type="speaker" n="0026ca77">
            Anf. 59 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-3252d4ec9411b51c-5" n="f6eca04e">
            <seg n="2bd03202">
              Herr talman! Lars Ohly säger att han har fått beröm av Jan Björklund,
              och det har han fått i den meningen att Jan Björklund påtalar
              att Lars Ohly inte döljer vad det är han vill åstadkomma. Han
              vill åstadkomma en rejäl skattechock som kommer att innebära tusentals
              förlorade kronor för ett vanligt hushåll. Han är tydlig med detta,
              och det tycker jag förtjänar beröm. Men konsekvenserna av Lars
              Ohlys politik kommer att bli omfattande. De kommer naturligtvis
              att bli omfattande genom att människor kommer att ha mindre pengar
              i plånboken, men inte bara det. Det kommer också att innebära
              att färre människor har arbete i Sverige, och när färre människor
              har arbete minskar skatteintäkterna, trots att Lars Ohly har höjt
              skattesatserna. Och när skatteintäkterna minskar blir det färre
              människor som kan jobba inom till exempel vården, inom omsorgen
              och på skolans område och som kan genomföra viktiga åtgärder som
              vi alla är överens om.
            </seg>
            <seg n="fdc36845">
              Man kan fråga sig efter den här diskussionen där vänstersidan
              presenterar sin ekonomi: Är det verkligen vägen till framgång
              för Sverige att vi återinför förmögenhetsskatten, att vi höjer
              bolagsskatten, att vi höjer arbetsgivaravgifterna, slopar nystartsjobben,
              höjer bensinskatten, minskar väginvesteringarna? Jag tror inte
              det.
            </seg>
          </u>
          <note type="speaker" n="8dfeda72">
            Anf. 60 LARS OHLY (v) replik:
          </note>
          <u who="lars_ohly_b0c789" xml:id="i-546e767a5262b817-7" n="ccf26b4e">
            <seg n="e7b490c9">
              Herr talman! Med regeringens politik ska det löna sig att vara
              rik och frisk och det ska kosta att vara sjuk och fattig. Det
              ska löna sig att vara man, det ska kosta att vara kvinna. Det
              är nämligen effekten av de förändringar som regeringen har genomfört.
            </seg>
            <seg n="d80995ce">
              Kvinnor har fått 1 000 kronor mindre i månaden än män. Mäns nettolöner
              har ökat, vilket gjort att skillnaderna mellan kvinnor och män
              har ökat. Den rikaste tiondelen har fått hälften av skattesänkningarna.
              Arbetslösa, sjuka och pensionärer straffbeskattas. Klyftorna ökar
              så att de nu är så stora att SCB, Statistiska centralbyrån, aldrig
              har mätt större klyftor sedan de började mätningarna i början
              av 70-talet. Er politik driver på denna utveckling. Det är ansvarslöst,
              och det är min avgörande kritik. Ni står för en politik som driver
              på orättvisorna och inte skapar ett enda nytt jobb.
            </seg>
          </u>
          <note type="speaker" n="8575ebb8">
            Anf. 61 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-3252d4ec9411b51c-6" n="f6eca04e">
            <seg n="bf29faa9">
              Herr talman! Jag tror att det som leder till stora klyftor i
              ett samhälle är framför allt arbetslösheten. Det är den viktigaste
              orsaken. Därför är det ofantligt viktigt att bedriva en politik
              som på både kort och lång sikt är sådan att den kan verka jobbskapande,
              och det är den politik som regeringen bedriver.
            </seg>
            <seg n="b66ce22d">
              Om Lars Ohly ska omsätta sin politik i verklighet kommer det
              att innebära att vårdbiträdet kommer att få kanske 1 500 kronor
              i höjd skatt per månad. Det är en ofantlig summa som hennes inkomst
              minskar med. Men inte bara det, utan det leder till att hon kan
              ha färre kolleger eftersom färre människor kommer i arbete och
              det innebär att vi har mindre skattepengar för landstingen och
              för kommunerna. Det kommer att innebära en nedrustning av till
              exempel den offentliga omsorgen.
            </seg>
            <seg n="5e87b88f">
              Herr talman! Lars Ohlys politik går inte ihop.
            </seg>
          </u>
          <note type="speaker" n="13eb8876">
            Anf. 62 MARIA WETTERSTRAND (mp) replik:
          </note>
          <u who="maria_wetterstrand_62b632" xml:id="i-6f31e5cb4e494f30-6" n="2f39311c">
            <seg n="c598693e">
              Herr talman! Efter att ha lyssnat på Göran Hägglund känns det
              ännu mer som att den här debatten handlar om den rödgröna politiken,
              och det tycker jag är trevligt. Men det kanske beror på att det
              inte finns så mycket förslag från de moderatledda partierna att
              diskutera inför nästa mandatperiod.
            </seg>
            <seg n="7dd7f06f">
              Om vi då tittar på vad som har gjorts hittills under den här
              mandatperioden kan politiken liknas vid att försöka hålla fest.
              Vissa grupper har fått hundratusentals kronor i sänkta skatter
              per år och vissa människor har inte ens fått någon inbjudan till
              festen. I stället för inbjudan har de fått kravbrev och indragna
              ersättningar, om de haft oturen att bli sjukskrivna.
            </seg>
            <seg n="dc3d31bb">
              Att bli långtidssjukskriven för att ryggen slits ut i äldrevården
              eller i skolköket är en väldigt svår situation, och ännu svårare
              för den som är cancersjuk. Nu börjar verkligheten komma ifatt
              den moderatledda regeringen. Redan innan har man sänkt sjukpenningen,
              och nu kommer nästa våg av den hårda vägens politik.
            </seg>
            <seg n="ecb4f479">
              Aftonbladet tog i veckan upp effekterna av den moderatledda regeringens
              första tre år vid makten. Regeringen tar från de sjuka och ger
              till de friska. En långtidsarbetslös får ut över en tusenlapp
              mindre i månaden. En långtidssjukskriven får ut nästan 3 000 kronor
              mindre än före valet. Verkligheten är en ökad ekonomisk stress
              för människor som i stället borde få möjlighet att ägna sin energi
              åt rehabilitering.
            </seg>
            <seg n="d0fb10fc">
              Jag är övertygad om att det är trygga människor som är starka,
              och starka människor kan bättre ta sig tillbaka till arbetsmarknaden.
              Den gamla devisen om att det som inte dödar härdar borde inte
              vara ledstjärna i svensk politik.
            </seg>
            <seg n="4cebff02">
              Min fråga till Göran Hägglund är: Kommer Kristdemokraterna att
              gå till val på att ytterligare försämra för de sjukskrivna som
              en del av er jobbpolitik?
            </seg>
          </u>
          <note type="speaker" n="8b9ea205">
            Anf. 63 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-3252d4ec9411b51c-7" n="f6eca04e">
            <seg n="05c4755f">
              Herr talman! Kristdemokraterna kommer att gå till val på ökad
              trygghet. Det är själva idén för politiken. Vår uppfattning är
              att arbete lägger grunden för välfärden. Genom att fler människor
              arbetar får vi skatteintäkter som gör att vi kan ha robusta system
              som vi kan lita på när vi behöver dem. Arbete ger grunden för
              de skatteintäkter som behövs för att kommuner ska kunna utföra
              sina uppgifter och för att landsting ska kunna svara för sina
              åtaganden. Därför hyllar regeringen arbetslinjen och vill satsa
              på att den utvecklas så att fler människor får möjlighet till
              egen försörjning.
            </seg>
            <seg n="b9605827">
              Detta lägger också grunden för att vi ska kunna ha en bra politik
              till exempel när det gäller rehabilitering av den som blivit sjuk
              eller skadad och behöver hjälp. Där hade vi tidigare, fram till
              valet 2006, en politik där det offentliga mer eller mindre satt
              med armarna i kors och lät folk förtidspensioneras för att man
              då kom ur statistiken. Vi har försökt ta tag i denna problematik
              genom att bygga upp en rehabiliteringskedja i sju steg som innebär
              att människor ska få en möjlighet att komma tillbaka till arbetsmarknaden.
              Det är i regel vad människor vill. Det är också det som är ekonomiskt
              klokast på lång sikt.
            </seg>
            <seg n="54f4a520">
              Detta kommer att fortsätta vara grunden för den politik som Allians
              för Sverige vill föra. Nu startar vi arbetet i tio olika arbetsgrupper
              som kommer att ta fram förslag som kommer att ligga till grund
              för de åtaganden som vi ska göra efter valet 2010. Vi har gjort
              en del viktiga saker, men mycket återstår. Vi hoppas förstås på
              väljarnas förtroende så att vi får fortsätta på den linje som
              handlar om att arbete lägger grunden för välfärd. Det är på detta
              område vi kommer att arbeta vidare.
            </seg>
          </u>
          <note type="speaker" n="ddf07894">
            Anf. 64 MARIA WETTERSTRAND (mp) replik:
          </note>
          <u who="maria_wetterstrand_62b632" xml:id="i-6f31e5cb4e494f30-7" n="2f39311c">
            <seg n="9dc781be">
              Herr talman! Jag tolkar svaret som att vi inte kommer att få
              något svar under denna debatt om vilken politik som gäller nästa
              mandatperiod. Hos oss rödgröna finns en tydlighet här. Vi vill
              ha trygghet i dessa system, inte otrygghet.
            </seg>
            <seg n="7e7b1505">
              Göran Hägglund talar om att jobb är huvudpoängen för den politik
              som bedrivs i dag. 60 000 människor inom den offentliga sektorn
              riskerar att förlora sina jobb på grund av den politik som regeringen
              bedriver. Ni har valt att lägga pengarna på ett jobbskatteavdrag
              som kostar 3,3 miljoner kronor per skapat jobb. Det är inte en
              effektiv jobbpolitik i en ekonomisk kris.
            </seg>
            <seg n="e9729c5c">
              Dessutom har ni valt att inrikta förändringarna i sjukförsäkringen
              på att sänka ersättningarna och se till att människor som i era
              ögon varit sjukskrivna för länge ska ramla ut i andra änden och
              få det ännu svårare. Det är inte en bra grund för rehabilitering.
            </seg>
          </u>
          <note type="speaker" n="506b583f">
            Anf. 65 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-3252d4ec9411b51c-8" n="f6eca04e">
            <seg n="5695dfb4">
              Herr talman! Maria Wetterstrand säger att människor riskerar
              att förlora sina jobb på grund av regeringens politik. Det finns
              skäl att påminna om det som då och då har skymtat fram i också
              i ett och annat inlägg från vänstersidan, nämligen att vi genomlever
              den värsta ekonomiska krisen sedan 30-talet. Inget land går opåverkat
              genom en sådan situation.
            </seg>
            <seg n="479b6683">
              Vi har kraftsamlat på områden som är av särskild betydelse och
              kommer att fortsätta slå vakt om tanken att det är arbete som
              lägger grunden för välstånd och välfärd. Det gäller att rigga
              system så att människor som av ett eller annat skäl hamnat vid
              sidan av får hjälp att komma tillbaka genom rehabilitering, coachning
              och insatser som ger möjlighet att vara delaktig i bygget av samhället.
            </seg>
            <seg n="c08741f9">
              Detta är otroligt centralt och naturligtvis ett brott mot den
              politik som fördes fram till 2006. Men det är en politik för trygghet
              och den politik som vi ber om väljarnas mandat för också i nästa
              val.
            </seg>
          </u>
          <note type="speaker" n="67c258c7">
            Anf. 66 LARS OHLY (v):
          </note>
          <u who="lars_ohly_b0c789" xml:id="i-546e767a5262b817-8" n="ccf26b4e">
            <seg n="eee27801">
              Herr talman! För ett år sedan hade vi en partiledardebatt. Då
              hade den ekonomiska krisen blivit uppenbar för de flesta av oss.
              Alla kanske inte visste hur djup den skulle bli och vilka återverkningar
              den skulle få för vårt samhälle, men vi såg att det var en djup
              finanskris som fick återverkningar på en lågkonjunktur som skulle
              drabba människor. Då, för ett år sedan, hade vi en regering som
              här i talarstolen sade: Vi har gjort vårt. Vi har lagt fram en
              budget som kommer att möta krisen. Kräv inte mer; detta är tillräckligt.
            </seg>
            <seg n="ce188f76">
              För ett halvår sedan hade vi en partiledardebatt. Då föreslog,
              som regeringen vill uttrycka det, oppositionen mer satsningar
              på välfärden, mer investeringar i bostadsbyggande, i ny energi-
              och miljöteknik och i spårburen trafik. Då sade regeringen: Det
              är helt onödigt; vi har gjort tillräckligt.
            </seg>
            <seg n="d3280031">
              Sedan kom höstbudgeten. Då sade regeringen plötsligt: Det vi
              har gjort är inte tillräckligt; det behövs mer.
            </seg>
            <seg n="fd7ae5a3">
              Därför lägger man på ett antal miljarder till kommunsektorn nästa
              år. Det har naturligtvis inget att göra med att det är ett valår,
              utan det är sprunget ur den insikt som regeringen plötsligt drabbats
              av, nämligen att välfärdssektorn behöver tillskott. Men de behöver
              inte tillskott långsiktigt. De behöver inte tillskott 2011 eller
              2012, för då sänker man bidragen igen. Det gör att varenda kommun-
              och landstingspolitiker i landet förväntar sig att detta kommer
              att bli verklighet och därför inte vågar anställa. Det ser vi
              resultatet av just nu.
            </seg>
            <seg n="b3254179">
              150 000 jobb har försvunnit det senaste året, naturligtvis inte
              enbart på grund av regeringens politik. Det är inte ert fel att
              finanskrisen blommade ut fullständigt. Men det är ert ansvar att
              ni inte har gjort allt för att bekämpa den arbetslöshet som följde
              i dess spår. Utanförskapet mätt med era egna siffror har ökat
              med 70 000. Det är ett kapitalt misslyckande för den regering
              som gick till val på att bekämpa det så kallade utanförskapet.
              Regeringen planerar för att säga upp 60 000 anställda lärare,
              sjuksköterskor, undersköterskor, förskollärare enligt regeringens
              egna siffror i den finansplan som har presenterats för riksdagen.
            </seg>
            <seg n="7152b82c">
              Vi skulle naturligtvis behöva göra något annat. Vi skulle behöva
              satsa långsiktigt på välfärden. Vi skulle behöva se till att inte
              en människa förlorar jobbet inom välfärdssektorn på grund av krisen.
              Det späder bara på den arbetslöshet som redan är skyhög inom industri,
              inom privat handel, inom de sektorer som mött verkningarna av
              finanskrisen.
            </seg>
            <seg n="4c96d67e">
              Vi skulle behöva bygga bostäder så att fler ungdomar får möjlighet
              att efterfråga en egen lägenhet med rimlig hyra som är byggd på
              ett ekologiskt hållbart sätt.
            </seg>
            <seg n="3ed5b63f">
              Vi måste satsa mer på spårburna kollektivtrafiklösningar som
              järnväg och spårväg. Det skapar både jobb och minskar utsläpp,
              trängsel och buller från privatbilism och lastbilstrafik.
            </seg>
            <seg n="d0b4a7ca">
              Vi behöver nya, hållbara och förnybara energikällor. Vi behöver
              investera i en utbyggnad av den energi som kan ersätta inte bara
              kol och olja utan även den miljöskadliga kärnkraften.
            </seg>
            <seg n="6b2cce4b">
              På Jobbcentrum i Västerås finns tre datasalar med 30 datorer
              i varje. Varje dag kommer 90 fullt arbetsföra människor dit för
              att söka jobb. De sitter sex timmar om dagen framför datorerna,
              men i praktiken finns det inga jobb att söka. Det är fullständigt
              meningslöst.
            </seg>
            <seg n="aa2adad0">
              Sebastian är en av dessa. Han är 26 år. Han blev färdig med sin
              lärarutbildning i våras. Han är behörig gymnasielärare i svenska
              och engelska. Han vill inget hellre än att omsätta sina kunskaper
              i praktiken, att undervisa. Men Västerås kommun har anställningsstopp,
              så det finns inga lärarjobb att söka. För att försörja sig själv
              och sin fyraåriga dotter tvingas Sebastian söka socialbidrag,
              för han har aldrig kommit in i en a-kassa. Kommunens villkor för
              att han ska få socialbidrag är att han sitter sex timmar om dagen
              framför en dator på Jobbcentrum.
            </seg>
            <seg n="c70d0e60">
              Han tycker naturligtvis att det är idiotiskt. Det är ingen bra
              start på arbetslivet. Lärare behövs ju. Vi behöver mindre klasstorlek.
              Vi behöver fler vuxna i skolan. Sebastians kunskaper skulle behövas.
              Men den här regeringen ser inte till att ge långsiktiga förutsättningar
              för att minska klasstorleken och öka antalet vuxna i skolan.
            </seg>
            <seg n="16436cf1">
              Låt mig också berätta om Jamile, Liliane, Shahein och Mariam
              som jobbar inom vård och omsorg här i Helsingforss län. De har
              nu blivit av med sina jobb. Mer än 90 procent av dem som just
              nu blir av med jobben inom välfärdssektorn är kvinnor. De har
              en väldigt dålig ställning på arbetsmarknaden. De har redan utnyttjats
              i de jobb de har haft med dålig betalning och dåliga arbetstider.
              De har jobbat kvällar. Nu har de blivit övertaliga så heter det.
            </seg>
            <seg n="b01c8b88">
              De undrar: Var vårt jobb meningslöst eftersom vi är övertaliga?
              Fungerar verksamheten lika bra när vi är borta?
            </seg>
            <seg n="3cf3ee7c">
              Det är klart att den inte gör. De 60 000 som regeringen planerar
              ska sägas upp inom välfärdsverksamheterna kommer naturligtvis
              att innebära försämrad kvalitet inom förskolan, skolan, sjukvården
              och äldreomsorgen.
            </seg>
            <seg n="024b8c59">
              Jamile, Liliane, Shahein och Mariam vill inget hellre än att
              arbeta, men vi har en regering som inte gör allt de kan för att
              se till att de får förutsättningar.
            </seg>
            <seg n="5cb0733f">
              Det talas mycket om skatter. Skatter är viktiga. Vissa saker
              är det bättre att vi betalar gemensamt än var och en för sig.
              Dit hör utbildning. Dit hör sjukvård. Dit hör sjukersättning till
              dem som behöver den när de drabbas av allvarlig sjukdom och inte
              kan arbeta.
            </seg>
            <seg n="d95c012f">
              Skatter ska omfördela. Den här regeringen ökar klyftorna. Skillnaderna
              har aldrig varit större enligt Statistiska centralbyrån. Kvinnor
              har förlorat 1 000 kronor mer i månaden än män med regeringens
              skattesänkarpolitik.
            </seg>
            <seg n="f1f567c2">
              Skatter ska finansiera välfärd. Nu sägs 60 000 lärare, sjuksköterskor,
              undersköterskor och förskollärare upp som en följd av regeringens
              politik. Arbetslösheten ökar och välfärden urholkas.
            </seg>
            <seg n="39cb4b7e">
              Skatter ska stimulera mer miljövänlig konsumtion och produktion.
              Ni har tagit bort den gröna skatteväxlingen. Ni har minskat miljöomställningen
              och i stället smetat ut skattesänkningar allra mest till de redan
              rika, allra mest till männen och allra mest till de högavlönade.
            </seg>
            <seg n="23bdf93c">
              Ni har sänkt skatter med mer än 95 miljarder kronor. Budgetunderskottet
              är nu uppe i 100 miljarder. De 95 miljarderna är mer än vad alla
              kommuner betalar för äldreomsorgen varje år. Det är mer än vad
              alla kommuner lägger på grundskolan varje år.
            </seg>
            <seg n="68ef4221">
              Ni vill låtsas som om skattesänkningarna inte har effekt på den
              välfärd som samhället förmår erbjuda sina invånare, men det har
              de. Välfärden monteras ned.
            </seg>
            <seg n="aa52fd6b">
              Det har talats om skattechocker.
            </seg>
            <seg n="cc6ba597">
              Ett butiksbiträde får 169 kronor mer med regeringens skattepolitik
              än med vår. Efter att man räknar in avgifter till fack och a-kassa
              har hon 180 kronor mer i månaden med vår politik än med regeringens.
              Om hon blir arbetslös får hon en trygghet som innebär att hon
              får 786 kronor mer per månad.
            </seg>
            <seg n="bc5b21a2">
              En pensionär med 14 000 i pension får 602 kronor mer i månaden
              med vår skattepolitik än med er.
            </seg>
            <seg n="1351b09e">
              En montör på Volvo får en skattehöjning med vår politik. Även
              om man räknar med fackavgift och a-kasseavgift minskar denna montörs
              ekonomi med 226 kronor i månaden, men om han blir arbetslös ökar
              a-kassan med 3 358 kronor.
            </seg>
            <seg n="9d32ebe3">
              Varför är det dåligt?
            </seg>
            <seg n="7ca694ba">
              Regeringens företrädare säger att detta är bidrag. Nej, det är
              det inte. Det är försäkringar som vi har betalat gemensamt eftersom
              vi vet att det nästa gång kan vara vi som drabbas.
            </seg>
            <seg n="e0ea0dcf">
              Sjuka och arbetslösa människor ska få möjlighet att ställa om
              utan att bli ännu mer skadade av den oro som en usel ekonomi skapar.
              Dessutom håller vi uppe efterfrågan i samhället.
            </seg>
            <seg n="5f850a93">
              Vi ser till att människor inte behöver leva på 48 procent av
              sin tidigare inkomst, vilket är fallet för många av dem som i
              dag blir arbetslösa eftersom regeringens försämringar har lett
              till att vi inte längre är på sjätte plats inom OECD när det gäller
              a-kasseersättningar utan på tjugonde.
            </seg>
            <seg n="b7c80a58">
              Det behövs en ny riktning. Det behövs en rödgrön majoritet som
              kan återställa de orättvisor som den här regeringen har skapat
              och sätta allt fokus på arbete åt alla.
            </seg>
          </u>
          <note type="speaker" n="4759468e">
            Anf. 67 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-215fb140ab2e221d-0" n="38b23fca" next="i-2aa5311e43860ab7-0">
            <seg n="b71c0443">
              Herr talman! Den här debatten är ju till för att vi ska jämföra
              de budgetalternativ som lagts fram för riksdagen, dels från regeringen,
              dels i era budgetmotioner. Lars Ohly får ursäkta att vi nu granskar
              Lars Ohlys budgetalternativ.
            </seg>
            <seg n="87c98603">
              Lars Ohly ska satsa på allting. Det finns ingenting som han inte
              ska satsa på. Det låter ju bra. Frågan är hur det går ihop. Det
              är det man måste granska. Det är det som väljarna måste få besked
              om.
            </seg>
            <seg n="b694d6a9">
              Jag vill fästa uppmärksamheten på något mycket viktigt som Lars
              Ohly har glidit undan, nämligen frågan om det finanspolitiska
              regelverket. Det lades fast i en överenskommelse mellan Socialdemokraterna
              och de borgerliga partierna på 90-talet som en följd av de mycket
              stora ekonomiska kriser som Sverige hade hamnat i.
            </seg>
            <seg n="d5fda074">
              För vanligt folk hade vi räntenivåer som var mycket högre än
              i dag. När jag själv köpte en bostadsrätt 1990 var räntan 1314
              procent. Det är för att få ned räntenivåerna och inflationen som
              reglerna har skapats. Det har fungerat. Sedan reglerna trädde
              i kraft är räntan för vanligt folk mycket lägre. Nu är den ju
              rekordlåg. Det beror på konjunkturen. Men generellt är den mycket
              lägre än förut.
            </seg>
            <seg n="d76867a3">
              Tar man bort reglerna kommer naturligtvis räntorna att stiga
              igen. Därför är frågan om finanspolitiskt regelverk väldigt central.
            </seg>
            <seg n="97c8058b">
              Jag förväntar mig ett rakt svar av Lars Ohly på vad ni tycker
              om detta.
            </seg>
          </u>
          <note n="a50b0e60">
            Jag sammanfattar: I september i fjol sade Lars Ohly nej till
            regelverket. Det var därför Lars Ohly inte blev insläppt i samarbetet
            mellan Mona Sahlin och Maria Wetterstrand. Sedan ändrade sig Lars
            Ohly och sade i december i fjol ja till regelverket. Då blev Lars
            Ohly insläppt.
          </note>
          <note n="198d17f9">
            I april i år väckte Lars Ohly en vårmotion där han sade nej till
            regelverket. I en riksdagsdebatt i juni sade han ja till regelverket.
            I en motion förra veckan sade han nej till regelverket.
          </note>
          <u who="jan_bjorklund_1c8dc8" xml:id="i-2aa5311e43860ab7-0" n="38b23fca" prev="i-215fb140ab2e221d-0">
            <seg n="918bf045">
              Nu är frågan: Är ni för eller emot regelverket, Lars Ohly?
            </seg>
          </u>
          <note type="speaker" n="35d5fac0">
            Anf. 68 LARS OHLY (v) replik:
          </note>
          <u who="lars_ohly_b0c789" xml:id="i-546e767a5262b817-9" n="ccf26b4e">
            <seg n="27dad7e2">
              Herr talman! Jag hade tidigare en svärfar som hörde väldigt dåligt.
              Han blev vid ett tillfälle så arg att han drämde näven i köksbordet
              med all kraft. Då åkte en vaxpropp ut ur örat. Plötsligt hörde
              han väldigt bra.
            </seg>
            <seg n="7162da4f">
              Jag undrar om inte Jan Björklund borde undersöka öronen.
            </seg>
            <seg n="71755b38">
              Det som jag och Vänsterpartiet har sagt och det som vårt rödgröna
              samarbete bygger på är att dessa regelverk ska respekteras. Det
              kommer de att göra. Jan Björklund kan vara lugn.
            </seg>
            <seg n="25e50751">
              Dessutom kommer vi att minska ansvarslösheten i den ekonomiska
              politiken genom att inte låna till skattesänkningar, genom att
              inte ytterligare späda på orättvisorna i samhället och minska
              möjligheten att finansiera välfärd, genom att inte minska skatten
              mest för dem som redan har mest och genom att inte öka skillnaderna
              mellan kvinnor och män.
            </seg>
            <seg n="e6e0621b">
              Det ska löna sig att vara rik och frisk och kosta att vara sjuk
              och fattig. Det är Jan Björklunds politik. Den ser vi nu effekterna
              av i samhället.
            </seg>
            <seg n="bfd94eeb">
              Vi ser den i form av ökad arbetslöshet och ökade orättvisor.
              Vi ser den i form av människor som jobbar men ändå har svårt att
              få ekonomin att gå ihop eftersom regeringen driver på en låglöneutveckling.
            </seg>
            <seg n="8c00f109">
              Klyftorna ökar. Skillnaderna ökar. Jämställdheten mellan kvinnor
              och män sitter löst.
            </seg>
            <seg n="54659da5">
              Jan Björklund är ansvarig, och hans fråga är: Kommer Vänsterpartiet
              att acceptera regelverket?
            </seg>
            <seg n="927b6a42">
              Mitt svar är ja. Det är inte det som är det stora problemet för
              människor i dagens Sverige, Jan Björklund.
            </seg>
          </u>
          <note type="speaker" n="698c155e">
            Anf. 69 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-843bfb6f52e65800-18" n="38b23fca">
            <seg n="1bf5979f">
              Herr talman! Det är precis tvärtom. Det skulle vara ett mycket
              stort problem om det avskaffades för då skulle räntorna chockhöjas
              på nytt. Det är vanliga människor som har lån på sina bostäder
              som kommer att få gå från hus och hem om den politiken genomförs.
            </seg>
            <seg n="6aaaddda">
              Det intressanta för Lars Ohly är: Hur många stolar kan man sitta
              på? Förra veckan väckte Lars Ohly en motion om att regelverket
              ska avskaffas. I dag säger Lars Ohly, när Mona Sahlin sitter och
              lyssnar, att det ska vara kvar.
            </seg>
            <seg n="10e14e1f">
              Då måste jag ändå ställa frågan till Lars Ohly: Hoppas Lars Ohly
              att riksdagen ska avslå Lars Ohlys motion från förra veckan?
            </seg>
          </u>
          <note type="speaker" n="6d9ff96a">
            Anf. 70 LARS OHLY (v) replik:
          </note>
          <u who="lars_ohly_b0c789" xml:id="i-546e767a5262b817-10" n="ccf26b4e">
            <seg n="87075b42">
              Herr talman! Det är en ganska rolig fråga eftersom vi inte har
              något yrkande i någon sådan riktning. Så det finns inte någon
              anledning för Jan Björklund att bli upprörd över den frågan. Vi
              har ett resonemang, och det tycker jag inte är något konstigt.
            </seg>
            <seg n="5eb12b0d">
              Men vi kommer inte med vår ekonomiska politik att låna till skattesänkningar
              för de rika. Vi kommer inte att medvetet driva på en utveckling
              som ökar skillnaderna och orättvisorna i samhället. Vi kommer
              inte att se till att välfärden monteras ned så att färre lärare,
              sjuksköterskor, undersköterskor och förskollärare får möjlighet
              att arbeta. Vi kommer inte att med öppna ögon gå in i massarbetslöshet
              utan att göra något åt det.
            </seg>
          </u>
          <note type="speaker" n="c26c6fd1">
            Anf. 71 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-3252d4ec9411b51c-9" n="f6eca04e">
            <seg n="4d531bca">
              Herr talman! Jag tror att Lars Ohly tycker att det här blir lite
              tjatigt. Men vi tar inte upp denna diskussion av något annat skäl
              än att den är ganska viktig.
            </seg>
            <seg n="5385e989">
              Sverige gick för 1520 år sedan igenom en ekonomisk kris som tog
              många år att häva och komma till rätta med. Men fortfarande betalar
              vi en del av priset för det. Vi enades efter detta om ett regelverk
              som har kommit att spela en jättestor roll för återhämtningen
              och för trovärdigheten i svensk ekonomi. Skulle detta regelverk
              inte existera skulle det leda till att osäkerheterna skulle öka
              och att räntan skulle vara högre än den är i dag. Det skulle i
              sin tur spela roll för investeringar och för människors möjligheter
              att få jobb och att försörja sig och för de offentliga ekonomierna
              genom att skatteintäkterna skulle minska.
            </seg>
            <seg n="83132c5e">
              Det är inte vad som helst som vi talar om, och det går att skoja
              om detta och säga att detta inte betyder så mycket. Men detta
              är faktiskt ett fundament när det gäller ekonomisk trovärdighet.
              I förlängningen betyder detta enormt mycket för enskilda människor
              och för familjer och deras möjlighet att försörja sig.
            </seg>
            <seg n="1904ac04">
              Min fråga blir kort och gott: Varför skrev Lars Ohly den där
              motionen förra veckan?
            </seg>
            <seg n="9912338e">
              Jag lät i går kväll kolla det som Lars Ohly nu säger om att ni
              inte har en kläm om detta. Ni har visst en kläm på detta alltså
              ett förslag till riksdagen på detta område där ni säger att dessa
              regler inte är acceptabla. Ni säger att Vänsterpartiet inte står
              bakom dem.
            </seg>
            <seg n="04eb20ef">
              Varför skrev ni en sådan motion om Lars Ohly nu säger att detta
              inte är Vänsterpartiets politik?
            </seg>
          </u>
          <note type="speaker" n="3534e4ed">
            Anf. 72 LARS OHLY (v) replik:
          </note>
          <u who="lars_ohly_b0c789" xml:id="i-546e767a5262b817-11" n="ccf26b4e">
            <seg n="f1d65320">
              Herr talman! Det är lite bekymrande med en politisk debatt som
              utgår från att man hittar på saker om motståndarna. Motståndarnas
              politik är tydligen inte så dålig att det med siffror går att
              belägga att den faktiskt är dålig, utan man måste hitta på. Man
              hittar på att räntorna kommer att öka något enormt med en politik
              som har som ett av sina syften att hålla ned räntenivåerna.
            </seg>
            <seg n="5a0ce445">
              Vår främsta kritik mot den ekonomiska politiken under många år
              har varit att man har tagit lite för stor hänsyn till inflationsförväntningar
              och därmed haft högre räntor, vilket ibland har inneburit minskat
              bostadsbyggande, minskade investeringar och därmed också en högre
              arbetslöshet än vad som skulle ha varit nödvändig.
            </seg>
            <seg n="ff778b61">
              Man hittar på att vår politik innebär arbetslöshet. I går presenterades
              en rapport här i riksdagen som inte ens de mest trogna borgerliga
              journalisterna uppmärksammade i någon högre grad därför att den
              var så uppenbart påhittad.
            </seg>
            <seg n="a08cb94f">
              Vi säger: 150 000 jobb har försvunnit det senaste året med er
              politik. Det har vi inte hittat på. Det har vi tagit från Anders
              Borgs egen finansbudget.
            </seg>
            <seg n="66915e62">
              Vi säger: 60 000 lärare, sjuksköterskor, undersköterskor och
              förskollärare kommer att förlora jobbet med er politik. Vi hittar
              inte på den siffran. Vi tar den från Anders Borgs finansplan.
              Vi läser innantill vad ni själva säger att er politik leder till,
              och det blir vårt främsta argument mot er politik. Den skapar
              ökade orättvisor, den minskar utrymmet för välfärd och den leder
              till en ökad arbetslöshet. Det är det verkliga problemet med att
              vi har en regering som uppenbarligen inte inser att man måste
              göra allt för att bekämpa arbetslösheten i det här läget, och
              det är det som vi ska ändra när vi vinner regeringsmakten om ett
              år.
            </seg>
          </u>
          <note type="speaker" n="d662aa96">
            Anf. 73 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-3252d4ec9411b51c-10" n="f6eca04e">
            <seg n="5377ab0c">
              Herr talman! Då var vi där igen, alltså vad er politik leder
              till. Vi behöver än en gång påminna oss om den kris som världen
              genomlever och som också får konsekvenser i vårt land. Det finns
              ingen regering som hade kunnat bedriva en sådan politik att man
              hade kunnat trolla bort den helt och hållet, utan det gäller att
              föra en klok politik som kortsiktigt förmår möta den men som också
              långsiktigt är rätt för att människor ska ha möjlighet till arbete
              och till trygghet för att de ska kunna bo där de vill bo och så
              vidare.
            </seg>
            <seg n="6a308863">
              Men det går ändå inte att snacka bort att det på s. 31 i den
              motion som ni har presenterat finns ett resonemang där ni säger
              att räntan inte bör sättas på det sätt som sker i dag utan att
              det bör ske av riksbanksfullmäktige. Riksbanksfullmäktige är personer
              som är tillsatta på politiska mandat och som ska sitta och rösta
              om räntan ska vara 1 procent, ½ procent, 0,25 procent eller vad
              man tycker är lagom. Man ska inte ha den självständiga och oberoende
              riksbank som har varit ett fundament i svensk ekonomisk politik
              under senare år, alltså att man sätter räntan utifrån vad som
              är bäst på kort och lång sikt.
            </seg>
          </u>
          <note type="speaker" n="51e5b3bf">
            Anf. 74 LARS OHLY (v) replik:
          </note>
          <u who="lars_ohly_b0c789" xml:id="i-546e767a5262b817-12" n="ccf26b4e">
            <seg n="2a3bce2a">
              Herr talman! De ekonomiska regelverken ligger fast. Det är också
              en grund för vårt samarbete.
            </seg>
            <seg n="c818ab6a">
              Men låt mig slutligen fundera lite grann över den diskussion
              som Göran Hägglund för. Är det verkligen så att ni inte inser
              arbetslöshetsproblematiken? Jag har aldrig påstått att finanskrisen
              är förorsakad av regeringen. Jag är väl den som har varit tydligast
              med att säga att vilken regering som än hade suttit vid makten
              hade vi haft att hantera en oerhört djup lågkonjunktur med arbetslöshet
              som följd. Men er politik har lett till att vi för första gången
              har högre arbetslöshet än EU-genomsnittet. För första gången har
              vi högre arbetslöshet än Finland. Er politik har lett till att
              man har underlåtit att göra investeringar, att man har underlåtit
              att behålla folk i välfärdssektorn som gör ett bra jobb och underlåtit
              att bygga bostäder och därigenom spätt på arbetslösheten.
            </seg>
            <seg n="a214bdc0">
              Göran Hägglunds kommentar här visar att man inte ens nu inser
              sitt misslyckande, och det är förfärande att en regering går in
              i ett valår utan att ens förstå att arbetslösheten är ert värsta
              misslyckande.
            </seg>
          </u>
          <note type="speaker" n="16bb1691">
            Anf. 75 MARIA WETTERSTRAND (mp):
          </note>
          <u who="maria_wetterstrand_62b632" xml:id="i-6f31e5cb4e494f30-8" n="2f39311c">
            <seg n="3f64cc31">
              Herr talman! Vänner och åhörare! Efter att ha lyssnat på den
              här debatten slås jag av hur mycket klimatfrågan har försvunnit
              från politiken under det senaste året. Jag vill ge en eloge till
              Roger Tiefensee som åtminstone tog upp den i sitt anförande. Mona
              Sahlin nämnde frågan. Detta är ändå, trots allt, den allra största
              och mest långsiktiga utmaning som vi står inför i dag, inte bara
              i Sverige utan i hela världen. Medan resten av världen håller
              på att diskutera hur man ska lösa klimathotet har vi en partiledardebatt
              i Sverige där frågan knappt ens kommer upp.
            </seg>
            <seg n="7c77c761">
              Det är klart att det finns mycket att säga om det läge som Sverige
              i dag befinner sig i. En del är skapat av den ekonomiska krisen.
              En del är skapat av regeringens politik. Många av de problem som
              finns i Sverige i dag är uppenbara för många människor ungdomsarbetslösheten,
              antalet vuxna som minskar i skolan och i förskolan, ett ökat socialbidragsberoende
              och tiotusentals som utförsäkras från sjukförsäkringen. Jag har
              själv tagit upp flera av dessa saker i mina repliker, och de är
              naturligtvis oerhört viktiga.
            </seg>
            <seg n="90bbeb17">
              Men jag vill använda min talartid i denna partiledardebatt till
              att prata om lösningar snarare än att prata om problem. Jag vill
              lägga fram förslag som handlar om hur vi kan möta den ekonomiska
              krisen och klimatkrisen på samma gång eftersom det är den utmaningen
              som vi står inför i dag.
            </seg>
            <seg n="1baf0fae">
              Vi har bara några år på oss att vända utvecklingen globalt när
              det gäller klimathotande utsläpp. Världens ledare har denna fråga
              i sina händer i Köpenhamn på FN-toppmötet om klimatet i december.
              Jag är övertygad om att det land som kan visa på en egen stark
              politik på hemmaplan står starkt i dessa förhandlingar. Det går
              inte att lösa detta problem genom att alla passar och väntar ut
              varandra. Men så ser läget till stor del ut i världen i dag.
            </seg>
            <seg n="000e2c92">
              Det går inte heller att bara titta på det ena problemet och försöka
              lösa det och strunta i det andra, utan vi måste ta tag i båda
              dessa saker samtidigt. Den ekonomiska krisen och klimatkrisen
              måste tacklas gemensamt.
            </seg>
            <seg n="321d0c8d">
              Därför har vi i Miljöpartiet lagt fram vår mest jobbinriktade
              budget någonsin. Det är faktiskt den budget som ger mest jobb,
              är mest ekonomiskt ansvarstagande inför framtiden, är mest framtidsinriktad
              och svarar på krisen på ett relevant sätt som bygger ett starkt
              Sverige inför framtiden.
            </seg>
            <seg n="3207d310">
              Vår utgångspunkt är att vi ska satsa pengarna där de gör störst
              långsiktig nytta för samhället och världen och samtidigt skapar
              jobb. Vi har haft i åtanke att om 40 år ska alla rika länder i
              princip ha slutat använda fossila bränslen för att vi ska klara
              av klimathotet.
            </seg>
            <seg n="ca88025c">
              Det är en enorm utmaning, och det är en mycket krävande tid som
              ligger framför oss. Men vi ska inte rädas, utan vi ska ta tag
              och göra det som behöver göras. Det kräver stora investeringar
              i hela samhället en grön omställning, en green new deal. Ju tidigare
              vi gör de här investeringarna, desto bättre rustade står vi och
              desto fler jobb kan vi skapa.
            </seg>
            <seg n="d78e3a5b">
              47 miljarder på tre år är Miljöpartiets förslag. Vi menar att
              det är smart att tidigarelägga så mycket av det här som det bara
              går för att skapa jobb under den ekonomiska krisen. Vi får då
              i gång företagande, och vi bidrar till att hitta lösningar som
              resten av världen också söker efter i dag; vi står helt enkelt
              bättre rustade inför framtiden.
            </seg>
            <seg n="35ef429f">
              Moderatregeringens jobbpolitik är väldigt begränsad och mycket
              traditionellt moderat. De vill skapa jobb genom att sänka skatten
              för dem som redan har jobb. Det kostar 3,3 miljoner per skapat
              jobb och är mycket ineffektivt. Till stor del går det ut på att
              lönerna på det sättet långsiktigt ska hållas nere.
            </seg>
            <seg n="39f02b1a">
              Miljöpartiet vill i stället investera i nödvändig modernisering
              av samhället för att möta klimat- och miljöhoten. Vi i Miljöpartiet
              sänker gärna skatten på arbete, men vi tror inte att det är en
              patentlösning för att skapa jobb. Därför säger vi att den senaste
              skattesänkningen är en skattesänkning för mycket; den är också
              väldigt illa tajmad.
            </seg>
            <seg n="b0b9202e">
              Vad innebär det då konkret att bygga om samhället och att göra
              en grön omställning? Ja, i miljonprogrammets lägenhetshus finns
              det i dag stora renoveringsbehov. Vi vill göra de renoveringarna
              nu, med statligt stöd, och se till att skapa vackra och trivsamma
              områden där det också är energisnålt och bra från miljösynpunkt.
            </seg>
            <seg n="be7fea99">
              Vi vill att de skolor som behöver renoveras ska kunna få stöd
              just för att renoveras men också för att de ska bli energi- och
              miljöeffektiva.
            </seg>
            <seg n="918258e3">
              Vi vill storsatsa på järnvägen. Vi tidigarelägger de investeringar
              som det är möjligt att tidigarelägga. Det handlar om underhållsinsatser
              och om vissa byggprojekt som redan är förberedda men för vilka
              den här regeringen har dragit undan pengar.
            </seg>
            <seg n="c81f69db">
              Vi vill se en mer långsiktig och strategisk satsning på höghastighetståg
              i Sverige. I ett stort land som vårt är goda järnvägsförbindelser
              en nyckel till ett modernt framtida samhälle. Genom höghastighetståg
              mellan Helsingfors och Göteborg och mellan Helsingfors och Malmö
              kan vi inte bara göra inrikesflyget onödigt på de sträckorna utan
              också frigöra utrymme på de nuvarande spåren så att regional tågtrafik
              och godstransporter på järnväg kan öka. Då får vi bort en del
              av de långväga långtradartransporterna från vägarna och lämnar
              utrymme där åt de transporter som verkligen behöver ske i vägnätet.
            </seg>
            <seg n="3cff3f80">
              Vi menar att risken finns att Sverige i dag blir frånsprunget
              av övriga världen när det gäller investeringar och utveckling
              av förnybar energi. Investeringarna har minskat kraftigare här
              än på andra håll trots att regeringen har goda intentioner. Det
              behövs en mer aktiv politik, ökade satsningar och skärpta mål
              för utvecklingen av energi från biomassa, vindkraft och andra
              förnybara energikällor.
            </seg>
            <seg n="b637e380">
              Vi vill fortsätta den satsning på förnybara drivmedel och på
              miljöbilar som inleddes under det förra rödgröna styret i Sverige.
              Biogas kan produceras i mycket större utsträckning. Vi vill se
              minst en biogasmack i varje kommun senast 2020 och sätta i gång
              ett nationellt biogasprogram.
            </seg>
            <seg n="88e59775">
              Vi vill att den som konverterar sin bil för att köra på etanol,
              biogas eller el ska kunna få en konverteringspremie. Detta gör
              det möjligt att skaffa en miljöbil och miljöbränslen även för
              den som inte har råd att köpa en helt ny bil.
            </seg>
            <seg n="764b45f0">
              Vi vill göra det möjligt för privatpersoner att leverera in el
              på elnätet till exempel från en egen vindsnurra eller solcellsanläggning
              och att få avdrag motsvarande elkostnaden på elräkningen. Då får
              vi i gång satsningar på småskaliga alternativ. Men det här är
              också ett sätt för enskilda människor att väldigt konkret bli
              en del av den här omställningen.
            </seg>
            <seg n="9568a84f">
              Vi vill också göra en satsning på småföretagarpolitiken. I stället
              för att, som regeringen gör, höja arbetsgivaravgiften för småföretagen
              vill vi sänka den. Regeringen har i den senaste budgeten tagit
              några steg, men de är alldeles för små när det gäller småföretagen.
              Situationen för en enmansföretagare eller småföretagare i Sverige
              är inte enkel. Enligt Statistiska centralbyrån finns de här grupperna
              bland dem som har lägst snittinkomst i landet. Samtidigt lever
              de i princip utanför samhällets skyddsnät. De har inte a-kassa
              och inte tillgång till andra trygghetssystem på samma sätt som
              vanliga löntagare.
            </seg>
            <seg n="e0367234">
              Vi menar att småföretagarna behöver ekonomiskt andrum. Därför
              vill vi sänka arbetsgivaravgiften för småföretag. På det sättet
              kommer fler att klara sig, och fler kommer att våga anställa.
            </seg>
            <seg n="ea5457ea">
              Vi i Miljöpartiet har en politik som skapar jobb, och vi har
              en politik som innebär att vi tar ansvar för de långsiktiga och
              viktiga frågorna när vi möter klimathotet.
            </seg>
            <seg n="e22fab98">
              Herr talman! Direkt efter den här debatten kommer den moderatledda
              majoriteten här i kammaren att rösta igenom den mest allvarliga
              inskränkningen någonsin av den personliga integriteten. Man ska
              ge FRA omfattande befogenheter att massavlyssna svenskar och andra
              som råkar resa genom Sverige digitalt.
            </seg>
            <seg n="1601c78b">
              För oss gröna är det här i grunden en fråga om den personliga
              integriteten. Vad den föreslagna lagen innebär är att man först
              massavlyssnar. Sedan försöker man i efterhand klistra på några
              restriktioner som sägs skydda den personliga integriteten. Det
              är just därför som så många svenskar är emot den lag som riksdagen
              på eftermiddagen ska rösta om. Man känner sig helt enkelt maktlös
              inför en massavlyssning som man inte har kunnat vara med och påverka.
            </seg>
            <seg n="b9d54af7">
              Vi menar att skyddet för den personliga integriteten på nätet
              borde vara lika stort som i verkligheten därför att nätet är en
              del av verkligheten. I stället för FRA, Ipredlagar, Helsingforssprogram
              och annat borde vi stärka arbetet mot massövervakning. Jag tror
              att detta kommer att bli en historiens läxa som vi kommer att
              lära när vi om några år ser tillbaka på den här utvecklingen.
            </seg>
            <seg n="02e15d04">
              Herr talman! Den största utmaningen framöver är att kunna kombinera
              en politik för att rädda klimatet med att kunna skapa jobb under
              finanskrisen. Statsministern pratade tidigare om finanskrisen
              som något tillfälligt som vi kommer att kunna ta oss igenom på
              några år. Men det här gäller inte klimatet. Klimathotet måste
              bemötas med en långsiktig strategisk politik och ett engagemang
              från alla samhällssektorer och från enskilda människor för att
              vi ska klara det här.
            </seg>
            <seg n="a83dc7d5">
              Vi i Miljöpartiet är beredda att göra vad vi kan för att staten
              ska ta sin del av ansvaret. Det är en stor utmaning. Men vi har
              också unika möjligheter att satsa på de här lösningarna, att skapa
              jobb i Sverige, bygga ett hållbart samhälle och se till att våra
              företag får konkurrenskraft och möjligheter att utveckla produkter
              som världen behöver. Denna unika möjlighet får vi inte låta gå
              oss ur händerna, utan vi måste ta det ansvar som jag tycker krävs
              av ett av världens rikaste länder.
            </seg>
          </u>
          <note type="speaker" n="25150061">
            Anf. 76 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-843bfb6f52e65800-19" n="73a840d9">
            <seg n="36edee2d">
              Herr talman! Maria Wetterstrand är ledare för det parti på vänsterkanten
              som har vind i seglen något som Mona Sahlin och Lars Ohly i alla
              fall just nu verkar sakna. Jag tror att det bottnar i människors
              klimatoro och i att man vill se en bra miljöpolitik. Det har vi
              i mitt parti haft anledning att lyssna in och att utveckla våra
              svar på för att möta. Vi har då försökt formulera just ett globalt
              svar på klimatpolitiken. Jag gör vad jag kan med de ansträngningar
              som Sverige förmår för att få detta på plats inom ramen för ett
              globalt avtal denna höst.
            </seg>
            <seg n="39eeb36c">
              Maria Wetterstrand har i dag framställt sig som den som gärna
              betonar enigheten i det rödgröna. Hon vill vara konkret, säger
              hon. Det är bra. Låt oss vara det en stund.
            </seg>
            <seg n="879f09f7">
              Jag har i min hand skattetabellen i Miljöpartiets skattemotion.
              Det är många siffror. En siffra står väldigt tydligt ut vid sidan
              av den skattesmäll som ni tänkt er för dem som anställer unga.
              Det gäller då just skattechocken med koldioxidskatten 14,85 miljarder
              år 2011. Det ska det alltså fattas beslut om nästa höst om ni
              vinner regeringsmakten 14,85 miljarder!
            </seg>
            <seg n="c2ec1ba9">
              Jag tycker att detta är intressant. Jag har ju varit med och
              höjt koldioxidskatten. Då fick jag en insändarkampanj riktad mot
              mig från Socialdemokraterna i Norrland. Det var då vi passerade
              1 000 kronor per ton i utsläpp i Sverige. Fyra länder till i Europa
              gäller det. De har i genomsnitt 200 kronor. Frankrike har tänkt
              införa koldioxidskatt. De flesta har 0 kronor. Med ert förslag
              är det tänkt att föra upp beloppet till 1 500 kronor per utsläppt
              ton.
            </seg>
            <seg n="fe75127a">
              Nu har jag två konkreta frågor. Maria Wetterstrand: Hur mycket
              av detta har Mona Sahlin gått med på? Och, Maria Wetterstrand,
              hur mycket innebär detta i höjt bensinpris vid pumpen för svenska
              folket som tycker att detta är viktigt?
            </seg>
          </u>
          <note type="speaker" n="c7461ed0">
            Anf. 77 MARIA WETTERSTRAND (mp) replik:
          </note>
          <u who="maria_wetterstrand_62b632" xml:id="i-6f31e5cb4e494f30-9" n="2f39311c">
            <seg n="4e446295">
              Herr talman! Jag är väldigt glad över att Fredrik Reinfeldt sent
              omsider har tagit till sig det faktum att just styrningen med
              den ekonomiska politiken för att få en utveckling mot en bättre
              miljö är det mest effektiva sättet att jobba.
            </seg>
            <seg n="c91beb10">
              Moderaterna har tidigare varit emot varenda höjning av miljöskatterna
              som gjorts, i alla fall som jag kan komma på. Däremot valde de
              att behålla dem när de kom till regeringsmakten, och det är väl
              den största miljöinsats den nuvarande regeringen har gjort.
            </seg>
            <seg n="506c6905">
              När vi under det förra, rödgröna styret höjde skatten på villaolja
              hördes precis samma tongångar som vi nu hör från Fredrik Reinfeldt.
              Jag tror att väldigt många människor som valde att byta ut sin
              oljepanna mot bergvärme eller pellets eller att ansluta sig till
              fjärrvärmenätet innan den förra oljeprischocken kom är mycket
              glada över att vi såg till att detta gjordes successivt, strategiskt
              och i en takt som människor kunde hantera.
            </seg>
            <seg n="6bfe554a">
              Nu står vi inför samma situation. Jag tror att det globala oljepriset
              inom de närmaste åren återigen kommer att stiga till höjder som
              vi inte har sett förut. I och med att vi sitter fast i användningen
              av bensin och diesel som drivmedel kommer det att innebära att
              de i Sverige som är beroende av bil drabbas väldigt hårt.
            </seg>
            <seg n="6da0b0f4">
              Miljöpartiet driver därför en politik för att se till att de
              alternativa drivmedlen gynnas ekonomiskt gentemot dem som förstör
              klimatet. Det är också en politik för att bilar ska kunna konverteras,
              för att utvecklingen av miljöbilar ska stödjas och för att det
              ska finnas andra bränslen som biogas att handla överallt i hela
              Sverige och inte bara i de största städerna, centralorterna. På
              det sättet kan vi se till att Sverige inte sitter fast i ett beroende
              av bensin och diesel när nästa oljeprischock kommer.
            </seg>
            <seg n="c4831d63">
              Jag tror att detta är en ödesfråga för dem som är beroende av
              bil i Sverige. Och ja, Mona Sahlin och Socialdemokraterna har
              vissa förslag som går i den riktningen, precis på samma sätt som
              regeringen har börjat inse att det är nödvändigt. Och ja, det
              kommer att innebära höjda bensinskatter.
            </seg>
          </u>
          <note type="speaker" n="6bb05e0d">
            Anf. 78 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-843bfb6f52e65800-20" n="73a840d9">
            <seg n="581d7d28">
              Herr talman! Maria Wetterstrand brukar få beröm för att hon är
              en tydlig politiker som pratar rakt, men hon levde inte upp till
              det nu. Jag hade två tydliga frågor. Vi tar dem igen.
            </seg>
            <seg n="a14be949">
              Det står 14,85 miljarder för 2011 i tabellen. Jag vill bara påpeka
              att om man tar bort den sprinten ur Miljöpartiets motion rasar
              allt ihop. Alla andra siffror är nämligen väldigt små. Det här
              är kolossen på vilken ni bygger er politik. Mina frågor var ganska
              enkla: Hur mycket av detta har Mona Sahlin accepterat? Vad innebär
              det i ökat bensinpris för vanligt folk?
            </seg>
            <seg n="d243b83f">
              Jag har varit med och höjt den här skatten, Maria Wetterstrand.
              Jag har läst insändarna från dina kompisar i Socialdemokraterna
              om hur det hotar glesbygden och hur det är en oacceptabel politik.
              Då höjde vi med 6 öre. Maria Wetterstrand föreslår 43 öre. Jag
              vill ha ett svar på frågorna. Vad innebär det i höjt bensinpris,
              och vad har Mona Sahlin accepterat?
            </seg>
          </u>
          <note type="speaker" n="b923882f">
            Anf. 79 MARIA WETTERSTRAND (mp) replik:
          </note>
          <u who="maria_wetterstrand_62b632" xml:id="i-6f31e5cb4e494f30-10" n="2f39311c">
            <seg n="23cae484">
              Herr talman! Som jag sade har Socialdemokraterna tagit steg i
              riktning mot att höja koldioxidskatterna. Jag tycker att det är
              mycket positivt. Om Fredrik Reinfeldt hade haft möjlighet att
              svara skulle jag ha kunnat ställa samma fråga till honom, för
              ingen vet vad den nuvarande regeringen kommer att gå till val
              på när det gäller det här området. Jag hoppas att de kommer att
              gå till val på en höjning av miljöskatterna, eftersom det är ett
              av de mest ekonomiskt effektiva sätten att komma framåt.
            </seg>
            <seg n="0dd76b6a">
              Miljöpartiet föreslår skattehöjningar som innebär 2 kronor på
              bensinpriset. Det är under en period på tre år, så det är en successiv
              höjning. Samtidigt går vi in med ett riktat konverteringsbidrag
              som gör det möjligt för människor att byta bränsle i sina bilar.
              Vi gör en riktad satsning på att få ut biogas i alla svenska kommuner.
              Vi ser till att det blir betydligt mer ekonomiskt fördelaktigt
              att välja miljöbil. Vi kommer att se till att det finns alternativ.
            </seg>
            <seg n="00f4a21c">
              Jag är övertygad om att det är en ödesfråga för dem som är beroende
              av bilen i Sverige att omställningen sker innan vi får nästa oljeprischock.
              Annars kommer de nämligen att hamna i en mycket svår ekonomisk
              situation.
            </seg>
          </u>
          <note type="speaker" n="0bedd52b">
            Anf. 80 ROGER TIEFENSEE (c) replik:
          </note>
          <u who="roger_tiefensee_5248fd" xml:id="i-2991e49dd5a8dfa0-7" n="bb8d0297">
            <seg n="7cc3b88a">
              Herr talman! Jag talade i mitt anförande om grön skatteväxling.
              Grön skatteväxling var en gång i tiden Miljöpartiets adelsmärke
              lite av meningen med föreningen, kändes det som. Miljö- och klimatskatter
              skulle höjas och skatt på arbete sänkas.
            </seg>
            <seg n="787d7f2f">
              Det är ett bra koncept som Centerpartiet och alliansregeringen
              har använt och kommer att använda sig av. Men Miljöpartiet har
              övergett detta arbetssätt. Söker man elektroniskt på grön skatteväxling
              i Miljöpartiets budgetmotion får man ingen träff. Nu är det bara
              skattehöjningar som gäller. Och om man inte sänker skatten för
              arbete och företag utan bara höjer skatter blir det ju mindre
              jobb, fler arbetslösa och sämre välfärd.
            </seg>
            <seg n="8fcf8775">
              Min fråga till Maria Wetterstrand blir om detta är en anpassning
              till samarbetet med Vänsterpartiet och Lars Ohly. Miljöpartiet
              är ju nu enbart inriktade på skattehöjningar. Vilka andra eftergifter
              kan man vänta sig av er i samarbetet med Vänsterpartiet? Hur blir
              det med de två undantagen från turordningsreglerna för de små
              företagen? Blir det någon ny skatt på sparande och värdet på människors
              egna hem? Hur blir det med valfriheten i välfärden? Jag vet att
              Miljöpartiet gillar friskolor, men i detta samarbete finns de
              som ogillar friskolor och inte tycker att människor ska ha en
              valfrihet i välfärden. Vilka valfrihetsreformer kommer ni att
              få ge upp?
            </seg>
          </u>
          <note type="speaker" n="e94510e5">
            Anf. 81 MARIA WETTERSTRAND (mp) replik:
          </note>
          <u who="maria_wetterstrand_62b632" xml:id="i-6f31e5cb4e494f30-11" n="2f39311c">
            <seg n="485761f2">
              Herr talman! Det var väldigt många frågor som Roger Tiefensee
              ställde på en gång.
            </seg>
            <seg n="df28242b">
              Om arbetsrätten kan jag säga att det inte finns något parti på
              vår sida som vill försämra den. Det vill jag vara tydlig med.
            </seg>
            <seg n="7ba45b5f">
              Den gröna skatteväxlingen var på något sätt huvudpoängen, och
              jag tycker att det är ganska roligt att Roger Tiefensee ställer
              en fråga till mig om grön skatteväxling efter att jag pratade
              om detta i min replik på hans anförande.
            </seg>
            <seg n="3a4d9a37">
              Man kan se det så här: Skatten på arbete har sänkts väldigt mycket
              under de senaste åren. Vi tycker att det i huvudsak är bra. Vi
              tycker att den senaste skattesänkningen är en för mycket, och
              vi tycker att det skulle ha kunnat utformas på ett annat sätt.
              Vi menar därför att det nu, eftersom skatten på arbete har sänkts
              så mycket som den har, är läge att höja miljöskatterna. Vi får
              väl se det positivt, som en sorts retroaktiv skatteväxling där
              ni har fixat den sänkta skatten på arbete och vi fixar de höjda
              skatterna på miljö. Det har nämligen Centerpartiet uppenbarligen
              inte lyckats få igenom i den regering som sitter i dag. Jag hade
              gärna sett en sådan grön skatteväxling i stället för rena skattesänkningar
              på arbete i det här fallet.
            </seg>
          </u>
          <note type="speaker" n="81bdf5b9">
            Anf. 82 ROGER TIEFENSEE (c) replik:
          </note>
          <u who="roger_tiefensee_5248fd" xml:id="i-2991e49dd5a8dfa0-8" n="bb8d0297">
            <seg n="df7538b0">
              Herr talman! Jag kan konstatera att Miljöpartiet nu bara är inriktade
              på skattehöjningar. Då kan man fråga sig: Vid vilket skattetryck
              upphör konceptet om grön skatteväxling? Tanken med grön skatteväxling
              är ju inte att man ska höja skattetrycket utan att man ska växla
              höjda miljöskatter mot sänkta skatter på arbete. Det var förut
              adelsmärket för Miljöpartiet. Men vid vilket skattetryck upphör
              detta koncept och arbetssätt att gälla? Uppenbarligen har vi passerat
              det, enligt Miljöpartiets sätt att resonera.
            </seg>
            <seg n="66624d03">
              Hur blir det med valfrihetsreformerna? Maria Wetterstrand säger
              att man inte ska försämra arbetsrätten. Men vad innebär det, ska
              man ta bort undantaget för två anställda i de mindre företagen?
              Jag tycker att det vore bra att ha kvar. Hur blir det, kommer
              det att försvinna? Ligger det i begreppet inte försämra arbetsrätten?
            </seg>
          </u>
          <note type="speaker" n="0529df76">
            Anf. 83 MARIA WETTERSTRAND (mp) replik:
          </note>
          <u who="maria_wetterstrand_62b632" xml:id="i-6f31e5cb4e494f30-12" n="2f39311c">
            <seg n="2928dcf0">
              Herr talman! Miljöpartiet anser också att det är bra att ha detta
              undantag kvar, och vi kommer att stå fast vid den ståndpunkten.
            </seg>
            <seg n="38554a54">
              När det gäller frågan om den gröna skatteväxlingen har vi i vår
              motion föreslagit skattehöjningar på ungefär 17 miljarder. Nästan
              allting ligger på miljösidan. Det var vad vi genomförde under
              det förra, rödgröna styret. Det var en skatteväxling i ungefär
              den storleksordningen, alltså höjda miljöskatter och sänkt skatt
              på arbete. Nu har skatten på arbete sänkts med ungefär 80 miljarder,
              och vi föreslår skattehöjningar på miljösidan med ungefär 17.
              Det innebär att skattetrycket fortfarande kommer att vara rejält
              sänkt i förhållande till hur det var vid det förra, rödgröna styret.
              Jag tycker att det är bra.
            </seg>
          </u>
          <note n="4f0e8fac">
            Partiledardebatten var härmed avslutad.
          </note>
          <note n="e6f6aceb">
            2 § Utökning av antalet suppleanter i trafikutskottet
          </note>
          <note n="a6101182">
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i trafikutskottet skulle utökas
            från 25 till 26.
          </note>
          <note n="97edf826">
            Kammaren medgav denna utökning.
          </note>
          <note n="3364ed7f">
            3 § Val av extra suppleant i trafikutskottet
          </note>
          <note n="46320810">
            Företogs val av extra suppleant i trafikutskottet.
          </note>
          <note n="d80bc0bb">
            Kammaren valde i enlighet med valberedningens förslag till
          </note>
          <note n="7321ae2b">
            suppleant i trafikutskottet
          </note>
          <note n="c16ca5f0">
            4 § Avsägelse
          </note>
          <note n="469463bb">
            Förste vice talmannen meddelade att Chatrine Pålsson Ahlgren
            (kd) anhållit om entledigande från uppdraget som ledamot av riksdagen
            från och med 1 november.
          </note>
          <note n="211197fb">
            Kammaren biföll denna anhållan.
          </note>
          <note n="4ab3b25a">
            5 § Meddelande om ändringar i kammarens sammanträdesplan
          </note>
          <note n="9df77061">
            Förste vice talmannen meddelade att torsdagen den 15 oktober
            kl. 14.00 skulle bordläggningsplenum äga rum. Tidigare aviserat
            interpellationssvar kl. 12.00 skulle utgå.
          </note>
          <note n="8857cbd9">
            Förste vice talmannen meddelade vidare att voteringen torsdagen
            den 19 november kl. 16.00 skulle utgå. Voteringen kl. 12.00 skulle
            kvarstå.
          </note>
          <note n="6d1a359d">
            6 § Meddelande om preliminär plan för kammarens sammanträden
            hösten 2009
          </note>
          <note n="e7b61332">
            Förste vice talmannen meddelade att en preliminär plan för kammarens
            sammanträden hösten 2009 med voteringstider delats ut till riksdagens
            ledamöter.
          </note>
          <note n="b3c48e43">
            7 § Anmälan och hänvisning av motioner till utskott
          </note>
          <note n="9a046d05">
            3 808 motioner avlämnade under den allmänna motionstiden enligt
            motionsförteckning.
          </note>
          <note n="ac00ddaa">
            Kammaren biföll talmannens förslag att motionerna omedelbart
            skulle hänvisas till utskott enligt motionsförteckningens förslag.
          </note>
          <note n="eaca2a18">
            8 § Signalspaning
          </note>
          <note n="dd342618">
            Föredrogs
          </note>
          <note type="speaker" n="2c8f1e75">
            Anf. 84 ANDERS KARLSSON (s):
          </note>
          <u who="anders_karlsson_8d9cd7" xml:id="i-3ffaa4f1f6f9b240-0" n="1a6b7d79" next="i-8a10f6f4c6b7b340-0">
            <seg n="06ecd447">
              Herr talman! På grund av regeringens misslyckade hantering av
              signalspaningen står vi nu här i riksdagens kammare för att för
              tredje gången på lika många år rösta om ett lagförslag gällande
              signalspaningen.
            </seg>
            <seg n="24c94be4">
              Vad är då problemet? Jo, problemet är att den borgerliga regeringen
              har gett Försvarets radioanstalt långtgående befogenheter vad
              gäller signalspaning i kabel utan att uppnå tillräckliga krav
              på rättssäkerhet och skyddet för den enskildes integritet.
            </seg>
            <seg n="09092614">
              Herr talman! Regeringen har visat ett genuint ointresse av att
              lösa frågan, vilket har lett till att lagen vilandeförklarades
              under ett år, under vilket regeringen inte gjorde några seriösa
              försök att vare sig förbättra lagen eller söka en blocköverskridande
              lösning.
            </seg>
          </u>
          <note n="4219396e">
            När lagen för andra gången kom till riksdagen kvarstod därför
            kritiken, vilket ledde till att försvarsministern började förhandla
            med sina egna allianskolleger från talarstolen och till sist på
            toaletten.
          </note>
          <u who="anders_karlsson_8d9cd7" xml:id="i-8a10f6f4c6b7b340-0" n="1a6b7d79" prev="i-3ffaa4f1f6f9b240-0">
            <seg n="e9b61e4f">
              Detta gör att vi återigen står här med ett lapptäcke av kompletteringar
              till en lag som uppenbarligen har stora brister.
            </seg>
            <seg n="3fc97ee3">
              Kritiken är och har varit massiv under hela processen från såväl
              sakkunniga på området som allmänheten. Regeringen har lyckats
              peta in nästan 40 förändringar i signalspaningslagen detta utan
              att en enda ordentlig utredning har gjorts. Detta torde vara rekord
              i svensk lagstiftnings historia.
            </seg>
            <seg n="7178486e">
              Så sent som i somras kom ytterligare en utredning gällande polisens
              tillgång till signalspaning. Där föreslås lagstiftning som går
              på tvärs mot signalspaningslagen.
            </seg>
            <seg n="1696e491">
              Det är högst oklart hur kritikerna från den borgerliga sidan
              kan vara så nöjda nu. Integriteten har fått stryka på foten för
              den politiska prestigens skull.
            </seg>
            <seg n="111364f2">
              Herr talman! Beskedet från oppositionen är däremot tydligt: Riv
              upp, gör om, gör rätt! Tillsätt en parlamentarisk utredning som
              får i uppgift att bedöma behovet av en lag utifrån hänsyn till
              integriteten, effektiviteten och proportionaliteten! Syftet måste
              vara att finna en lösning som både tillgodoser behovet av underrättelsetjänst
              och medborgarnas rätt till integritets- och rättssäkerhet.
            </seg>
            <seg n="ca2a8452">
              Jag är den första att hävda att Sverige som militärt alliansfri
              stat och ett alliansfritt land behöver en effektiv underrättelsetjänst.
              Signalspaning är ett viktigt verktyg som behövs; om detta råder
              inget tvivel. Nya hot om terroristdåd, spridning av massförstörelsevapen
              och IT-utvecklingen har gjort vårt samhälle mer sårbart. Tidig
              information är viktig för att förebygga och förhindra sådana hot
              mot vårt land.
            </seg>
            <seg n="80a3b964">
              Den avgörande frågan är dock på vilket sätt och i vilken omfattning
              signalspaning ska få bedrivas. Behovet av en effektiv underrättelseinhämtning
              kan inte rättfärdiga att man nonchalerar grundlagens principer
              om rätten till fri och skyddad kommunikation. Men underrättelsetjänsten
              måste vila på folkets förtroende. Den borgerliga regeringen och
              den borgerliga majoriteten i den här kammaren har inte tagit människors
              oro inför intrång i deras privata sfär på allvar.
            </seg>
            <seg n="8dfd5946">
              Till sist, herr talman: Oppositionen kräver att lagstiftningen
              rivs upp, görs om och görs rätt! Integriteten måste gå före den
              politiska prestigen.
            </seg>
          </u>
          <note type="speaker" n="851a8000">
            Anf. 85 ALICE ÅSTRÖM (v):
          </note>
          <u who="alice_astrom_68ecfb" xml:id="i-b18b70c9f7130311-0" n="88cef7d2">
            <seg n="6b9ffd02">
              Herr talman! Då står vi återigen här i kammaren och debatterar
              signalspaning FRA. Det har varit många turer under de senare åren.
              Det första förslaget som kom till riksdagen saknade helt skydd
              för den personliga integriteten. Det saknade helt rättssäkerhetsgarantier.
              Det var ett förslag som innebar en massavlyssning av svenska folket.
              Det var ett förslag som inte hade klarat av att göra några som
              helst avgränsningar när det gäller att skydda de mänskliga fri-
              och rättigheterna.
            </seg>
            <seg n="f6bc8627">
              Herr talman! Detta förslag stöddes då av den borgerliga majoriteten.
              Detta förslag ansågs ta tillräcklig hänsyn till integritet och
              rättssäkerhet genom agerandet här i riksdagen där man med hänvisning
              till regeringsformen bordlade ärendet under ett år just för att
              man skulle skydda de rättigheter som är skyddade i regeringsformen.
              Men under det året hände ingenting från den borgerliga majoriteten.
              Förslaget var vilande i exakt samma skick. Det togs upp i exakt
              samma skick av majoriteten.
            </seg>
            <seg n="7ff002ba">
              Som tur är, herr talman, hade faktiskt svenska folket vaknat.
              Kritiken var massiv. Människor fick en kännedom om det liggande
              förslaget. Helt plötsligt började det höras kritiska röster även
              i de borgerligas led: Vad händer med den personliga integriteten
              och rättssäkerheten? Ska vi verkligen i ett demokratiskt land
              införa ett system som innebär en möjlighet till massavlyssning?
            </seg>
            <seg n="ca0521b5">
              När den borgerliga majoriteten började inse att man kanske inte
              skulle få igenom sitt förslag här i riksdagen uppkom helt plötsligt
              frågan om den personliga integriteten och om rättssäkerhetsskyddet.
              Helt plötsligt började frågor växa fram om brister i den liggande
              lagstiftningen, som den tidigare majoriteten hade tyckt var fullt
              tillräcklig.
            </seg>
            <seg n="c764c807">
              Herr talman! Under processens gång har det skett förhandlingar
              i slutna rum med borgerliga kritiker. Det har skett förhandlingar
              som inte har varit öppna för insyn och där man inte har gett möjlighet
              för andra partier att delta i ett så viktigt lagstiftningsarbete
              som signalspaningslagstiftning definitivt är.
            </seg>
            <seg n="d007314e">
              Nu står vi, herr talman, här i dag igen med ett förslag där man
              ska förstärka rättssäkerheten och förstärka skyddet för den personliga
              integriteten.
            </seg>
            <seg n="7f4f1102">
              Herr talman! För Vänsterpartiet är det tydligt: Vi säger ja till
              skyddet för den personliga integriteten. Vi säger ja till Europarådets
              konvention om mänskliga rättigheter. Vi säger ja till regeringsformen.
              Vi säger ja till meddelarfrihet och till efterforskningsskydd.
              Vi säger ja till rätten till den privata kommunikationen. Men
              när man säger ja till dessa rättigheter kan man inte göra någonting
              annat än att säga nej till liggande förslag.
            </seg>
            <seg n="42b6d375">
              Den borgerliga majoriteten har med all tydlighet visat att respekten
              för mänskliga rättigheter, för Europakonventionen, för regeringsformen
              och för våra grundlagar inte är större än att om inte någon kritiker
              trycker på om inte någon hade lyft upp frågan hade man varit beredd
              att släppa dessa principer.
            </seg>
            <seg n="d631eae2">
              Herr talman! De förändringar som ligger på bordet i dag är i
              mångt och mycket förbättringar. Det kommer vi att få höra härifrån
              talarstolen.
            </seg>
            <seg n="a0c39c93">
              Vi har avgränsat ändamålen. Nu har vi åtta punkter när det gäller
              de ändamål för vilka försvarsunderrättelsetjänst får bedrivas.
              Det är onekligen en insnävning.
            </seg>
            <seg n="1f0771f5">
              Vi har nu tillsatt en oberoende specialdomstol som ska ge tillstånd.
              Ja, det har man onekligen gjort.
            </seg>
            <seg n="a44b7ba8">
              Vi har nu begränsat vilka det är som får begära signalspaning
              och får lämna tillstånd och uppdrag. Ja, det har man gjort.
            </seg>
            <seg n="9cf7a947">
              Herr talman! Det här är en lagstiftning där man kastar in de
              mänskliga rättigheterna, grundlagsfrågor och regeringsformen i
              efterhand för att försöka lappa i en lagstiftning som hade helt
              andra utgångspunkter från första början. Mänskliga rättigheter
              och de grundläggande fri- och rättigheterna är ingenting som man
              kan kasta in i efterhand.
            </seg>
            <seg n="2df3f992">
              När man granskar hela den här lagstiftningen visar det sig att
              oerhört många brister kvarstår. När man nu säger att man har avgränsat
              möjligheterna för FRA pratar man bara om försvarsunderrättelseverksamheten.
              Man pratar inte om frågan om trafikdata inom lagstiftningen. FRA
              får nämligen ha en insamling av trafikdata inom ramen för den
              egna metodutvecklingen. Här krävs faktiskt ingen koppling till
              yttre hot. Här krävs faktiskt ingen koppling till avgränsningen
              på åtta punkter om varför man får bedriva signalspaning. Det här
              är för den egna metodutvecklingen.
            </seg>
            <seg n="aceef72b">
              Herr talman! Här kommer förespråkarna för lagstiftningen att
              säga att även detta är tillståndspliktigt. Domstolen ska även
              granska om man ska få bedriva den här trafikdatainsamlingen. Kan
              någon i majoriteten tala om för mig hur domstolen ska kunna avgränsa
              trafikdatainsamlingen när man inte har något annat specifikt ändamål
              än att utveckla sina egna metoder och sin egen forskning? Det
              kommer inte att vara möjligt, herr talman. Det innebär att man
              kommer att samla in en oerhörd mängd trafikdata som man får lagra
              i en stor databas i ett år. Men inte nog med det; det är sedan
              möjligt att för försvarsunderrättelseverksamhet söka i dessa trafikdata.
              Det innebär att man inte har kunnat garantera att data som samlas
              in inte får användas i försvarsunderrättelseverksamheten.
            </seg>
            <seg n="5ca7a0d2">
              Herr talman! En annan punkt som majoriteten inte har vågat ta
              i, och som vi antagligen inte kommer att få något svar på här
              i dag heller, är FRA:s möjligheter att utbyta information med
              andra länder och överlämna trafikdata och den försvarsunderrättelseinhämtning
              som man har haft. Här är man också ganska noga. Nu börjar det
              bli en mängd olika propositioner, och där är det tydligt att möjligheten
              för kontrollmyndigheterna, Datainspektionen och andra att granska
              det här utbytet är begränsat. Man får nämligen inte störa FRA:s
              relationer med andra länders underrättelsetjänster. Vi har ingen
              aning om hur de här uppgifterna kommer att lämnas ut och vilket
              utbyte man egentligen har. Det här är bara regeringens fråga och
              inte riksdagens.
            </seg>
            <seg n="ddac04a1">
              Herr talman! I majoritetens förslag klarar man inte heller av
              att lösa frågan om hur den grundlagskyddade meddelarfriheten och
              efterforskningsskyddet egentligen ska kunna upprätthållas. Majoriteten
              har hittills löst frågorna om själavård, meddelarfrihet och bikt
              genom att säga att all sådan information ska förstöras om den
              råkar inhämtas. Det är ett faktum att så fort den har insamlats
              och man har sett den har genombrottet redan skett. Det är faktiskt
              ett brott mot vår egen grundlag.
            </seg>
            <seg n="ba4555ce">
              Herr talman! Behöver inte Sverige ha någon egen underrättelseverksamhet?
              Är då inte signalspaning en viktig metod? Vi i Vänsterpartiet
              säger att det här är ett viktigt verktyg. Men går det att säga
              att detta är överordnat respekten för mänskliga rättigheter? Är
              det överordnat integritetsfrågorna? Nej, för oss i Vänsterpartiet
              är det tydligt att de rättigheterna är överordnade underrättelseverksamheten.
            </seg>
            <seg n="c977664d">
              Är det då möjligt att genomföra en signalspaning i kabel och
              upprätthålla respekten för de mänskliga rättigheterna? Vi i Vänsterpartiet
              anser att det är oerhört tveksamt. Det kommer att vara oerhört
              komplicerat och oerhört svårt. Vi säger att det är viktigt med
              försvarsunderrättelseverksamhet, men den personliga integriteten
              är också viktig. Därför anser vi att man bör riva upp lagstiftningen
              och tillsätta en parlamentarisk utredning som ska se över detta
              i grunden och som är öppen för att medborgarna ska kunna delta
              i den här diskussionen. För oss i Vänsterpartiet är utgångspunkterna
              i en sådan utredning klara och tydliga. Respekten för den personliga
              integriteten, respekten för de mänskliga rättigheterna och för
              Europarådskonventionen måste vara de grundläggande utgångspunkterna
              i en sådan utredning.
            </seg>
            <seg n="3da33d99">
              Herr talman! FRA-debatten har orsakat stort engagemang hos människor.
              Det är oerhört glädjande att så många medborgare har engagerat
              sig i frågan. Det visar också det krav som medborgarna ställer
              på oss här i riksdagen att respektera deras rättigheter. Med sin
              hantering av FRA-debatten och detta förslag har regeringen visat
              att man saknar all respekt för människors rättigheter.
            </seg>
            <seg n="e723868a">
              I debatten kommer vi att få höra: Vad gnäller kritikerna på?
              Vi har ju uppfyllt allt. Vi har förändrat förslaget på nästan
              40 olika punkter.
            </seg>
            <seg n="89a15c61">
              Herr talman! Jag har inte någon större tilltro till viljan att
              skydda medborgarnas rättigheter hos den majoritet som var beredd
              att anta det förslag som kom till riksdagen 2007 och som inte
              gjorde någonting under ett helt år när det var bordlagt. För oss
              i Vänsterpartiet är det tydligt att det bara finns ett enda alternativ
              i denna fråga, och det är att riva upp, göra om och göra rätt.
            </seg>
          </u>
          <note n="8fe4997f">
            I detta anförande instämde Max Andersson och Peter Rådberg (båda
            mp).
          </note>
          <note type="speaker" n="c15c272f">
            Anf. 86 PETER RÅDBERG (mp):
          </note>
          <u who="peter_radberg_0a5fb2" xml:id="i-47542d9240faac1f-0" n="7551006c">
            <seg n="dfa3c8de">
              Herr talman! Ärade tv- och radiolyssnare och publik i kammaren
              som just nu försvann! Jag vill rikta ett varmt tack till alla
              er som har skickat in mejl till oss inför den här viktiga FRA-debatten.
              Nu står vi här igen för tredje gången, som jag tror, på lika många
              år och debatterar en av vår tids viktigaste frågor, nämligen att
              behålla vår integritet gentemot statsmakterna.
            </seg>
            <seg n="e6ab21e0">
              FRA-debatten handlar om grundläggande demokratiska rättigheter
              för individen. Det har tagit många hundra år av politisk kamp
              för att bygga upp ett rättssäkert samhälle och respekt för individens
              integritet. Den grundläggande frågan som den här debatten och
              tidigare debatter har handlat om är om vi vill ge Försvarets radioanstalt,
              FRA, laglig rätt att avlyssna och registrera all elektronisk kommunikation
              som passerar Sveriges gränser. Det betyder i klartext att staten
              kommer att få obegränsad makt att övervaka och avlyssna sina medborgare
              när det gäller e-post, telefoni, mobil telefoni och sms. Regeringen
              har fått massiv kritik för det förslag som ligger och även för
              det tidigare förslag som låg på riksdagens bord. Det var en kritik
              som jag tycker att regeringen har blundat för, även om jag kan
              hålla med Alice om att det visst har skett förbättringar gradvis.
            </seg>
            <seg n="23fb0ac4">
              Kritiken kommer bland annat från Advokatsamfundet och Journalistförbundet
              som vill tillsätta en utredning och göra om hela lagförslaget.
              Miljöpartiet delar den uppfattningen. Flera myndigheter och domstolar
              kritiserar också att den domstol som ska ge FRA tillstånd inte
              blir oberoende.
            </seg>
            <seg n="cb650d58">
              13 forskare och experter från olika discipliner som har analyserat
              lagstiftningen för FRA säger att tillsammans med tidigare regelverk
              ger den nya lagen FRA rätt och möjlighet att registrera alla medborgares
              sociala nätverk. Det sker med hjälp av vad som är känt i olika
              register om personers etniska ursprung, politiska åsikter, medlemskap
              i fackföreningar och sexualliv. På så sätt kan FRA ofta ha bättre
              kunskaper om människors liv än vad de själva har.
            </seg>
            <seg n="f86721b6">
              Därtill har FRA rätt att överföra personuppgifter till främmande
              makt. FRA-avlyssningen av civil kommunikation medför således en
              oacceptabel kartläggning av ett otal medborgare på individnivå.
            </seg>
            <seg n="244fb6ff">
              Det känns lite pinsamt, herr talman, att man i Rumäniens författningsdomstol
              anser att lagstiftningen som tvingar operatörerna att lagra trafikdata
              strider mot landets grundlag, men det tycker tydligen inte den
              svenska regeringen och Lagrådet. Regeringen och myndigheterna
              har en alltför optimistisk tro på att den här övervakningen ska
              leda till att förhindra terrorism. Storbritanniens underrättelsetjänst,
              M15, publicerade en rapport i The Guardian den 21 augusti förra
              året som visar att de som blir terrorister är olika individer
              och inte passar in i samma demografiska profil. Det finns ingen
              typisk bana för våldsam extremism. Medan den kunniga terroristen
              vet hur man döljer sina spår står den vanliga medborgaren hjälplös
              inför sådan kartläggning.
            </seg>
            <seg n="b9f4978f">
              Genom SVT:s Rapports inslag FRA lagrar svenska telesamtal och
              mejl som sändes den 16 juni 2008 framgick att FRA under tio år
              sparat trafikdata i trafikdatabasen Titan med syfte att kartlägga
              medborgare. Redan den 18 juni förra året gav riksdagen klartecken
              till att införa detta system på ett lagligt sätt. Om man läser
              den antagna lagstiftningen med det tidigare existerande regelverket
              för FRA ser man detta. Det framgår av propositionen 2006/07:63
              på s. 86 att datareduktionen behöver genomföras. Detta innebär
              att huvuddelen av de levererade signalerna sållas bort. Det betyder
              med andra ord att FRA sparar på analysresultatet men inte på originalkommunikationen.
              Analysresultatet tar mycket lite datautrymme, varför i princip
              obegränsade mängder kan sparas. Där ligger samtidigt hotet mot
              integriteten för våra medborgare.
            </seg>
            <seg n="fe5df51f">
              Man kan sammanfatta det på följande sätt: FRA:s avlyssning av
              civil kommunikation medför kartläggning av väldigt många helt
              oskyldiga medborgare på individnivå. Det häpnadsväckande är att
              regeringen ännu inte utrett vad SVT:s Rapports avslöjande om att
              FRA lagrar trafikdata i massiv omfattning även beträffande kommunikation
              till eller från svenskar innebär. Det är betydligt allvarligare
              att en statlig myndighet i massiv omfattning lagrar trafikdata
              än om operatören gör det själv.
            </seg>
            <seg n="a16d1e02">
              Lagrådet, som granskar regeringens förslag, har heller inte reagerat
              på FRA:s trafikdatalagring, vare sig i sitt tidigare eller senare
              yttrande trots att remissinstansen juridiska fakultetsnämnden
              vid Helsingforss universitet specifikt tagit upp saken i det underlag
              som Lagrådet har tillgång till.
            </seg>
            <seg n="430397e0">
              Herr talman! Att Sveriges regering medvetet låter det passera
              utan att granska sådana graverande fakta som SVT kommer med får
              mig att fråga om Sverige är någon rättsstat eller inte. Lagen
              är en styggelse i ett demokratiskt samhälle, och den måste rivas
              upp. Sverige ska ha en bra underrättelsetjänst, men massiv avlyssning
              av oskyldiga är oacceptabelt i ett rättssamhälle.
            </seg>
            <seg n="efcf48e9">
              Min fråga är: Har försvarsministern och de övriga borgerliga
              ledamöterna av Sveriges riksdag inga betänkligheter när det gäller
              den elektroniska övervakning som de facto kränker våra medborgare?
            </seg>
            <seg n="a36ff317">
              I och med att Lagrådet har godkänt propositionen kan naturligtvis
              försvarsminister Sten Tolgfors fortsätta att hävda att alliansens
              överenskommelse från i höstas har respekterats. Men jag kan konstatera
              att det nya förslaget tvärtom bryter mot uppgörelsen på flera
              avgörande punkter. Ur ett demokrati- och integritetsperspektiv
              är den nya lagen i själva verket inte nämnvärt bättre än den gamla.
              Någon begränsning av statens tillgång till trafiken görs inte
              heller. Det rör sig fortfarande om en lagstiftning som bygger
              på massavlyssning, eller elektronisk övervakning, för att använda
              ett lite mer nyanserat ord, vilket direkt bryter mot vad alliansens
              FRA-kritiker har sagt sig vilja uppnå med överenskommelsen.
            </seg>
            <seg n="f1560eea">
              FRA:s breda insamling av så kallade trafikdata kan fortgå obehindrat.
              Att trafikdata får sparas i högst ett år är en välkommen men långt
              ifrån tillräcklig inskränkning. Remissvarens kritik har på denna
              punkt inte ens berörts i lagrådsremissen. Den fråga man ställer
              sig är: Varför ska vi göra dessa inskränkningar av våra grundläggande
              rättigheter som står inskrivna i Europadomstolen? Regeringen har
              ännu inte gett något bra svar på den frågan. FRA-lagen handlar
              om att försöka stoppa framtida terrordåd och grov brottslighet
              i Sverige. Medlet som regeringen väljer för att uppnå sina mål
              är att köra över en hundraårig kamp för individens rättigheter,
              trots att man vet att länder som har genomfört det systemet inte
              har lyckats. Det är som att skjuta mygg med en kanon.
            </seg>
            <seg n="351b1520">
              I artikel 12 i FN:s deklaration om de mänskliga rättigheterna
              och i Europakonventionens artikel 8 samt i vår egen regeringsform
              finns skrivelser som skyddar oss från intrång. Det står följande:
              Ingen får utsättas för godtyckligt ingripande i fråga om privatliv,
              familj, hem eller korrespondens, och inte heller för angrepp på
              sin heder och sitt anseende. Var och en har rätt till lagens skydd
              mot sådana ingripanden och angrepp.
            </seg>
            <seg n="b83a0861">
              Grundprincipen är att människorättskonventionen är mycket tydlig.
              Vi har rätt att ha vårt privatliv i fred utan att motivera det
              som en mänsklig rättighet på samma nivå som rätten till liv. Detta
              är en grundläggande demokratisk princip. Var och en har rätt till
              ett skyddat privatliv som inte får utsättas för godtyckligt intrång,
              till exempel genom avlyssning, vare sig från staten eller från
              någon annan. Frågan är om Sverige befinner sig i ett sådant läge
              där hotet från gränsöverskridande terrorism och brottslighet är
              av sådan art att man kan motivera en sådan här omfattande inskränkning
              mot sina egna medborgare.
            </seg>
            <seg n="625506fe">
              Jag utgår från jag ställde frågan tidigare också och fick inget
              svar att försvarsministern och de borgerliga politikerna kommer
              att leda i bevis att ett sådant hot mot Sverige föreligger när
              man lägger fram ett sådant här omfattande lagförslag mot sina
              medborgare som innebär att man vill ha laglig rätt att kunna kontrollera
              samtliga svenskar om man så vill.
            </seg>
            <seg n="1fd33f6b">
              Det förslag som ligger på riksdagens bord innebär en lagfästning
              av godtyckligt intrång i enskilda människors privatliv samt i
              företags och organisationers korrespondens. Faktum är att förslaget
              innebär att intrånget i människors privatliv är värre än godtyckligt,
              det är systematiskt och allomfattande.
            </seg>
            <seg n="5cfd6499">
              Miljöpartiet tar avstånd från FRA-förslaget. Jag kan måla upp
              tre huvudpunkter. Det första skälet har jag redan talat om, nämligen
              att FRA får möjlighet att lyssna av hela svenska folket för ett
              mycket vagt ändamål att jaga brottslingar och terrorister.
            </seg>
            <seg n="49790c3f">
              Det andra skälet är att, trots att det nu är yttre militära hot
              som gäller mot tidigare yttre hot, regeringen och FRA genom det
              tillägg som finns på s. 26 i propositionen får obegränsade möjligheter
              att avlyssna sina medborgare. Vi har de åtta punkterna där yttre
              militära hot mot landet står som nummer ett och sedan finns ytterligare
              sju. Därefter står följande: Om det är nödvändigt för försvarsunderrättelseverksamheten
              får signaler i elektronisk form inhämtas vid signalspaning även
              för att följa förändringar i signalmiljöer i omvärlden, den tekniska
              utvecklingen och signalskyddet samt fortlöpande utveckla den tekniska
              metodik som behövs för att bedriva sin verksamhet enligt denna
              lag.
            </seg>
            <seg n="dc256069">
              Det betyder rent generellt att FRA får bedriva spaning på egentligen
              vad de vill, och den enskilda människan är helt utlämnad till
              FRA:s godtycke. Varken folkvalda riksdagsledamöter eller vanliga
              medborgare kan med hjälp av lagen åberopa integritet.
            </seg>
            <seg n="1b7c6717">
              Det tredje skälet är att regeringen medvetet har lämnat en lucka
              i lagen; den fanns redan i tidigare skrivelser. Genom att i det
              nya lagförslaget inte skriva in något om att det är förbjudet
              med aktiv spaning på organisationer eller privatpersoner kan vi
              heller inte här åberopa lagen på det området om någon individ
              skulle bli avlyssnad. Det betyder i klartext att man kan spana
              på egentligen vem som helst, hur mycket man vill och hur länge
              som helst. Det finns inget i lagen som förbjuder FRA att göra
              det. Nationsgränserna på nätet är ren fiktion. Det är tekniskt
              omöjligt att skilja på inrikes och utrikes trafik.
            </seg>
            <seg n="492f3eb1">
              Hur ser terrorismen ut i dag? Financial Times har de senaste
              åren ägnat sig en hel del åt just FRA och framför allt studerat
              al-Qaida och deras terrorhot. Den bedömning som Financial Times
              med flera gör är att al-Qaida är försvagat och, än viktigare,
              inte längre ses som ett strategiskt hot. I Storbritannien drar
              man liknande slutsatser. I deras nya säkerhetsstrategi skriver
              de att terrorism förvisso är ett hot men att det i nuläget inte
              når upp till ett strategiskt hot mot landet.
            </seg>
            <seg n="c93f0921">
              Den tidigare ansvarige för antiterrorismverksamheten vid New
              York-polisen säger att al-Qaida är beroende av en psykologisk
              överreaktion från väst just för att hitta näring till sig själv.
              Det kanske är precis det vi nu gör i Sverige, nämligen överreagerar.
              Den logiska och självklara frågan till majoriteten blir: Vad är
              det för hot ni ser i horisonten, som andra länder inte ser, och
              som motiverar denna lag? Det svaret är ni oss skyldiga.
            </seg>
            <seg n="16b7a3d4">
              De politiker som kan stå bakom FRA-lagen med största trovärdighet
              och konsekvens är de som gör det med hökens logik. De sätter på
              autopiloten och glömmer att göra avvägningar. De säger att de
              ska ta ansvar för allt hemskt som annars skulle hända, om det
              så skulle kosta det som man säger sig vilja värna, alltså det
              öppna samhället. Terroristhotet mot Sverige är mycket lågt. Lagförslaget
              brister vad gäller rättssäkerheten, och jag undrar om det är förenligt
              med vår grundlag.
            </seg>
            <seg n="2d3e0835">
              Jag har under den senaste tiden försökt fundera över hur en liberal
              resonerar. Det kan inte vara lätt att i dag vara folkpartist eller
              moderat, inte heller centerpartist eller kristdemokrat för den
              delen, och lägga fram ett sådant förslag. Hur kan dessa så kallade
              liberaler lägga fram ett så integritetskränkande förslag? Var
              finns det liberala i detta förslag? Det är min fråga till de borgerliga
              partierna. Dessa partier har genom historien kämpat för individens
              frihet och mot staten, som de ansett har inkräktat på individens
              domäner. Helt plötsligt ser de staten som garant för att individen
              inte ska drabbas av FRA:s superdator. De är inte trovärdiga på
              den här punkten, och jag är helt övertygad om att det inte finns
              någon som för ett ögonblick tror på vad de säger.
            </seg>
            <seg n="b649186f">
              Herr talman! I Sverige pågår, sett ur ett rättssäkerhetsperspektiv,
              ett paradigmskifte. Ett flertal av våra rättssäkerhetsprinciper
              frångås för att säkra kampen mot terrorism. Vi ser med stor oro
              på den pågående utvecklingen där en mängd integritetskränkande
              lagar nu antas utan större diskussion om vilka konsekvenser det
              får för rättssäkerheten och den personliga integriteten. Miljöpartiet
              vill gärna, tillsammans med regeringen, avvärja hot mot Sverige
              som är baserade på realistiska bedömningar, men vi är inte beredda
              att offra den personliga integriteten på antiterrorismens altare.
            </seg>
            <seg n="46b83d10">
              Jag ska avsluta med ett allvarligt uttalande av Wilhelm Agrell,
              professor i underrättelseanalys, som den 14 september 2008 med
              anledning av FRA i Sveriges Television sade: Man skulle kunna
              åstadkomma en helvetes övervakning, långt värre än vad Stasi kunde
              göra.
            </seg>
          </u>
          <note n="0740a8c7">
            Med detta, herr talman, yrkar jag bifall till reservation 1 och
            2.
          </note>
          <note n="4705df36">
            I detta anförande instämde Max Andersson (mp).
          </note>
          <note type="speaker" n="049f3168">
            Anf. 87 KARIN ENSTRÖM (m):
          </note>
          <u who="karin_enstrom_323b24" xml:id="i-4804989c923ae293-0" n="5ff8a956" next="i-070f6b68ab0ecf50-0">
            <seg n="4654ff31">
              Herr talman! Jag vill påminna alla lyssnare, både i kammaren
              och förhoppningsvis också via andra kanaler, om att denna riksdag
              så sent som i juni i år ställde sig bakom målen för vår säkerhet,
              nämligen att värna befolkningens liv och hälsa, samhällets funktionalitet,
              vår förmåga att upprätthålla våra grundläggande värden som demokrati,
              rättssäkerhet och mänskliga fri- och rättigheter. Säkerhet är
              därmed ett vidare begrepp än enbart skydd av det egna fysiska
              territoriet. Sveriges säkerhetspolitik syftar ytterst till att
              garantera landets politiska oberoende och självständighet. Det
              är något som alla partier är överens om, och det är mycket bra.
              Det är också bra att samtliga partier, åtminstone skriftligt,
              säger sig vara överens om att vi behöver en effektiv försvarsunderrättelsetjänst
              och en effektiv signalspaning.
            </seg>
            <seg n="12cfebba">
              Efter den punkten går emellertid åsikterna plötsligt isär. Jag
              ska bemöta en del av de rätt hårresande anklagelser som har framförts
              från talarstolen i dag, men först vill jag beskriva vad vi egentligen
              debatterar. Det har nämligen varit en lång resa, och en hel del
              förändringar har gjorts i denna lagstiftning.
            </seg>
            <seg n="860a701a">
              Låt oss gå ännu längre tillbaka i tiden. Hur kunde Miljöpartiet,
              Vänsterpartiet och Socialdemokraterna leva med sig själva innan
              det fanns någon som helst reglering av den här verksamheten? Det
              är skillnaden. Här har vi ett förslag det gällde redan det ursprungliga
              förslaget som handlar om att reglera hur försvarsunderrättelseverksamheten
              får gå till, hur signalspaning ska få gå till. De som kanske är
              mest svaret skyldiga är därför oppositionen och Socialdemokraterna
              som regerat landet tidigare. Det är just för att vi behöver reglera
              en tidigare oreglerad verksamhet som lagen över huvud taget har
              kommit till.
            </seg>
          </u>
          <note n="a87ff559">
            Som ni minns beslutade vi om lagen om signalspaning i försvarsunderrättelseverksamhet
            i juni 2008, men då begärde vi från riksdagen att regeringen skulle
            återkomma med förslag till kompletteringar. Dessa kompletteringar
            gjordes under hösten 2008.
          </note>
          <u who="karin_enstrom_323b24" xml:id="i-070f6b68ab0ecf50-0" n="5ff8a956" prev="i-4804989c923ae293-0">
            <seg n="c863b7ef">
              Vad är det då som föreslås? Jo, en hel rad kompletteringar och
              förbättringar som ytterligare stärker rättssäkerheten och skyddet
              av den personliga integriteten. Jag ska nämna de viktigaste. Det
              första är naturligtvis att syftet med signalspaningen, oavsett
              i vilket medium det bedrivs, blir tydligare genom att ändamålet
              för verksamheten slås fast i lag. Man kan undra vad det spelar
              för roll. Svaret är att det styr alltsammans och gör att det inte
              är fråga om massavlyssning. Det handlar om utländska förhållanden,
              och det är mycket tydligt uppradat i lagförslaget.
            </seg>
            <seg n="ae7a2deb">
              Det är nu enbart regeringen, Regeringskansliet och Försvarsmakten
              som har möjlighet att inrikta signalspaningen och som alltså har
              rätt att be att få signalspaning utförd. Förbudet mot att inhämta
              trafik mellan mottagare och sändare i Sverige blir mycket tydligare.
              Det är också tydligt hur tillstånd för signalspaning ska kunna
              prövas och ges. Alla, inklusive regeringen, måste via FRA söka
              tillstånd för signalspaningen. Det är Försvarsunderrättelsedomstolen,
              en ny domstol, som ska pröva detta. Det ska den göra i närvaro
              av ett särskilt utsett integritetsskyddsombud, som har en enda
              huvuduppgift: att se till att enskildas intressen tillvaratas.
            </seg>
            <seg n="1bc73b1c">
              Förstöringsskyldigheten utvidgas. Den enskilde ska underrättas
              om den har blivit utsatt för det här. Vi gör också en stor förändring
              av hela kontrollmekanismen, inklusive en ny kontrollmyndighet,
              som naturligtvis är skild från signalspaningsmyndigheten och från
              Försvarsunderrättelsedomstolen.
            </seg>
            <seg n="963782a2">
              Ursprungsförslaget kommer från början från en socialdemokratisk
              regering, som inte tillsatte någon utredning då i alla fall. Men
              uppenbarligen tycker man att det ska göras en utredning nu. Jag
              skulle vilja säga att en utredning snarare handlar om att begrava
              frågan i ytterligare många år.
            </seg>
            <seg n="b4417166">
              För mig är syftet det allra viktigaste. Varför gör vi det här?
              Jo, vi vill ha en effektiv försvarsunderrättelseverksamhet. Den
              ska naturligtvis också vara rättssäker och skydda den personliga
              integriteten så långt vi bara kan komma. Det är det här som är
              den svåra balansen, nämligen mellan nationella säkerhetsintressen,
              om vi förkortar det så, och rätten till privatliv. Här balanserar
              vi hela tiden. Lagrådet har uttalat sig vid två tillfällen. Vid
              det första lagförslaget sade man att det var en godtagbar balans.
              Efter tilläggen och kompletteringarna i det här lagförslaget säger
              Lagrådet att det till och med är bättre än godtagbart. Det tycker
              jag är väldigt bra.
            </seg>
            <seg n="6b00199e">
              Vad hör vi då för invändningar? Det ska massavlyssnas, det ska
              sparas och vi ska få ett övervakningssamhälle av sällan skådat
              slag. Men det är inte sant! Det kan inte ens Peter Rådberg själv
              tro på. Vi har varit väldigt tydliga. Det är inte bara en lag.
              Lagen om försvarsunderrättelseverksamhet, lagen om signalspaning,
              personuppgiftslagen och lagen om hur personuppgifter ska behandlas
              i försvarsunderrättelseverksamheten bildar en väv. Den väven bildar
              skyddet för den personliga integriteten och rättssäkerheten.
            </seg>
            <seg n="eedc88ac">
              Kan man genom att säga att man vill ta reda på lite teknisk metodutveckling
              plötsligt få spana på vad som helst hur som helst? Nej, naturligtvis
              inte! All signalspaning som ska genomföras kräver tillstånd. Det
              gäller även den signalspaning som FRA behöver göra för att ta
              reda på förändringar i trafikmiljön och för att kunna bli ännu
              bättre på att rikta in sin spaning så att vi ska få så bra underrättelser
              som möjligt till stöd för vår utrikes- och säkerhetspolitik. Det
              kräver tillstånd, och allt detta uttrycks i en och samma paragraf.
              Det betyder att FRA själv, precis som för all annan spaning, måste
              begära tillstånd för det ändamål, de sökbegrepp och den tid det
              gäller. Att vi skulle gå runt det stämmer inte, om man inte ska
              bryta mot lagen naturligtvis.
            </seg>
            <seg n="2ba2bfae">
              Vi har ett antal kontrollmekanismer. Lagbrott kan alltid förekomma
              i alla verksamheter. Vi har en kontrollmyndighet. Vi har också
              beslutat oss för att följa upp hur lagstiftningen fungerar genom
              den kontrollstation som kommer att genomföras 2011. Vi har också
              sagt till att regeringen ska återkomma årligen och beskriva hur
              verksamheten fungerar.
            </seg>
            <seg n="1b409675">
              Min uppfattning är att det finns många missuppfattningar om vad
              det egentligen står i lagen och vad förslaget faktiskt innebär.
              Det är tråkigt, för då får vi inte en debatt om vad det här handlar
              om. Min uppmaning är återigen: Läs lagen! Läs förslagen till lag!
              Därefter får man bilda sig en uppfattning. Det är så tydligt att
              för att man ska få utföra signalspaningen måste man börja högst
              upp och uppge vilka ändamål det gäller. Till och med när regeringen
              har gjort sin inriktning och ber FRA måste signalspaningen prövas
              i domstol och ges tillstånd.
            </seg>
            <seg n="4b9779d7">
              Sammanfattningsvis tycker jag att det här förslaget innebär en
              bra balans mellan de krav vi har på nationell säkerhet och de
              krav vi självklart ska ställa på skyddet för den personliga integriteten
              och rättssäkerheten. Därmed, herr talman, vill jag yrka bifall
              till utskottets förslag.
            </seg>
          </u>
          <note type="speaker" n="b2ddcb4d">
            Anf. 88 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-b18b70c9f7130311-1" n="88cef7d2">
            <seg n="74ae17bf">
              Herr talman! Att Karin Enström tycker att det är en lagom avvägd
              balans mellan skyddet för den personliga integriteten och rättssäkerheten
              samt behoven förvånar mig inte alls, eftersom Karin Enström också
              var fullständigt nöjd med balansen i det förslag som lades fram
              2008. Men jag har ändå ett par konkreta frågor när det gäller
              de lagförslag som ligger i dag.
            </seg>
            <seg n="e42bb883">
              Det föreslås en utredningsskyldighet. Regeringen föreslår att
              kontrollmyndigheten ska vara skyldig att på begäran av en enskild
              person kontrollera om hans eller hennes meddelanden har inhämtats
              i samband med signalspaning och ska därvid utreda om inhämtningen
              och behandlingen av inhämtade uppgifter har skett i enlighet med
              lag. Sedan har vi delvis sekretesslagstiftningen, som gör att
              man inte kommer att kunna granska. Men jag är lite intresserad
              av att höra hur majoriteten har tänkt sig att det här ska fungera.
              Jag kan nämligen med tanke på den debatt som har förts se en bild
              framför mig av att en väldigt stor del av Sveriges befolkning
              kommer att vända sig till kontrollmyndigheten och säga att de
              vill veta om FRA i sin signalspaning har snappat upp något av
              deras meddelanden. Jag är lite nyfiken. Det låter väldigt bra
              med kontrollstationen och utredningsskyldigheten. Men hur ska
              det fungera i verkligheten?
            </seg>
            <seg n="60ffd23e">
              Nästa fråga handlar om anmälningsplikten, att man har en skyldighet
              att underrätta den som har blivit utsatt för signalspaning. FRA
              självt anser att den inte kommer att kunna användas någon gång,
              för här kommer det egentligen att gälla sekretess vid alla tillfällen.
              Hur ser majoriteten på det, när man ändå lägger fram det förslaget?
              Hur anser ni att underrättelseskyldigheten ska fungera?
            </seg>
          </u>
          <note type="speaker" n="3c921f52">
            Anf. 89 KARIN ENSTRÖM (m) replik:
          </note>
          <u who="karin_enstrom_323b24" xml:id="i-8714e6f5334f429d-0" n="5ff8a956">
            <seg n="82686979">
              Herr talman! De här två delarna, utredningsskyldigheten och underrättelseskyldigheten,
              är ett sätt att bli bättre på att göra kontroller för att öka
              rättssäkerheten. Sedan ligger det i underrättelsetjänstens natur
              att det som Alice Åström beskriver är ett antal förbehåll. Man
              säger: Ja, men om det därmed riskerar att röja hemligheter som
              är si eller sådana kan det här begränsas.
            </seg>
            <seg n="7be18aae">
              Det är naturligtvis en svår avvägning. Jag tycker att det är
              bättre att ha dem, även om det är svårt. Det här tror jag också
              att framtiden kommer att utvisa. Visar det sig att det här är
              för svagt får man vara beredd på att ta till ytterligare åtgärder.
              Det är det svåraste av allt i den här verksamheten, eftersom det
              är mycket som är sekretessbelagt. Där gäller det att hitta det
              vi kan ha. Man har nu försökt skapa modeller för att göra det
              här i så stor omfattning som det bara är möjligt.
            </seg>
            <seg n="afd8a4f8">
              Sedan har vi ett antal kontrollorgan som i sin tur ska kontrollera
              kontrollmyndigheten för att man ska vara säker på att det här
              går att genomföra. Men lätt kommer det inte att vara. Där håller
              jag med Alice Åström.
            </seg>
          </u>
          <note type="speaker" n="0e5effd0">
            Anf. 90 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-b18b70c9f7130311-2" n="88cef7d2">
            <seg n="005c318e">
              Herr talman! Just det här föranleder mig att påpeka att man trots
              att man hävdar att man nu har förstärkt rättigheterna och rättssäkerheten
              ändå lägger fram ett antal förslag som man inser kommer att vara
              väldigt svåra att genomföra i praktiken. Man inser att i praktiken
              kommer det mesta av det här att vara sekretessbelagt.
            </seg>
            <seg n="6b47a587">
              Det är bra att detta ändå kommer fram här i kammaren. Om medborgare
              gör som Karin Enström säger, läser lagstiftningen och tittar på
              alla fina förslag som man har lagt fram, är det väldigt lätt att
              de tror att det finns ett fungerande skydd. Det kommer inte att
              fungera. Det kommer inte att ge människor det skydd som behövs.
              Det är bra att det ändå kommer fram.
            </seg>
            <seg n="774ca198">
              Jag vill ställa en fråga om integritetsskyddsombud, som är det
              alternativ som majoriteten har valt när det gäller domstolsprövningen.
              Det ska finnas ett integritetsskyddsombud som ska bevaka den enskilda
              medborgarens integritet.
            </seg>
            <seg n="fa7809f8">
              Hur har man resonerat i majoriteten när man har valt den modellen?
              Ett ombud, ett skydd för den enskilda individen, införde man för
              buggning när polisen får använda sig av det. Det har varit en
              oerhört skarp kritik från Advokatsamfundet och de advokater som
              har det uppdraget.
            </seg>
            <seg n="c71f69e8">
              De har sagt att deras möjlighet att fullgöra någon egentlig plikt
              vid domstolsprövningen när det gäller hemlig telefonavlyssning
              och hemlig kameraövervakning egentligen är obefintlig. De får
              enbart förlita sig på åklagarens uppgifter i de fallen och har
              ingen möjlighet att göra någon egen självständig prövning.
            </seg>
            <seg n="a1203530">
              Med den kritik som finns har man ändå valt exakt samma modell
              för FRA:s signalspaning. Jag skulle vilja höra lite grann hur
              man resonerade när man ändå valde att fastna för den modellen
              med den kritik som har funnits.
            </seg>
          </u>
          <note type="speaker" n="2db794b4">
            Anf. 91 KARIN ENSTRÖM (m) replik:
          </note>
          <u who="karin_enstrom_323b24" xml:id="i-8714e6f5334f429d-1" n="5ff8a956">
            <seg n="d1664b68">
              Fru talman! Integritetsskyddsombudet är en modell att använda.
              Det säger sig självt att det är ganska omöjligt att ha någon annan
              typ av företrädare. Det kommer att vara personer som är väl förtrogna
              med materien. Det är en förutsättning för att kunna titta in i
              vad som händer i en sådan process.
            </seg>
            <seg n="29e0c166">
              Det är just i Försvarsunderrättelsedomstolen som hela lagens
              syften och ändamål ska prövas mot det man säger sig vilja spana
              mot och göras en proportionalitetsavvägning. Är syftet tillräckligt
              viktigt för att man ska få genomföra signalspaningen?
            </seg>
            <seg n="29582753">
              Jag skulle vilja vända på frågan och rikta mig till Vänsterpartiet.
              Alice Åström har skrivit under en motion där man säger sig bejaka
              effektiv försvarsunderrättelseverksamhet och signalspaning. I
              dag förstår jag att Vänsterpartiet förmodligen inte kan tänka
              sig någon form av signalspaning i tråd. Men kan Vänsterpartiet
              ens tänka sig signalspaning i etern?
            </seg>
            <seg n="0c2a4269">
              Det är samma meddelanden och samma elektroniska signaler som
              i dag går i etern som går i tråd. Dessutom har det under väldigt
              många år varit helt oreglerat. Jag har lite svårt att förstå att
              man kan vara så emot någonting som förstärker skyddet för den
              personliga integriteten.
            </seg>
            <seg n="233e0d98">
              Det kommer att ställa betydligt starkare och högre krav för vad
              man kan signalspana mot oavsett om det är i etern eller i tråd.
              Att då bara säga nej till det och i stället vänta och hoppas på
              en utredning stämmer inte riktigt överens med min bild av Alice
              Åströms rättspatos i detta.
            </seg>
          </u>
          <note type="speaker" n="4ce1fb08">
            Anf. 92 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-47542d9240faac1f-1" n="7551006c">
            <seg n="52ade256">
              Fru talman! Karin Enström målar väldigt ljust blått, grönt eller
              svart på tavlan. All spaning kräver tillstånd. Vi har kontrollmyndigheter,
              och vi ska ha en effektiv försvarsunderrättelseverksamhet, och
              så vidare. Det är ofarligt. Det är den bild du ger.
            </seg>
            <seg n="b95c28e3">
              På slutet säger du att vi klarar detta med integriteten. Men,
              Karin Enström, du har väl läst lika mycket som jag i alla de papper
              och expertutlåtanden som finns? Det går inte att skydda integriteten
              om vi ska genomföra detta. Det går inte.
            </seg>
            <seg n="56917374">
              Jag tog upp i mitt anförande att SVT förra året visade att man
              har hållit på att samla data. Bestrider du detta och säger nej,
              det är inte sant? FRA kan utläsa en medborgares sociala nätverk.
              Man har möjlighet till detta. Det är vad integritetsdebatten handlar
              om.
            </seg>
            <seg n="909e469f">
              Jag får en känsla av att ni talar som: Ja, vi kan, men vi ska
              inte utnyttja den möjligheten. Det som är kärnan i frågan är om
              man kan göra det över huvud taget. Det som är själva integritetsöversteget
              är att man har den möjligheten.
            </seg>
            <seg n="8c4efb8f">
              Bestrider Karin Enström det som SVT har tagit upp om att man
              har hållit på med detta i tio år och att man de facto kan kartlägga
              varje medborgare om man så vill?
            </seg>
          </u>
          <note type="speaker" n="be68cf7b">
            Anf. 93 KARIN ENSTRÖM (m) replik:
          </note>
          <u who="karin_enstrom_323b24" xml:id="i-8714e6f5334f429d-2" n="5ff8a956">
            <seg n="f6e46ce4">
              Fru talman! När det gäller det som hänt måste rättsväsendet utreda
              om det har begåtts något brott mot de regler som gällde då. Debatten
              i dag handlar om de förbättringar som vi gör av lagen. Det har
              inte särskilt mycket att göra med vad FRA gjorde för tio år sedan
              eller har gjort för ett antal år sedan.
            </seg>
            <seg n="31111065">
              Det är naturligtvis inte lätt. Det är därför vi har debatterat
              den här frågan så många gånger. Det är också därför vi har gjort
              förändringar av lagförslaget. Jag tycker att det är bättre att
              kunna vara ödmjuk och göra förändringar än att bara klamra sig
              fast eller inte göra någonting alls, som hade varit alternativet.
            </seg>
            <seg n="b0de1340">
              Jag var lite ofin och ställde en fråga till Alice Åström i det
              andra replikskiftet. Jag får därför fråga Peter Rådberg nu i det
              första: Hur ser Miljöpartiet på att det inte har varit reglerat
              därför att det har varit svårt? Har Miljöpartiet känt sig tryggt
              och lugnt med att verksamheten inte har varit reglerad och därför
              nu är emot att vi reglerar den? Det är det jag inte riktigt får
              ihop.
            </seg>
            <seg n="ef3085d8">
              Här har vi ett bra lagförslag med ett antal förstärkningar av
              skyddet för personlig integritet och rättssäkerheten. Men det
              är inte nog. Det är inte tillräckligt bra för att vi ska få spana,
              vilket jag ser att vi har ett behov av, och få reda på vad som
              rör sig utanför Sverige som kan hota oss eller svenska intressen
              utomlands.
            </seg>
          </u>
          <note type="speaker" n="b554e2f5">
            Anf. 94 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-47542d9240faac1f-2" n="7551006c">
            <seg n="ffbdea6a">
              Fru talman! Vad ni håller på med, Karin Enström, är att lappa
              och laga. Vad vi säger är att vi ska börja om från början och
              riva upp detta. Det är där den stora skillnaden är.
            </seg>
            <seg n="1756b3b0">
              Du kommer igen in på hotbilden. Vad är hotbilden? Jag ställde
              den frågan i talarstolen. Sverige har tydligen en annan hotbild
              än många andra länder. Man ser inte så allvarligt på den typen
              av regleringar som den svenska riksdagen gör. Jag tycker att Karin
              Enström ska ta möjligheten att förklara hotbilden mot Sverige
              som motiverar detta.
            </seg>
            <seg n="6bccaf14">
              Karin Enström säger inledningsvis: Detta är inte lätt, men vi
              har nu gjort förändringar i rätt riktning. Jag håller med om att
              vissa förändringar är positiva. Jag erkänner detta. Självklart
              är det så.
            </seg>
            <seg n="dedee0cd">
              Jag ställde en fråga till dig: Håller du med om att man kan kartlägga
              alla människors sociala nätverk? Du svarade: Det är inte lätt
              det här, men det går åt rätt håll. Ska jag tolka det svaret som
              att du i varje fall erkänner att så är fallet, men att ni jobbar
              med frågan?
            </seg>
            <seg n="97115f07">
              Det är fullständigt självklart för dem som sitter med detta att
              det inte går att stoppa. Det går inte för en vanlig individ att
              komma undan detta. Vi blir kartlagda. Det känns lite pinsamt att
              du står här, försöker mörka på något sätt och säger: Det här fixar
              nog vi, bara vi får lite tid på oss.
            </seg>
          </u>
          <note type="speaker" n="ef78d36c">
            Anf. 95 KARIN ENSTRÖM (m) replik:
          </note>
          <u who="karin_enstrom_323b24" xml:id="i-8714e6f5334f429d-3" n="5ff8a956">
            <seg n="98679c67">
              Fru talman! Frågan jag fick var hur jag ställde mig till de uppgifter
              som har framkommit i Rapport och om jag bestred dem. Jag sade:
              Har det begåtts fel det är möjligt att det har gjorts; det har
              jag ingen uppfattning om måste rättsväsendet undersöka det.
            </seg>
            <seg n="9f0ab8b3">
              Peter Rådberg vet vad syftena är med hela lagen. Syftet är inte
              att kartlägga varje enskild svensk. Jag kan inte se några verktyg
              som föreslås vare sig i propositionen eller i vårt betänkande
              som ska ge de rättigheterna.
            </seg>
            <seg n="4da3fad8">
              Det är tvärtom en väv av lagar som gör att signalspaning, oavsett
              om det sker i kabel eller i etern, är omgärdad av mycket tydliga
              ändamålsparagrafer, krav på tillstånd och en bedömning i Försvarsunderrättelsedomstolen.
              När detta fungerar och är i full sving kan jag inte se vilka de
              möjligheter ska vara som Peter Rådberg tar upp.
            </seg>
            <seg n="7dab89fd">
              När det gäller hoten är även Peter Rådberg med på den motion
              som beskriver att det finns ett antal hot mot Sverige. Det är
              allt från IT-utveckling, spridning av massförstörelsevapen till
              senare års terroristdåd. Jag håller med om dem. Världen är tyvärr
              inte den fredliga och snälla plats som vi skulle hoppas att den
              vore.
            </seg>
            <seg n="9a152b69">
              Jag uppfattar inte att vi har större hotbild mot Sverige än mot
              andra länder. Men vi kan inte stå här och vara alldeles blåögda
              och naiva och tro: Nej, det finns inga hot mot Sverige eller svenska
              intressen. Vi kan lita oss till, vad vet jag, andra underrättelsetjänster,
              CNN eller andra öppna källor som finns på Internet.
            </seg>
            <seg n="c164a3f6">
              Jag är helt övertygad om att vi behöver ha en effektiv underrättelsetjänst.
              Då måste vi kunna signalspana. Det är ett viktigt verktyg för
              att ta reda på och undvika sådant som kan drabba oss i framtiden.
            </seg>
          </u>
          <note type="speaker" n="b77cd679">
            Anf. 96 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-64da2da9f7cc9767-0" n="1a6b7d79">
            <seg n="bc7d963d">
              Fru talman! Tack, Karin Enström, för ditt anförande! Det är tredje
              gången på tre år som vi står här i kammaren och debatterar signalspaning.
              Låt mig för tydlighetens skull än en gång säga: Vi behöver signalspaning.
              Men det finns kriterier som är viktiga, och det är den mänskliga
              integriteten, människors integritet, människors oro som finns
              i dag.
            </seg>
            <seg n="a5b433e8">
              Därför säger vi: Sluta att lappa och laga! Gör en ny utredning
              och kom tillbaka! Det gör man parlamentariskt med alla partier
              och ser till att komma tillbaka till kammaren i en bred uppgörelse.
            </seg>
            <seg n="63ce091a">
              Det som är anmärkningsvärt är att Karin Enström säger att det
              är Socialdemokraternas förslag. S-kansliet hade en gång jobbat
              fram ett underlag till det här, men vi godtog det inte vi sade
              att det inte håller. Därför blev det inte heller någon lagstiftning.
              Hade vi vunnit valet 2006 hade vi självfallet fortsatt den processen.
              Jag vet inte hur, men förmodligen med en parlamentariskt tillsatt
              utredning som skulle hitta de breda lösningarna.
            </seg>
            <seg n="76766022">
              Här har ni, Karin Enström, i den borgerliga regeringen och majoriteten
              under tre år haft möjlighet att bjuda in oppositionen för att
              hitta lösningarna på dessa viktiga frågor. Ni har inte ansträngt
              er en enda gång trots att ni vid ett tillfälle, som jag sade i
              talarstolen, förhandlade på toaletten för att ingen skulle höra.
              Man kom tillbaka, och så återremitterade man ärendet.
            </seg>
            <seg n="aef69c5b">
              Här har funnits alla möjligheter att skapa en bred lösning som
              hela samhället skulle kunna ställa sig bakom, inte minst de sju
              partierna i riksdagen. Ni har fullständigt sumpat det.
            </seg>
          </u>
          <note type="speaker" n="bd2ac878">
            Anf. 97 KARIN ENSTRÖM (m) replik:
          </note>
          <u who="karin_enstrom_323b24" xml:id="i-8714e6f5334f429d-4" n="5ff8a956">
            <seg n="2173a432">
              Fru talman! Vi har försökt komma överens med Socialdemokraterna,
              för jag har trott att många i ert parti har just den uppfattningen
              att signalspaning behövs inklusive signalspaning i tråd. Men vi
              kom inte ända fram. Och därefter har debattklimatet mellan utskottsmajoriteten
              och utskottsminoriteten inte varit särskilt kreativt.
            </seg>
            <seg n="3db33f13">
              Nu har vi kompletterat till ett lagförslag som, vad jag kan förstå,
              stämmer helt och hållet överens med de krav som Socialdemokraterna
              hade i april 2007. Jag undrar på vilken punkt Socialdemokraterna
              fortfarande inte är nöjda. Det var tio punkter, och jag har gått
              igenom dem. Alla de kraven är nu tillgodosedda. Även om ni var
              missnöjda tidigare borde ni utan problem i alla fall med hänsyn
              till vad ni tyckte för två år sedan kunna anta de lagförslag som
              föreligger. Det gäller alltifrån att det ska vara en domstol som
              är tillståndsgivare. Vi har till och med gått längre och sagt
              att även regeringen behöver tillstånd från tillståndsgivaren.
            </seg>
            <seg n="0da1571c">
              Jag undrar vad Anders Karlsson egentligen är så otroligt missnöjd
              med. Allt det som Socialdemokraterna tidigare begärde är med och
              ännu bättre i det här förslaget.
            </seg>
          </u>
          <note type="speaker" n="134da519">
            Anf. 98 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-64da2da9f7cc9767-1" n="1a6b7d79">
            <seg n="ed5a2cf4">
              Fru talman! Det förslag som nu är presenterat har man lappat
              och lagat från början till slut. Ni har gjort inte mindre än ett
              fyrtiotal förändringar av ursprungsförslaget. Dessa förändringar
              har man gjort, fru talman, utan att över huvud taget ta kontakt
              med oppositionen. Trots att man så gärna vill ha en bred överenskommelse
              har man fullständigt nonchalerat det. Jag tycker nästan att det
              är på gränsen till arrogans. Det är oerhört tråkigt att regeringen
              har gjort på det viset.
            </seg>
            <seg n="01e3f87f">
              Jag hade gärna sett att man hade gjort en parlamentarisk utredning
              och sedan kommit tillbaka till riksdagen och sagt: Nu är vi beredda
              att göra någonting åt detta, och vi är beredda att sätta oss ned
              med oppositionen och lyssna för att få fram vad vi vill. Det här
              ska vara ett lagförslag som svenska folket känner förtroende för,
              där man inte är orolig för att behöva bli avlyssnad. Ni har säkert
              kommit till en lösning, men det har inte funnits någon som har
              velat prata med oss.
            </seg>
            <seg n="f33453c5">
              Återigen, Karin Enström: Breda överenskommelser. Och när du talar
              om s-förslaget som vi inte tog: Varför tog ni inte initiativet?
              Ni har haft möjlighet under tre års tid och inte gjort det.
            </seg>
          </u>
          <note type="speaker" n="c0c6d1d8">
            Anf. 99 KARIN ENSTRÖM (m) replik:
          </note>
          <u who="karin_enstrom_323b24" xml:id="i-8714e6f5334f429d-5" n="5ff8a956">
            <seg n="775ddd34">
              Fru talman! Det är en sak som återkommer varje gång oavsett i
              vilken fråga som jag och Anders Karlsson möts i en debatt eller
              i andra debatter som jag lyssnar på. Det är att Anders Karlsson
              och Socialdemokraterna alltid har åsikter och synpunkter på formen
              men väldigt sällan på innehållet. Jag tycker att det är väldigt
              tråkigt.
            </seg>
            <seg n="a2cd4bf1">
              Vi kan ha olika historieskrivning, och man kan sörja det som
              har hänt. Men här har vi nu ett bra förslag, och här har vi alla
              möjligheter. Vi har gått längre än det som var Socialdemokraternas
              krav 2007. Vi har försökt tillgodose alla de synpunkter som har
              kommit på vägen. Men då passar det inte, för det var inte på det
              sätt som Socialdemokraterna ville ha det man ville ha en utredning.
            </seg>
            <seg n="41d6d238">
              Därför tar man inte ställning till någonting i sak, och då blir
              det envägskommunikation. Vi får aldrig svar på frågorna: Vad är
              det som fattas i det här lagförslaget? Vad är det nu som inte
              uppfyller era synpunkter? Är det att det är ett integritetsskyddsombud
              i stället för någonting annat? Är det att det heter kontrollmyndighet
              i stället för någonting annat? Det är bara formen och aldrig innehållet,
              och det tycker jag är väldigt tråkigt.
            </seg>
          </u>
          <note type="speaker" n="aeb92f6d">
            Anf. 100 STAFFAN DANIELSSON (c):
          </note>
          <u who="staffan_danielsson_d9e83c" xml:id="i-cc43314157e26dfc-0" n="96d22889">
            <seg n="0bed0aed">
              Fru talman! Även jag kommer att dra över tiden något, men möjligen
              till skillnad från Peter Rådberg kommer jag att göra det motvilligt.
              Han kritiserade regeringen med glädje, kände jag det som.
            </seg>
            <seg n="9805c5be">
              Det här är en viktig fråga och en viktig debatt i Sveriges riksdag.
              Oppositionen skiljer ut sig när man resonerar. Det är sanslösa
              uttalanden från Alice Åström och framför allt Peter Rådberg, medan
              Anders Karlsson är som en äldre statsman i jämförelse. Jag har
              väldigt svårt att förstå hur ni tre ska kunna komma överens om
              något om det nu skulle bli en utredning.
            </seg>
            <seg n="4e708cad">
              Tror Alice Åström att vi håller på med något brott mot grundlagen
              i Sveriges riksdag i dag, som hon sade? Tror Peter Rådberg att
              Sverige inte längre är en rättsstat, att lagen är en styggelse?
              Alla medborgare kan avlyssnas, och det ger FRA obegränsade möjligheter
              vad är det ni säger i Sveriges riksdag?
            </seg>
            <seg n="d9d2bfa6">
              Nu går jag in på sakdiskussionen. Jag håller med Karin Enström
              om att det som är intressant i debatten inte är formen den är
              också viktig utan sakinnehållet i den här viktiga frågan, där
              det handlar om landets säkerhet och människors integritet. Att
              efter tio års utredande börja med en ny utredning är inte bra
              för landets säkerhet, och det är inte heller bra för människors
              integritet.
            </seg>
            <seg n="66721ee1">
              I den bästa av världar skulle det givetvis inte behövas vare
              sig underrättelseinhämtning eller signalspaning mot allvarliga
              hot mot landets säkerhet. Tyvärr är vi inte där än, som världen
              och vår omvärld ser ut, även om Peter Rådberg möjligen tror det.
              Ett litet land som står militärt alliansfritt behöver ett eget
              försvar, ett utvecklat samarbete med andra länder och en egen
              underrättelseinhämtning.
            </seg>
            <seg n="99defe67">
              Den mycket allvarliga fråga som vi ännu en gång ska diskutera
              och besluta om i dag signalspaning för försvarsunderrättelseändamål
              handlar om Sveriges säkerhet, det vill säga rätten och skyldigheten
              för en nation att skydda medborgarna från allvarliga yttre hot,
              som till exempel militära konflikter, spridning av massförstörelsevapen,
              grov internationell terrorism och spioneri.
            </seg>
            <seg n="bb00d990">
              Samtidigt handlar denna fråga i hög grad om den personliga integriteten
              och vilka intrång i den som vi kan acceptera i ett demokratiskt
              samhälle.
            </seg>
            <seg n="6dcda40b">
              För mig, och för oss i Centerpartiet, är därför frågan om signalspaning
              för landets säkerhet plågsamt svår och påfrestande tro inget annat
              eftersom vi brinner för den personliga integriteten och driver
              den på alla områden.
            </seg>
            <seg n="8fc163a1">
              Men, säger då en del av er som starkt kämpar för att signalspaning
              inte alls ska få ske i tråd över landgränsen, hur har ni kunnat
              gå med på detta? Borde inte Sverige helt avstå från all signalspaning
              i kabel över landgränsen mot utländska förhållanden?
            </seg>
            <seg n="3e357173">
              Sveriges riksdag har ansvar för landets och medborgarnas säkerhet,
              något som Centerpartiet och alliansen tar på djupaste allvar.
              Det vore en mycket radikal åtgärd om Sverige till skillnad från
              länderna i vår omvärld skulle avstå från denna viktiga underrättelseinhämtning.
            </seg>
            <seg n="ccf26722">
              Centerpartiet, alliansen och, hoppas jag, hela riksdagen tar
              och måste ta ansvar för Sverige, både för landets säkerhet och
              för människors integritet. Det är en plågsamt svår avvägning att
              göra, men den måste göras.
            </seg>
            <seg n="60c7ab27">
              Jag har uppfattat det som att en samlad riksdag här i dag alla
              sju partierna står bakom behovet av signalspaning i etern och
              i tråd över landgränsen. Så uppfattar jag entydigt er motion,
              underskriven av era partiledare och språkrör. Det visar att skälen
              är starka för att vi tyvärr måste ägna oss åt detta.
            </seg>
            <seg n="ee76d06e">
              Det som Centerpartiet och jag därför har inriktat oss på under
              hela den process som signalspaningen har genomgått är att givet
              att signalspaningen behöver regleras mycket starkare och även
              innefatta tråd över landgränsen bygga in så starka integritetsskyddande
              åtgärder som möjligt.
            </seg>
            <seg n="7ad02b7c">
              Behovet av att reglera den här viktiga underrättelseinhämtningen
              den är sedan länge mycket knapphändigt reglerad har funnits länge.
              Den tidigare s-regeringen utredde frågan fram och tillbaka i cirka
              åtta år fram till år 2006. Då kunde man ha valt att göra det genom
              en bred parlamentarisk utredning, men man valde i stället de flesta
              andra sätt, enmansutredningar, remissbehandlingar och annat.
            </seg>
            <seg n="2bb19e93">
              Den starka kritik som de rödgröna nu för fram är alltså tio år
              för sent påkommen, och den drabbar med full kraft regeringen Persson
              och alla de ministrar som ingick i den. Nu, år 2009, behöver regelverken
              komma på plats.
            </seg>
            <seg n="cf6cf6df">
              Viktiga ytterligare åtgärder för att stärka skyddet för integriteten
              har således byggts in i lagstiftningen vid flera tillfällen, vilket
              givetvis är bra. Självfallet har här den demokratiska processen
              haft en ovanligt stor och direkt betydelse. Självfallet har de
              engagerade kritikerna både inom och utom riksdagen och deras granskning,
              deras förslag och deras påtryckningar haft betydelse.
            </seg>
            <seg n="b2d62567">
              Vi i Centerpartiet har vinnlagt oss om att vara lyhörda. Vi har
              haft en givande dialog med ledande kritiker inom vårt parti. Och
              vi inte minst jag har följt den intensiva diskussionen noga och
              tagit starkt intryck av den.
            </seg>
            <seg n="81fe53de">
              Jag har en stor respekt för engagemanget och för den uppfattning
              i sakfrågan som även de starkaste kritikerna har, även om jag
              till skillnad från dem accepterar en strängt kontrollerad signalspaning
              mot allvarliga yttre säkerhetshot.
            </seg>
            <seg n="4f83c5da">
              Hela alliansen har, tycker jag, visat lyhördhet, till exempel
              när vi för ett år sedan blev överens om de här starka integritetsskyddande
              åtgärderna, som vi i dag ska besluta om i Sveriges riksdag.
            </seg>
            <seg n="158db973">
              Det känns positivt att i den lagstiftning som nu slutgiltigt
              kommer på plats känna igen så många förslag som har diskuterats
              och förts fram från vår sida, till exempel det om den viktiga
              kontrollstationen om några år samt det om att begränsa Försvarets
              radioanstalts tillgång till endast en liten del av teletrafiken
              över landgränsen, därtill förmedlad till FRA av kontrollmyndigheten,
              som hanterar informationen innan den kommer till FRA.
            </seg>
            <seg n="11384da2">
              Självfallet har goda inspel i den här processen kommit från övriga
              allianspartier, och faktiskt, som Karin Enström sade, även från
              Socialdemokraterna, vars förslag från våren 2007 väl alla är tillgodosedda
              med råge.
            </seg>
            <seg n="29d27f68">
              Förtjänar då inte Centerpartiet och alliansen kritik för att
              man har ändrat sig, för att man har lyssnat och successivt funnit
              vägar för att ytterligare begränsa signalspaningen? Man har ju
              envisats med att det, tyvärr, behövs spaning i kabel, i tråd,
              över landgränsen.
            </seg>
            <seg n="9a73e61d">
              Visst kan man se det så. Men man kan också vända på kuttingen
              och i stället ge alliansen lite kredit för att man faktiskt varit
              lyhörd och konstruktiv när det gäller att finna ytterligare verkningsfulla
              åtgärder.
            </seg>
            <seg n="07e5964e">
              Signalspaningen får endast ske för ett litet antal mycket preciserade
              ändamål allvarliga yttre säkerhetshot som nu har skrivits in i
              lagen. En domstol ska pröva FRA:s tillståndsansökningar, och till
              skillnad från i dag ska endast regeringen, Regeringskansliet och
              Försvarsmakten kunna använda sig av FRA:s tjänster.
            </seg>
            <seg n="2900e0c3">
              Det är också viktigt att veta att Sveriges underrättelseinhämtning
              genom signalspaning i helt dominerande grad handlar om internationell
              teletrafik helt utan kopplingar till Sverige.
            </seg>
            <seg n="02baacd0">
              Ni som så starkt har engagerat er i denna viktiga fråga, inte
              minst genom kraften i den närmast historiska bloggbävning som
              dånade förra sommaren, skulle kunna ta hem rätt stora framgångar.
              Det är inte alla opinionsgrupper i Sverige som lyckas med det,
              ska jag säga.
            </seg>
            <seg n="d53997a7">
              Jag tror att många av er gör det, ser de högst väsentliga förändringar
              som har gjorts och kanske också har fått en större förståelse
              för nödvändigheten av underrättelseinhämtning genom signalspaning,
              så som verkligheten tyvärr ser ut.
            </seg>
            <seg n="f6cfacd0">
              Men det gäller inte alla. Några av er som sitter på läktaren
              här i dag kanske menar att någon signalspaning mot internationell
              teletrafik i tråd inte behövs, eftersom de allvarliga hot som
              kan finnas eller uppstå mot Sveriges säkerhet knappast finns.
              Och skulle de finnas kommer det inte fram så mycket väsentlig
              underrättelseinformation genom signalspaningen.
            </seg>
            <seg n="21b92620">
              Jag har lyssnat på er och er analys och försökt lyssna på de
              experter ni hänvisar till. Men jag måste också lyssna på dem inom
              försvar och regering som utifrån sitt faktiska ansvar för landets
              säkerhet och sitt professionella kunnande på området gör en uppenbar
              och samstämmig annan bedömning. Tyvärr behövs denna underrättelseinhämtning,
              och den ger väsentlig information för att skydda landet och medborgarna
              mot allvarliga säkerhetshot.
            </seg>
            <seg n="d9d25260">
              Jag noterar också att länderna i vår omvärld bedriver den här
              verksamheten, fast ofta inte genom sådana här tydliga beslut i
              deras parlament och med så starka integritetsskydd, utan det är
              sekretessbelagt. Det ska ni ha klart för er.
            </seg>
            <seg n="939d1f05">
              De rödgröna kräver nu en parlamentarisk utredning. Signalspaningen
              ska vara fortsatt rätt oreglerad, och det får ta ytterligare år
              innan lagstiftningen kommer på plats.
            </seg>
            <seg n="41296c36">
              Jag vill starkt understryka de betydande uppföljnings- och kontrollfunktioner
              som nu byggs in i lagstiftningen där signalspaningen, till skillnad
              från tidigare, ska granskas mycket nära av Datainspektionen, som
              löpande ska följa Försvarets radioanstalts behandling av personuppgifter
              från ett integritetsskyddsperspektiv.
            </seg>
            <seg n="3653995a">
              En kommitté av parlamentariker har också tillsatts för att löpande
              följa FRA:s verksamhet generellt utifrån ett integritetsperspektiv
              och även vara referensgrupp till Datainspektionen. Kommittén ska
              också tillsätta ett integritetsombud, en advokat eller före detta
              domare, som vid domstolens prövning ska bevaka integriteten för
              personer bosatta i Sverige. Utöver detta har den nya Statens inspektion
              för försvarsunderrättelseverksamheten det löpande huvudansvaret
              för att kontrollera FRA:s samlade verksamhet.
            </seg>
            <seg n="5b58e0ef">
              På förslag från Centerpartiet ska den nya lagstiftningen utvärderas
              redan år 2011, om två år, vid den viktiga kontrollstation där
              de samlade erfarenheterna av hur den här nya lagen fungerar med
              tanke på till exempel människors integritet ska belysas, baserat
              på bedömningarna från dem som arbetar med frågorna och framför
              allt från de olika kontrollorganen, som jag redovisade.
            </seg>
            <seg n="638f6783">
              Det här är redan om två år. Det är visserligen ingen ny utredning,
              men det är ett mycket viktigt tillfälle att utifrån den fungerande
              underrättelseverksamheten värdera hur den nya lagstiftningen fungerar
              och se vad som eventuellt brister och kan behöva förbättras ytterligare,
              till exempel ur integritetssynpunkt.
            </seg>
            <seg n="65757652">
              Jag tycker faktiskt att oppositionen skulle kunna inrikta sina
              krafter på kontrollstationen och släppa utredningskravet. Vi har
              ju, som Anders Karlsson sade, ett gemensamt ansvar för Sveriges
              säkerhet och försvar.
            </seg>
            <seg n="e6228cff">
              Ett annat skäl till att signalspaningskritiker i oppositionen
              borde tveka inför kravet på en utredning gäller vart en sådan
              ska leda. Den rödgröna oppositionen Socialdemokraterna, Vänsterpartiet
              och Miljöpartiet kräver nämligen i en motion undertecknad av deras
              högsta ledare och språkrör att utredningen ska resultera i en
              betydande ökning av signalspaningen, och det är lite överraskande.
            </seg>
            <seg n="bd107886">
              I dag kan ett antal myndigheter ge uppdrag om signalspaning i
              etern till FRA utan någon tillståndsmyndighet som vi inför. Det
              är tunga myndigheter, kanske både inom och utom försvaret, kanske
              många myndigheter. Det kommer riksdagen nu att förhindra. Rätten
              att beställa signalspaning kommer endast att tillfalla regeringen,
              Regeringskansliet och Försvarsmakten.
            </seg>
            <seg n="f0f85ff0">
              Det kritiseras starkt av berörda myndigheter, och det kan ligga
              något i det. De tycker att de behöver den informationen för att
              kunna genomföra sina viktiga arbetsuppgifter för att stoppa massförstörelsevapen
              och vad de nu jobbar med.
            </seg>
            <seg n="832bd86e">
              Men det intressanta är att Socialdemokraterna, Vänsterpartiet
              och Miljöpartiet nu kräver att myndigheterna åter ska få tillgång
              till att beställa och använda sig av underrättelseinhämtning genom
              signalspaning i etern som i dag och med all sannolikhet också
              i kabel över landgränsen.
            </seg>
            <seg n="26b8182d">
              Och det är kritik som heter duga. Underrättelseinformationen
              genom signalspaning, menar ni, är så värdefull att ett antal myndigheter
              utöver regeringen måste ha möjlighet att begära tillstånd för
              signalspaning hos Försvarsunderrättelsedomstolen och använda denna
              information. Det innebär att informationen sprids på rätt många
              människor och myndigheter. Det stärker rimligen inte integriteten
              utan kan möjligen öka risken.
            </seg>
            <seg n="727adeca">
              Alliansen har trots de här starka synpunkterna från myndigheterna,
              som det kan ligga något i, valt att gå kritikerna till mötes och
              begränsa rätten att beställa signalspaning kraftigt till regeringen,
              Regeringskansliet och Försvarsmakten. Jag vill uppmärksamma riksdagen
              på att de rödgrönas reservation syftar till att bredda och öka
              signalspaningen i strid mot regeringens mer restriktiva linje.
              För att tala kritikerspråk kräver de rödgröna att FRA-shoppen
              ska öppnas mer än någonsin tidigare.
            </seg>
            <seg n="8c303405">
              Till slut: Centerpartiet har ett öppenhetsmanifest som lägger
              fast att vi ska arbeta stenhårt för ett öppet och liberalt samhälle
              där människors integritet respekteras. Vi har lyssnat i denna
              svåra fråga, och vi har medverkat till att driva fram starka förbättringar
              till skydd för integriteten. Tyvärr har vi likt riksdagens övriga
              partier, alla partier, tvingats att acceptera behovet av underrättelseinhämtning
              genom signalspaning i strängt reglerade former i den plågsamt
              svåra avvägning som varit ofrånkomlig mellan å ena sidan ansvaret
              för att skydda landet och medborgarna mot allvarliga yttre säkerhetshot
              och å andra sidan att skydda medborgarnas personliga integritet.
            </seg>
            <seg n="dbe547dd">
              Vi kommer nu med stor kraft och engagemang att följa den nya
              lagstiftningen och verksamheten mycket noga, och vi kommer att
              ta den viktiga kontrollstationen redan år 2011 på mycket stort
              allvar. Vi lever i en fin demokrati i Sverige. Medborgarna avgör
              i demokratiska val vilka som ska göra viktiga vägval för vårt
              land, och medborgarna granskar och sätter press på sina representanter
              under mandatperioderna. Det kan jag verkligen intyga och understryka
              värdet av.
            </seg>
          </u>
          <note type="speaker" n="3a3edc9c">
            Anf. 101 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-b18b70c9f7130311-3" n="88cef7d2">
            <seg n="3c49c8f0">
              Fru talman! Det var ett oerhört intressant inlägg. Jag inser
              att det är en fruktansvärd tur för alla kritiker och alla som
              är besjälade av skyddet för den personliga integriteten att Centerpartiet
              nu har funnits i den här alliansen och gjort det här oerhörda
              arbetet.
            </seg>
            <seg n="e395a286">
              Jag fick en fråga direkt i talarstolen. Anser jag att det är
              ett problem att det kan strida mot grundlagen? Ja, jag anser att
              det här finns ett problem när det gäller den svenska grundlagen.
              Jag är inte heller den enda som gör det.
            </seg>
            <seg n="5b512d7d">
              Jag tror att alla riksdagens ledamöter fick ett mejl från Tidningsutgivarna,
              som är de som har att skydda meddelarfriheten och efterforskningsförbudet
              i tryckfrihetsförordningen. När de skickar ut ett mejl till alla
              riksdagsledamöter och säger att det här riskerar att bli en chimär
              och inte funktionellt i verkligheten, att de bristerna finns i
              lagstiftningen, är det fler än Alice Åström eller Vänsterpartiet
              som ser att det här finns en konflikt med vår egen grundlag. Det
              vore intressant att höra Staffan Danielssons synpunkter på den
              oro som finns när det gäller de frågorna.
            </seg>
            <seg n="7838896e">
              Sedan måste jag, fru talman, ändå beröra påståendet att den rödgröna
              oppositionen nu vill öppna upp FRA-shoppen och att fler myndigheter
              ska få göra det. Någonstans har man uppenbarligen missat att vi
              vill riva upp den.
            </seg>
            <seg n="4e4963c3">
              Vi vill ha en utredning med utgångspunkt i den personliga integriteten,
              mänskliga rättigheter och Europarådskonventionen. Vi vill att
              man också ska göra en strategisk bedömning av den verksamhet som
              man efter utredningen i så fall vill ha och vilka myndigheter
              som ska få tillgång till det.
            </seg>
            <seg n="7b5bb33e">
              Det har regeringen inte gjort. Det enda majoriteten har gjort
              när det nu blev kritik är att snäva in det till tre. Men det kommer
              ändå att vara Regeringskansliet som kommer att gå dessa myndigheters
              vägar.
            </seg>
          </u>
          <note type="speaker" n="0e4cf893">
            Anf. 102 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-cc43314157e26dfc-1" n="96d22889">
            <seg n="d8daac32">
              Fru talman! Alice Åström citerar inte sig själv och problemet
              med grundlagen. Det hon sade i anförandet var att det är ett brott
              mot grundlagen. Det är ett väldigt starkt uttryck.
            </seg>
            <seg n="455493c6">
              Jag har stor respekt för ditt kunnande. Jag vill bara uppmärksamma
              dig på att det är väldigt starka ord.
            </seg>
            <seg n="2cded71f">
              Visst skickar organisationer och rörelser brev till oss här.
              Jag har även läst brevet från Tidningsutgivarna med all respekt
              för vad de kan säga. Men de sitter inte i riksdagen. De bereder
              inte propositioner. De sitter inte i Lagrådet. Självklart är den
              här frågan beredd med stor respekt för Sveriges grundlagar. Självklart
              har Lagrådet godkänt detta. Vi har försökt lyssna på kritiken
              och byggt in ännu mer.
            </seg>
            <seg n="f27ca19d">
              Det hanteras verkligen inte så här i alla länder. Ofta ligger
              det som ett hemligt bemyndigande för försvarsminister och ÖB att
              hantera de här frågorna. Jag tycker att det är väldigt bra att
              vi i Sverige i vår öppna demokrati lägger fast det här för riksdagens
              beslut och gör det ordentligt, för det har inte varit bra reglerat
              tidigare.
            </seg>
            <seg n="44eb51fc">
              När det gäller FRA-shoppen som du Alice Åström vill öppna igen
              kan jag ha fel. Men jag ska citera ordagrant ur den partimotion
              som era högsta ledare och språkrör lämnade in till riksdagen i
              juni med anledning av den här propositionen: En annan allvarlig
              svaghet i den nya lagstiftningen är begränsningen av vilka myndigheter
              som får inrikta signalspaning. Det framgår inte heller hur myndigheter
              med strategiska uppgifter kan få informationen rapporterad till
              sig. Därmed riskerar myndigheter att stängas av från viktig information
              utan några uppenbara integritetsvinster. Någon konsekvensanalys
              av detta lämnar inte regeringen.
            </seg>
            <seg n="701aec91">
              Jag har tolkat det som att det är en begäran till den nya utredningen,
              om det skulle bli en sådan, att återkomma med förslag om att ett
              antal myndigheter åter ska få inrikta signalspaning, både i etern
              och i kabel.
            </seg>
          </u>
          <note type="speaker" n="ff004786">
            Anf. 103 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-b18b70c9f7130311-4" n="88cef7d2">
            <seg n="24427285">
              Fru talman! Det är intressant att Staffan Danielsson redan nu
              vet exakt vad den här utredningen kommer att lägga fram för förslag
              och vilka avgränsningarna när det gäller möjligheten till signalspaning
              kommer att vara. Vi ser att det är oerhört viktigt att de grundläggande
              förutsättningar som jag har redogjort för tidigare ska vara uppfyllda.
              Det är det som ska vara grunden till utredningen.
            </seg>
            <seg n="bea4afdc">
              Majoriteten säger att man stänger FRA-shoppen. Man öppnar kablarna,
              men man stänger shoppen. Det är regeringen, Regeringskansliet
              och Försvarsmakten som kan begära tillstånd. Då kommer myndigheter
              att gå via Regeringskansliet för att begära att få signalspaning
              utförd om man har just de här strategiska uppgifterna som myndighet.
            </seg>
            <seg n="d8577b2b">
              Det gör att du får en lagstiftning som är oerhört mycket otydligare,
              där det är oerhört mycket osäkrare när det gäller vad det är för
              information som över huvud taget kan få hämtas från den signalspaning
              man tillåter. Det är snarare att titta på vad som är våra grundförutsättningar
              från början.
            </seg>
            <seg n="6aff01d2">
              Jag har ytterligare en fråga. Det står, som jag ska peka på,
              i lagstiftningen jag har tagit upp flera andra i tidigare anförande.
              Det gäller utvidgad förstöringsskyldighet när man tar upp uppgifter
              lämnade under bikt eller enskild själavård.
            </seg>
            <seg n="e7f5caf4">
              Då gör man i lagstiftningen som man har gjort tidigare och skriver:
              såvida det inte finns synnerliga skäl att behandla uppgifterna
              för syften som anges i lagen. Samtidigt säger man att uppgifter
              som man får på det här sättet det gäller också meddelarskyddet
              och flera av de andra punkterna när det är kommunikation mellan
              två svenskar ska förstöras omedelbart. Men då har man ofta den
              här lilla passusen: såvida det inte finns synnerliga skäl att
              behandla uppgifterna för syften som anges i lagen.
            </seg>
            <seg n="467c9f83">
              Med andra ord: Man inför en förstöringsplikt, och man säger att
              man skapar ett skydd, men man gör ändå den bedömningen om det
              finns synnerliga skäl. Är detta verkligen ett godtagbart skydd?
            </seg>
          </u>
          <note type="speaker" n="eaa62d13">
            Anf. 104 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-cc43314157e26dfc-2" n="96d22889">
            <seg n="7e2f26f7">
              Fru talman! Uppgifterna ska inte användas, men den här ventilen
              finns. Alice Åström har helt rätt i det. Jag kan bara hänvisa
              till att det finns extrema fundamentalistiska religiösa krafter
              här i världen som inte bara ägnar sig åt söndagsskola utan andra
              saker. Vi får inte vara naiva, utan vi måste ha en möjlighet att
              även komma åt extremister. Därför finns denna undantagsparagraf.
            </seg>
            <seg n="7300116c">
              Alice Åström tror att jag vet vad den här utredningen som ni
              vill ha fram ska resultera i. Det har jag ingen aning om. Jag
              vet däremot precis vad Mona Sahlin, Lars Ohly och Miljöpartiets
              två språkrör vill att den ska resultera i, och det var det jag
              läste upp här. Jag har inte fått något svar på den frågan, eller,
              rättare sagt, svaret är ju att det är det här ni vill även om
              det är lite genant för dem av er som tar munnen full med hur viktig
              integriteten är och att vi inte ska ha någon signalspaning alls.
            </seg>
            <seg n="7602ba28">
              Jag kan till slut säga att det här är inte svart eller vitt,
              och jag uppskattar Anders Karlssons mer resonerande ton. Jag kan
              också tycka att vad gäller Sveriges försvar och signalspaning
              är det inte riktigt bra när det blir blockstrid i frågorna. Sverige
              är större än de enskilda partierna. Det kan vi beklaga, men nu
              är det som det är.
            </seg>
            <seg n="bd36a3ff">
              Vi har lagt fram ett förslag som, tack vare intensiv diskussion
              och dialog, har landat bra. Nu kör vi i gång lagstiftningen. Kontrollstationen
              är jätteviktig. I två år ska man löpande följa verksamheten och
              sedan summera och göra en förnyad analys 2011. Det innebär också
              en respekt för frågans stora svårighet och den debatt som har
              varit.
            </seg>
          </u>
          <note type="speaker" n="8f03b33f">
            Anf. 105 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-47542d9240faac1f-3" n="7551006c">
            <seg n="dc2a425b">
              Fru talman! Jag måste börja med att fråga Staffan Danielsson
              vilka som är Miljöpartiets högsta ledare. Jag kanske kan få svar
              på det, för vi satt och diskuterade det.
            </seg>
          </u>
          <note type="speaker" n="466e87e4">
            (STAFFAN DANIELSSON (c):
          </note>
          <u who="staffan_danielsson_d9e83c" xml:id="i-cc43314157e26dfc-3" n="96d22889">
            <seg n="b32bcd3b">
              Maria Wetterstrand och Peter Rådberg, förlåt, jag menar Eriksson.)
            </seg>
            <seg n="47fa7df2">
              Staffan Danielsson ställde en fråga om att alla medborgare kan
              avlyssnas. Det var väl ett påhopp på mig i den meningen att så
              inte kan ske. Jag räknade upp 13 forskare från olika discipliner
              som säger att den nya lagen ger FRA rätt och möjlighet att registrera
              alla medborgares sociala nätverk. Dessa 13 forskare från olika
              discipliner kanske inte väger så tungt när Staffan Danielsson
              ska göra sin politiska värdering, men jag hittade något på hans
              blogg som gör att han håller med, och jag ska läsa upp det. Han
              säger följande apropå den frågan: FRA kan registrera alla medborgares
              sociala nätverk.
            </seg>
            <seg n="51f00e85">
              Min enkla fråga är då om Staffan Danielsson står kvar vid det
              eller om han har ändrat uppfattning under natten.
            </seg>
          </u>
          <note type="speaker" n="4d64b6dc">
            Anf. 106 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-cc43314157e26dfc-4" n="96d22889">
            <seg n="fc91a03a">
              Fru talman! Det sista har jag aldrig sagt eller skrivit. Det
              vill jag att Peter Rådberg ger mig skriftligt på. Däremot har
              andra, kritiker och så, sagt det. Självfallet har jag inte sagt
              detta. Jag står för det jag har skrivit, och vi får gå igenom
              det sedan. Det handlar om en sträng begränsning av det hela.
            </seg>
            <seg n="6c0ad7d3">
              De 13 forskarna i DN, med Mark Klamberg som är en kunnig folkrättsjurist
              i spetsen, följer den här frågan. Dessa forskare var rätt breda
              vad gäller intresseområden. Det var matematikexperter, psykiatriexperter
              och så vidare. Detta får stå för dem. Vi ska inte ta det för djupt.
            </seg>
            <seg n="076a614f">
              Det var även därifrån Peter Rådberg fick formuleringen att FRA
              kommer att analysera alla medborgares kommunikation så att man
              vet mer om Staffan Danielsson än vad Staffan Danielsson själv
              vet om Staffan Danielsson. Det kan jag säga är en väldig överdrift,
              med kännedom om Staffan Danielsson.
            </seg>
            <seg n="64844a94">
              Det som spaningen handlar om för landets säkerhet är till helt
              dominerande grad internationell teletrafik. Det är nödvändigt
              för landets säkerhet och måste avse utländska förhållanden och
              allvarliga säkerhetshot. Om dessa allvarliga säkerhetshot sedan
              kommuniceras med någon som är i Sverige kan FRA få spana av detta.
              Men det gäller aldrig annan kommunikation, och det ska kontrolleras
              och förstöras av kontrollmyndigheter och så vidare. Informationen
              i kabeln rasar ju igenom. Man kan bara filtrera en liten del,
              och av det kan man bara spara en liten del. Det blir sådana väldiga
              överdrifter från oppositionen, tycker jag.
            </seg>
          </u>
          <note type="speaker" n="a07bcfac">
            Anf. 107 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-47542d9240faac1f-4" n="7551006c">
            <seg n="7617e7ec">
              Fru talman! Det är spännande att Staffan Danielsson inte står
              för sina ord. Jag har jättemånga papper här med vad du har sagt.
              Det står nedskrivet att du säger just de orden: FRA kan registrera
              alla medborgares sociala nätverk. Du menar alltså att det är felciterat.
              Det är fantastiskt.
            </seg>
            <seg n="d62b1e61">
              Du går också förbi de 13 forskarna ungefär som ett litet kommatecken
              i ett papper. Det är fascinerande när vi som beslutsfattare ska
              sitta på vår egen kammare och fundera ut saker och ting och inte
              ta råd och hjälp från de människor som de facto vet mer än vad
              vi gör. Det är ganska elementär kunskap: Genomför man lagen om
              FRA blir detta följden. Sedan kan man tycka att det är bra eller
              dåligt, men att förneka det, som Staffan Danielsson och i stort
              sett alla borgerliga ledamöter gör, tycker jag är häpnadsväckande.
            </seg>
            <seg n="b92f391f">
              Den andra frågan jag vill ställa gäller hotbilden, och Staffan
              Danielsson var inne på det i Alice Åströms fråga där han alldeles
              nyss sade: Det finns extremister i världen, och därför behöver
              vi det här.
            </seg>
            <seg n="c76d6451">
              Jag frågade i talarstolen om ni kunde förklara den hotbild som
              gör att denna lagstiftning går så otroligt långt. Men det finns
              ingen här inne som försöker förklara hotbilden, utan man ska bara
              genomföra detta. Det finns några vaga grejer om terrorister och
              yttre hot och allt det där som innebär det faktum att man kan
              skanna hela svenska folkets sociala nätverk om man vill . Det
              är det som är integritetskränkande, Staffan Danielsson inte om
              man utnyttjar det eller inte, utan att man de facto gör detta
              och att det ligger där. Det är det det handlar om.
            </seg>
            <seg n="7cec69d2">
              Sedan kan jag kanske hålla med dig om att man nog inte kommer
              att peta i vare sig ditt, mitt eller någon annans bara för att
              man är intresserad. Men det är inte det frågan handlar om. Frågan
              handlar om att man går in i badrummet eller genom vår dörr, och
              den möjligheten finns faktiskt. Man kan öppna dörren. Det är det
              som är integritetskränkande i sig.
            </seg>
          </u>
          <note type="speaker" n="1e94ceaf">
            Anf. 108 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-cc43314157e26dfc-5" n="96d22889">
            <seg n="f5b37e4d">
              Fru talman! Peter Rådberg är Miljöpartiets ledande terrorexpert.
              Han har läst i Financial Times att det inte är så farligt med
              al-Qaida längre.
            </seg>
            <seg n="ad4e11f5">
              Jag har lyssnat på dig, Peter, men jag måste ju också lyssna
              på ÖB, försvaret och vår expertis i Regeringskansliet. Jag noterar
              att övriga länder i vår omvärld har kvar sitt försvar och bedriver
              underrättelseinhämtning. Vi har internationella fredsinsatser.
              Vi har militära hot i vår omvärld. Det var ett krig i Georgien
              för lite sedan och så vidare. Att vi behöver försvar och underrättelseinhämtning
              är nästan lite genant att behöva stå här i Sveriges riksdag och
              försvara, och jag kan väl vara glad över att jag gör det i en
              allians som vill stå upp för försvaret, inte montera ned det.
            </seg>
            <seg n="d35ececd">
              Jag har diskuterat de här frågorna mycket på min blogg. Det tycker
              jag är bra. Det är viktiga frågor, och det finns ett stort engagemang.
              Då blir det replikskiften, och då går man in på detaljnivå. Men
              jag har inte uttryckt mig så som Peter Rådberg säger, så vi får
              reda ut detta sedan.
            </seg>
            <seg n="0d126047">
              Som jag sade: Man spanar på internationell teletrafik, och i
              någon mån kan det vara en eller annan i Sverige. Man får också
              tekniskt utvecklingsspana kopplat till lagen i övrigt, men det
              handlar inte på något vis om en massavlyssning av svenska medborgare.
            </seg>
          </u>
          <note type="speaker" n="ffb6b1cd">
            Anf. 109 ALLAN WIDMAN (fp):
          </note>
          <u who="allan_widman_8718b1" xml:id="i-c7b2e5fbcbb62d5e-0" n="a770196e">
            <seg n="5684f394">
              Fru talman! Politik är som bekant det möjligas konst, och när
              nu debatten har nått den punkt den har i kammaren kan jag konstatera
              att ledamöterna tycks förenas av en samsyn om behovet av en effektiv
              svensk underrättelsetjänst.
            </seg>
            <seg n="4324637f">
              En gång i tiden gick den utrikestrafik som vi har per telefon
              i etern, det vill säga i form av radiovågor i luften. För några
              år sedan bedömde en offentlig utredning här i Sverige att vid
              den tidpunkten gick 98 procent av utrikestrafiken i tråd. Enbart
              2 procent fanns kvar i etern. Slutsatsen av detta, fru talman,
              är att värdet av signalspaning efter radiovågor i luften snabbt
              närmar sig nollpunkten.
            </seg>
            <seg n="0b66770e">
              Samtidigt lever vi i en värld där inte bara militära hot mot
              vårt land är relevanta. Vår infrastruktur blir alltmer sofistikerad
              och alltmer kritisk för våra samhällsfunktioner. Internationell
              terrorism och organiserad internationell brottslighet hotar den
              nationella säkerheten och oss som rättsstat.
            </seg>
            <seg n="348bf5c3">
              Peter Rådberg har frågat vilka hot som finns mot Sverige och
              svenska intressen. I tider som dessa, Peter Rådberg, vill jag
              gärna peka på att många av våra soldater, män och kvinnor i Afghanistan,
              mer eller mindre dagligen upplever mycket reella hot mot sin säkerhet.
            </seg>
            <seg n="604a83e3">
              FN har redan folkrättsligt jämställt storskalig terrorism med
              väpnade angrepp, åtminstone i fallet elfte september. Ledande
              politiker, även socialdemokrater, diskuterar möjligheten att nu
              definiera IT-attacker av det slag som bland annat Estland upplevde
              för några år sedan på samma sätt.
            </seg>
            <seg n="5e3e461c">
              Fru talman! Ordet krig håller på att få en vidare innebörd. Denna
              mer sammansatta syn på säkerhet som har slagits fast både i EU:s
              och i vår svenska nationella säkerhetsstrategi står alla politiska
              partier bakom. Detsamma gäller tydligen numera också insikten
              att både gamla och nya yttre hot kräver möjlighet till signalspaning
              i tråd.
            </seg>
            <seg n="2a19d1b9">
              Vid förra årets debatt ville oppositionen inte ge några exempel
              på konkreta brister i de lagförslag som riksdagen beslutade om.
              Kravet på parlamentarisk utredning var ju bara ett krav i form,
              inte ett krav i sak. Nu, fru talman, riktar man, som flera talare
              tidigare har varit inne på, kritik mot att rätten att beställa
              signalspaning inte omfattar tillräckligt många svenska myndigheter.
              Man vill vidga omfattningen av den här verksamheten mer än vad
              regeringen har föreslagit.
            </seg>
            <seg n="afca4961">
              Jag kan personligen känna viss förståelse för de här kraven som
              bland annat handlar om bättre kontroll i fråga om spridning av
              massförstörelsevapen och en bättre beredskap för allvarliga påfrestningar
              på vårt samhälle. Men precis som i fallet med Rikspolisstyrelsens
              och Säpos eventuella tillgång till signalspaning måste behovet
              av detta och formerna för det naturligtvis övervägas i en särskild
              ordning.
            </seg>
            <seg n="1b26d674">
              I övrigt invänder man i motionen mot påstådda oklarheter i förhållandet
              mellan å ena sidan skyldigheten att förstöra uppgifter som inte
              är relevanta ur underrättelsesynpunkt och å andra sidan skyldigheten
              att underrätta enskilda då personliga uppgifter används som sökbegrepp.
              I förstone kan en sådan invändning framstå som besvärande för
              det nu liggande förslaget, men i verkligheten rör det två olika
              saker.
            </seg>
            <seg n="f394f09c">
              Sant är att lagen föreskriver omgående förstörelse av irrelevanta
              och särskilt känsliga uppgifter. Men det framgår också uttryckligen
              av lagen att underrättelseskyldigheten gäller de sökbegrepp som
              används, inte insamlade uppgifter. Bland annat eftersom dessa
              sökbegrepp ska godkännas av domstol kommer de naturligtvis att
              finnas dokumenterade.
            </seg>
            <seg n="200b77fc">
              Den andra sakliga invändningen som reses mot förslaget rör rätten
              till skadestånd om någon enskild person skulle komma att kränkas
              på grund av överträdelser från myndigheternas sida. Inte heller
              på denna punkt borde det råda någon oklarhet. Om någon tjänsteman,
              avsiktligt eller av vårdslöshet, åsidosätter de regler som gäller
              finns en ersättningsskyldighet för staten enligt allmänna skadeståndsregler.
              Och om någon grund för ersättning skulle saknas på basis av nationell
              lagstiftning har till och med Högsta domstolen slagit fast att
              varje brist i uppfyllandet av våra åtaganden enligt Europakonventionen
              konstituerar en självständig skadeståndsgrund för den svenska
              staten.
            </seg>
            <seg n="fffe848a">
              Fru talman! Även om jag nu bemött den kritik som oppositionen
              riktat mot det förstärkta integritetsskyddet misstänker jag att
              man inte kommer att frånfalla sitt yrkande om att riva upp hela
              lagstiftningen trots insikten om behovet av signalspaning och
              trots bristen på argument i sak.
            </seg>
            <seg n="8100300a">
              Oppositionens motionärer framhåller att majoriteten lyckats peta
              in nästan 40 förändringar sedan lagförslaget första gången nådde
              kammaren. Detta kanske är lite märkvärdigt, men långt mer märkvärdigt
              är ju att oppositionen själv inte lyckats prestera ett enda konkret
              och hållbart förslag i den riktningen.
            </seg>
            <seg n="0e412f59">
              FRA har varit en lång resa. Ett antal utredningar har företagits
              i Regeringskansliet. Efter flera omarbetningar där har riksdagen
              i tre omgångar begränsat möjligheterna till missbruk och stärkt
              enskildas rätt till integritet. Det har varit ett antal remissomgångar
              och flera yttranden från Lagrådet. Enligt min bedömning har vi
              nått vägs ände. Ska Sverige över huvud taget kunna bedriva signalspaning
              i tråd kan regelverket i något väsentligt avseende inte bli mycket
              bättre.
            </seg>
            <seg n="ad58ee78">
              Sveriges främsta domare, justitieråden i Lagrådet, ansåg att
              redan det förra lagförslaget utgjorde en rimlig avvägning mellan
              å ena sidan regeringens skyldighet att skydda medborgarna och
              å andra sidan den enskildes rätt till integritet. Ett enigt lagråd
              slog fast att det gamla förslaget inte stod i strid med vare sig
              2 kap. regeringsformen eller artiklar i Europakonventionen om
              mänskliga rättigheter. Likväl är det nu ytterligare förstärkningar
              i integritetshänseende som föreslås.
            </seg>
            <seg n="3e261f2d">
              Nu, fru talman, är det sanningens minut. Att socialdemokrater,
              vänsterpartister och miljöpartister vägrar att ta sitt ansvar
              har inte med sakförhållanden och uppriktig oro att göra. Deras
              avvägningar härrör i stället från politikens mindre smickrande
              sidor. Även om det finns en sammanhållen trepartimotion i den
              här kammaren har debatten gett vid handen att det finns tre mycket
              åtskilda viljor inom den politiska oppositionen. Socialdemokraterna
              slår gång på gång fast behovet av signalspaning i tråd. Vänsterpartiet
              säger att saken kan övervägas inom ramen för en utredning. Miljöpartiet
              lämnar ingen öppning.
            </seg>
            <seg n="877fbad1">
              Fru talman! Jag är övertygad om en sak. Det är att Anders Karlsson
              från Socialdemokraterna inget hellre vill än att en majoritet
              i riksdagen i dag beslutar i enlighet med regeringens förslag.
            </seg>
          </u>
          <note n="f4d10e12">
            Bifall till utskottets förslag!
          </note>
          <note n="f3b46fca">
            I detta anförande instämde Gunnar Andrén (fp).
          </note>
          <note type="speaker" n="f6119bb4">
            Anf. 110 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-47542d9240faac1f-5" n="7551006c">
            <seg n="6f05e23e">
              Fru talman! Det här känns som en boxningsmatch. Det sägs att
              vi inte har några seriösa förslag. Är man emot regeringens förslag
              har man inga seriösa förslag. Det blir sammanfattningen från Allan
              Widman.
            </seg>
            <seg n="8db6a103">
              Men frågan handlar inte om vi ska ha en underrättelsetjänst eller
              inte. Frågan handlar om på vilket sätt vi ska ha en underrättelsetjänst.
              Hela debatten handlar egentligen om på vilken nivå majoriteten
              lägger integritetsfrågan. Det är klart att ni lägger den lägre
              än oppositionen.
            </seg>
            <seg n="1de67453">
              Jag har några konkreta frågor, som delvis hänger ihop med varandra.
              Det är ungefär de frågor jag ställde till Staffan Danielsson.
              Får FRA enligt Allan Widman registrera alla medborgares sociala
              nätverk? Kan de göra detta? Jag vill ha ett ja eller nej. Får
              FRA samla in enskilda trafikuppgifter utan att det behöver finnas
              en koppling till yttre hot? Vad är Allan Widmans svar på frågorna?
            </seg>
          </u>
          <note type="speaker" n="553988eb">
            Anf. 111 ALLAN WIDMAN (fp) replik:
          </note>
          <u who="allan_widman_8718b1" xml:id="i-c7b2e5fbcbb62d5e-1" n="a770196e">
            <seg n="a9df8d1a">
              Fru talman! Signalspaningsmyndigheten får naturligtvis inte med
              stöd av de lagar som kammaren har antagit och kommer att anta
              kartlägga hela den svenska befolkningens sociala mönster. Signalspaningsmyndigheten
              har inte heller någon faktisk möjlighet att göra det om man skulle
              vilja bryta mot lagen.
            </seg>
            <seg n="2c11f299">
              Då vill jag gärna, fru talman, säga att jag tycker att det är
              en konstig utgångspunkt för kammarens debatt i dag att våra myndigheter
              ska ägna sig åt brottslig verksamhet. Så brukar vi inte resonera.
              Vi brukar resonera i termer av att av riksdagen stiftad lag respekteras
              av våra myndigheter.
            </seg>
            <seg n="53b7c5d7">
              Svaret på dina frågor är följande: Nej. Signalspaningsmyndigheten
              får inte. Nej. Signalspaningsmyndigheten kan inte. Rådigheten
              över signalbärarna tillkommer inte signalspaningsmyndigheten utan
              kontrollmyndigheten.
            </seg>
            <seg n="0270ca83">
              Peter Rådberg säger att det är klart att vi ska ha en effektiv
              och bra svensk underrättelsetjänst. Peter Rådbergs parti anser
              att den militära alliansfriheten ska bestå. Då är kraven höga
              på just underrättelseverksamheten.
            </seg>
            <seg n="786f9972">
              När man har kommit till ett förhållande att 98 procent av trafiken
              som är utrikes inte längre kan fångas upp av underrättelsetjänsten
              handlar det faktiskt om existensen av en svensk underrättelsetjänst.
            </seg>
          </u>
          <note type="speaker" n="bf726e16">
            Anf. 112 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-47542d9240faac1f-6" n="7551006c">
            <seg n="7e73c203">
              Fru talman! Det svar Allan Widman ger är att man inte får enligt
              lagen.
            </seg>
            <seg n="4f819337">
              Jag refererar till vad som framgick i SVT förra året, 2008, nämligen
              att detta har pågått i tio års tid. Det här går inte att stoppa.
              Allan Widman gör det enkelt genom att dra ned rullgardinen. Där
              är det stopp. Bakom rullgardinen kan inget hända.
            </seg>
            <seg n="d47870d2">
              Om jag får hänvisa till den expertis som jag försöker läsa och
              ta till mig är det uppenbart att de enkelt tar in fakta. Frågan
              i nästa steg är om man utnyttjar detta. Staffan Danielsson försökte
              besvara frågan genom att säga att man inte ska titta på enskilda
              individer, vilket jag tror är helt sant. Men frågan är om möjligheten
              finns och om det görs. Det är integritetskränkandet i sig.
            </seg>
            <seg n="37832b6d">
              Allan Widman hänvisar till vad lagen säger. Men jag undrar om
              det går att göra. Går det att samla in den enskildes trafikuppgifter
              eller inte? Enligt expertisen är svaret enkelt, nämligen att det
              är klart att det går. Det görs hela tiden. Sveriges riksdag som
              stiftare av lag kan säga att det är förbjudet, men frågan gäller,
              Allan Widman, om verklighet eller vad man önskar från talarstolen
              går först.
            </seg>
          </u>
          <note type="speaker" n="4df3c1a7">
            Anf. 113 ALLAN WIDMAN (fp) replik:
          </note>
          <u who="allan_widman_8718b1" xml:id="i-c7b2e5fbcbb62d5e-2" n="a770196e">
            <seg n="160250f4">
              Fru talman! Jag tror inte att min formuleringsförmåga medger
              att jag kan bli mycket tydligare. Jag har sagt följande: Nej.
              Man får inte från signalspaningsmyndighetens sida göra någon total
              kartläggning av svenska folket med stöd av den lagstiftning som
              nu beslutas här. Nej. Signalspaningsmyndigheten kommer inte att
              ha en självständig tillgång till signalbärarna. Den som förfogar
              över detta är i stället kontrollorganet. Även om man skulle laborera
              med möjligheten att statstjänstemän är beredda att systematiskt
              göra våld på våra lagar finns inte den faktiska möjligheten till
              detta.
            </seg>
            <seg n="e01e0295">
              Precis som Karin Enström sade tidigare när det gällde förhållanden
              som ligger bakåt i tiden är det knappast en uppgift för den här
              kammaren att utreda eller recensera dem. För det ändamålet har
              vi ett rättsväsen. Jag utgår från att de i vanlig ordning gör
              de prövningar som behövs.
            </seg>
          </u>
          <note type="speaker" n="8e73e7dd">
            Anf. 114 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-b18b70c9f7130311-5" n="88cef7d2">
            <seg n="c92db15e">
              Fru talman! Det är självklart att Folkpartiets och Allan Widmans
              utgångspunkt är att inte vara nöjda med hur oppositionen har agerat
              under åren, att oppositionen inte har haft ett enda konstruktivt
              förslag och att oppositionen inte har bidragit med något. Min
              utgångspunkt är att tack vare att oppositionen har varit så aktiv
              i frågan bordlades den första propositionen under ett år så att
              det gick att få i gång debatten. Detta har bidragit till diskussionen
              och till de förslag till förändringar som har lagts fram i dag.
            </seg>
            <seg n="d7b59e97">
              Jag förstår att majoriteten tycker att det är tråkigt att oppositionen
              inte är nöjd, men vi förbehåller oss nog rätten att inte vara
              nöjda.
            </seg>
            <seg n="76426edc">
              Jag vill lyfta upp två saker. När det gäller insamlingen av trafikdata
              för den egna teknik- och metodutvecklingen ska man ansöka om tillstånd
              hos domstolen. Det tillståndsförfarandet är inte möjligt att koppla
              till någon av de åtta ändamålspunkterna. Det är skilda saker.
              Det är fråga om underrättelseverksamheten, och insamlingen av
              trafikdata är teknik- och metodutvecklingen. Hur kommer den begränsningen
              i tillståndsgivningen när det gäller teknik- och metodutvecklingen?
              Precis som det har sagts tidigare görs det här för att lära sig
              hur signalerna förändras och hur strukturerna förändras, vilket
              innebär att man måste samla in en stor mängd data för att över
              huvud taget få kunskap. Hanteringen av dessa trafikdata får lagras
              i ett år, men det finns ändå möjlighet att söka i den trafikdatabasen
              för underrättelseverksamhet om det finns tillstånd för signalspaning
              med vissa sökbegrepp.
            </seg>
            <seg n="155fcb74">
              Är inte det fråga om avlyssning?
            </seg>
          </u>
          <note type="speaker" n="ddea9595">
            Anf. 115 ALLAN WIDMAN (fp) replik:
          </note>
          <u who="allan_widman_8718b1" xml:id="i-c7b2e5fbcbb62d5e-3" n="a770196e">
            <seg n="352f2b57">
              Fru talman! Jag kan gärna upprepa att jag är lite besviken på
              oppositionen. Det har varit mycket starka ord och laddade uttryck,
              men det har varit få konkreta invändningar mot den lagstiftning
              som har lagts fram. Det är naturligtvis ett av skälen till att
              det blir hart när omöjligt att försöka diskutera i en bredare
              kontext.
            </seg>
            <seg n="0beaec04">
              De invändningar som har funnits i motioner men som inte berörs
              av oppositionens företrädare i dag har jag bemött i mitt anförande.
            </seg>
            <seg n="f5b57086">
              Alice Åström vill gärna att jag ska säga att det var den vilandeförklaring
              som bland annat Vänsterpartiet framtvingade som ledde till att
              det här förslaget blev så mycket bättre. Det är inte helt korrekt.
              Alice Åström har själv tidigare i dag pekat på att det inte skedde
              några sakliga förändringar från det att vilandeförklaringen genomfördes
              till dess att förslaget kom upp igen i kammaren. Därför får Alice
              Åström bestämma sig på vilket ben hon ska stå.
            </seg>
            <seg n="01278193">
              Även när det gäller att följa och utveckla tekniken enligt lagstiftningarna
              är den typen av sökningar, den typen av verksamhet, kopplad till
              ändamålet med lagen. Den här lagen om signalspaning är sedan kopplad
              till den vidare lagen om underrättelseverksamheten i stort, där
              det mycket tydligt framhålls att det är fråga om yttre förhållanden
              utländska förhållanden som verksamheten avser.
            </seg>
            <seg n="616937ca">
              Om man inom ramen för den tekniska verksamheten skulle fånga
              upp uppgifter som kan vara av intresse ur underrättelsesynpunkt
              får de användas enbart om det finns en beslutad godkänd inriktning
              där de kan användas. Annars gallras de bort. De skräckscenarier
              som målas upp, fru talman, räcker min fantasi inte till för att
              diskutera tillräckligt utförligt.
            </seg>
          </u>
          <note type="speaker" n="e4b90b84">
            Anf. 116 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-b18b70c9f7130311-6" n="88cef7d2">
            <seg n="8001eabd">
              Fru talman! Det här gör mig ännu mer bekymrad. Man säger att
              uppgifterna får användas bara om man har fått tillstånd och använder
              de särskilda sökbegreppen i trafikdatabasen. Men du kan ha samlat
              in trafikdata under ett helt år, och det kan pågå år efter år.
              Du kan ha samlat in oerhört stora mängder. Det handlar inte om
              att plocka upp signalbäraren och det som händer i nutid för att
              använda sig av det. Man ser till att ha möjlighet att använda
              sig av data som har insamlats under ett helt år och där du ständigt
              kan fylla på, för det ska ju gallras efter ett år. Det innebär
              att det är en helt annan insamlad mängd som man har möjlighet
              att använda sig av.
            </seg>
            <seg n="e41a145e">
              Det gör mig lite bekymrad att man inte ser att det här är det
              faktiska resultatet.
            </seg>
            <seg n="55d03aef">
              Allan Widman är jurist och borde då vara ganska väl medveten
              om att när det gäller vilandeförklaringen och den omröstning som
              var i riksdagen oppositionen och Vänsterpartiet hade drivit frågan
              om vilandeförklaring under ett år fanns det redan i det läge då
              vi röstade en majoritet för att rösta igenom det föreliggande
              förslaget, utan de förändringar som finns i dag. Det är den faktiska
              verkligheten. Majoriteten var beredd att rösta igenom det förslaget,
              som hade oerhört stora brister, uppenbarligen så stora brister
              att majoriteten till och med lagt till 40 ytterligare förslag.
            </seg>
            <seg n="7405e4f7">
              Fru talman! Jag är lite förvånad att Allan Widman, som är jurist
              och som borde vara väldigt noga med hur lagstiftningsprocessen
              går till, inte förstår problematiken med en så här viktig lagstiftning.
              Man gör förändringar gång på gång och kan inte ta en lagstiftning
              i ett helhetssammanhang.
            </seg>
          </u>
          <note type="speaker" n="8d788d75">
            Anf. 117 ALLAN WIDMAN (fp) replik:
          </note>
          <u who="allan_widman_8718b1" xml:id="i-c7b2e5fbcbb62d5e-4" n="a770196e">
            <seg n="413e843a">
              Fru talman! Jag är nöjd med de kompletteringar som har skett
              under resans gång. Jag sade här i mitt anförande att politik ändå
              till syvende och sist är det möjligas konst.
            </seg>
            <seg n="02e582a6">
              Låt mig ställa en motfråga, mer retoriskt. Jag undrar om det
              finns någon i oppositionen som kan peka på en ordning som är mer
              förutsägbar, mer rättssäker och mer transparent än den ordning
              som vi nu i Sverige håller på att få beslutad om signalspaning.
              Finns det något land som har lyckats bättre än vad vi har gjort?
              Jag är ganska övertygad om att det inte gör det.
            </seg>
            <seg n="d14ffe4a">
              Så vill jag erinra Alice Åström repetition är kunskapens moder
              om att man inte får använda insamlade uppgifter i underrättelsesyfte
              som har plockats hem genom den tekniska pågående verksamheten
              om det inte finns en godkänd inriktning som gör att uppgifterna
              bedöms som relevanta. Jag förstår inte problemet. Både sökbegreppet
              och inriktningen ska godkännas av en domstol. Om man inte får
              använda den här materien för att, som Peter Råberg och andra och
              även du själv har sagt, kartlägga det svenska folkets sociala
              nätverk, vad består då risken i?
            </seg>
          </u>
          <note type="speaker" n="68c8424b">
            Anf. 118 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-64da2da9f7cc9767-2" n="1a6b7d79">
            <seg n="25a844f3">
              Fru talman! Först yrkar jag bifall till reservationerna 1 och
              2, för jag är osäker på om jag gjorde det i anförandet. Jag gör
              det för säkerhets skull.
            </seg>
            <seg n="1e796003">
              Jag hade inte tänkt replikera på Allan Widman, men Allan Widman
              säger att Socialdemokraterna egentligen tycker att det här är
              jättebra men säger inte det därför att de har samarbete med Vänsterpartiet
              och Miljöpartiet. Jag vet inte var Allan Widman har fått det ifrån,
              men det kanske han kan förklara.
            </seg>
            <seg n="76968120">
              Sedan säger han att det är beklagligt att vi inte har kunnat
              hitta en bred lösning över partigränserna. Det har alla borgerliga
              talare sagt hitintills. Då är min fråga: Vem är det som ska bjuda
              in till överläggningar? Det är väl inte oppositionen. Det måste
              väl vara majoriteten som säger: Nu sätter vi oss ned för att hitta
              en lösning.
            </seg>
            <seg n="78628290">
              Om vi hade gjort det efter den första bordläggningen för tre
              år sedan skulle vi förmodligen ha haft en lösning i dag, en bred
              parlamentarisk lösning över partigränserna. Det är många som är
              oppositionella i samhället, om du inte upptäckt det, Allan Widman,
              och som är oroliga för den personliga integriteten. Vi hade kunnat
              hitta en lösning där vi hade kunnat vara överens, tror jag, i
              dag, i alla fall en betydligt bredare lösning än den som i dag
              ska röstas igenom med sju rösters övervikt, om nu alla röstar
              för det på den borgerliga sidan. Det finns ju de som har markerat
              att inte vilja göra det, och då blir det inte ens sju rösters
              övervikt i en så viktig fråga för landet.
            </seg>
            <seg n="10873c03">
              I den försvars- och säkerhetspolitiska diskussionen har det åter
              blivit en blockåtskillnad. Det har alltid tidigare varit en tradition
              i svensk politik att lösa sådant här över blockgränserna. Jag
              beklagar, Allan Widman.
            </seg>
          </u>
          <note type="speaker" n="6e51f5c1">
            Anf. 119 ALLAN WIDMAN (fp) replik:
          </note>
          <u who="allan_widman_8718b1" xml:id="i-c7b2e5fbcbb62d5e-5" n="a770196e">
            <seg n="bdf2c0fb">
              Fru talman! FRA och signalspaning i tråd har också en mycket
              lång historia med socialdemokratin. Jag har vittnat om att jag
              under föregående mandatperioder i riksdagen blivit approcherad
              om stöd för lagstiftningar som enligt min bedömning var sämre
              än den som sedermera föreslagits av alliansregeringen. Jag kan
              konstatera att trots det uppgivna motstånd som Socialdemokraterna
              har mot den här verksamheten är man av allt att döma beredd att
              ge FRA de ekonomiska förutsättningar som krävs för att de ska
              bygga ut sin datorkapacitet och kunna omhänderta den uppgift som
              riksdagen har givit myndigheten.
            </seg>
            <seg n="cf51b22e">
              Jag tror inte, Anders Karlsson, att det primärt är av hänsyn
              till v och mp som ni agerar som ni gör. Jag tror inte att Socialdemokraterna
              är beredda att ta det ansvar och den börda för vår nationella
              säkerhet som krävs. Man ser ingen politisk intäktssida i detta.
              Därför tror jag, fru talman, att man blir mycket nöjd om den här
              saken klaras av i god tid innan någon socialdemokratisk regering
              åter får ansvaret.
            </seg>
            <seg n="d9eb6002">
              Vad beträffar diskussion är en förutsättning för en diskussion
              att man berättar vad man vill, vilka brister man upplever i lagstiftningen.
              Det är det som är poängen, Anders Karlsson, att ni inte kan ge
              några konkreta exempel på vad det är som brister, åtminstone inte
              några som håller för en närmare granskning.
            </seg>
          </u>
          <note type="speaker" n="75563a14">
            Anf. 120 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-64da2da9f7cc9767-3" n="1a6b7d79">
            <seg n="c2b7ec2a">
              Fru talman! Jag har konstaterat att Allan Widman har gett upp
              han har redan förlorat valet. Han säger att vi tar över regeringsmakten
              2010. Ja, vi ska ta över 2010 det är vår målsättning och vi ska
              riva upp det här förslaget och göra om det. Vi ska hitta en bred
              parlamentarisk lösning där även Folkpartiet kan vara med. Det
              är viktigt för oss att människor i samhället känner rättssäkerhet
              med det vi sysslar med. Säkerhetspolitiken och försvarspolitiken
              är för viktiga för att göra till blockpolitik. Likaså ska underrättelseverksamheten
              ha förtroende hos svenska folket. Det är oerhört viktigt.
            </seg>
            <seg n="3ef09489">
              Vi har, som Allan Widman kan läsa, i vår motion och i vår reservation
              angett ett antal punkter där vi säger att vi är tveksamma till
              förslaget. Märk väl, Allan Widman, det som redan sagts av Alice
              Åström: Sedan bordläggningen har ni gjort 40 förändringar i detta
              förslag. Varför gjorde ni det? Jo, var det inte för att vi i oppositionen
              sade att vi inte tycker att det här är bra?
            </seg>
            <seg n="ad1616a1">
              Varför inbjöd ni inte till diskussioner om en bred parlamentarisk
              uppgörelse för att hitta lösningarna? Varför gjorde ni inte det?
              Är det för att ni fyra har svårt att komma överens själva, eller
              vad är det? Varför bjöd ni inte in oss som det största partiet
              i riksdagen ja, också Miljöpartiet och Vänstern för att hitta
              de breda lösningarna? Det här är anmärkningsvärt, Allan Widman.
            </seg>
          </u>
          <note type="speaker" n="13e9c8fd">
            Anf. 121 ALLAN WIDMAN (fp) replik:
          </note>
          <u who="allan_widman_8718b1" xml:id="i-c7b2e5fbcbb62d5e-6" n="a770196e">
            <seg n="9c2f8f1d">
              Fru talman! Jag noterade att det fanns två påståenden om sakliga
              invändningar från motionärerna mot regeringens förslag, och jag
              försökte utveckla och bemöta dem i mitt anförande tidigare i talarstolen.
              Trots detta har ingen av oppositionens representanter kommit tillbaka
              och velat fortsätta den diskussionen, så jag antar att det som
              jag har uttalat om invändningarna i allt väsentligt stämmer.
            </seg>
            <seg n="a926f976">
              Utgångspunkten för den borgerliga regeringen var redan från början
              att det skulle bli en mycket bred överenskommelse. Men från det
              att förhandlingarna mellan förutvarande försvarsministern Mikael
              Odenberg och företrädare för Socialdemokraterna bröt samman vintern
              20062007 har Socialdemokraterna enligt min uppfattning, fru talman
              det här är en tolkningsfråga konsekvent velat göra denna fråga
              just blockpolitisk. Socialdemokraterna är inte mäktiga att ta
              det ansvar och den börda för den nationella säkerheten som krävs
              av partier som vill axla regeringsansvaret.
            </seg>
          </u>
          <note type="speaker" n="632bc4dc">
            Anf. 122 ELSE-MARIE LINDGREN (kd):
          </note>
          <u who="else-marie_lindgren_a84483" xml:id="i-58e6133653111924-0" n="12bd3c62">
            <seg n="c4392567">
              Fru talman! Det har varit en spännande och lång debatt. Och kanske
              fortsättning följer i framtiden om signalspaning vad vet jag?
            </seg>
            <seg n="51506e2f">
              För oss kristdemokrater är både rikets skydd och den personliga
              integriteten viktiga. Det vill vi slå fast. Och det förslag som
              vi i dag debatterar möjliggör ett säkrare Sverige.
            </seg>
            <seg n="19e5d29e">
              Signalspaning har bedrivits under många år till skydd för rikets
              säkerhet. Lagen om signalspaning, nu i kabel och i försvarsunderrättelseverksamhet,
              antogs i juni förra året. Sverige måste bibehålla förmågan att
              avvärja och bemöta hot mot landets säkerhet. Signalspaning är
              en viktig metod för att kunna göra självständiga och bra omvärldsbedömningar
              som sedan kan ligga till grund för regeringens utrikes-, säkerhets-
              och försvarspolitik. Det är vi ju överens om.
            </seg>
            <seg n="b3186c1d">
              Fru talman! Det förslag vi lägger fram i dag syftar till att
              ytterligare förstärka integritetsskyddet vid signalspaning. Det
              innebär att enbart regeringen, Regeringskansliet och Försvarsmakten
              ska kunna utföra signalspaning. Begränsningen innebär att även
              trafik mellan användare och mottagare som båda finns i Sverige
              ej får spanas på. Signalspaningen ska alltid föregås av en tillståndsprövning
              av en specialdomstol. Vilka signalbärare som får tillgång avgörs
              i samband med tillståndsprövningen. Ett tillstånd får ges för
              högst sex månader från dagen för beslutet och kan efter förnyad
              prövning förlängas med högst sex månader i taget. Tillståndsgivningen
              ska också omfatta sökbegrepp, som tidigare har nämnts här i debatten.
              Tillståndet ska som sagt prövas av en nyinrättad specialdomstol,
              Försvarsunderrättelsedomstolen, efter ansökan av Försvarets radioanstalt,
              som är en civil myndighet. Ett integritetsskyddsombud ska bevaka
              den enskildes integritetsintresse i mål i domstolen, och denne
              ska ha rätt att ta del av vad som förekommer i målet och kunna
              yttra sig. Likaså ska den som varit föremål för spaning underrättas,
              och anmälningar från enskilda ska utredas.
            </seg>
            <seg n="562f62cc">
              Försvarets radioanstalt, FRA, får i och med det nya betänkandet
              bara tillgång till de signalbärare som domstolen bestämmer, vilket
              innebär en mycket begränsad del av trafiken över Sveriges gränser.
              FRA får inte signalspana mot trafik med såväl avsändare som mottagare
              i Sverige, oavsett hur trafiken går. Detta ger en betydlig skärpning
              av lagen.
            </seg>
            <seg n="a8b250b7">
              En liknande omställning har skett i de flesta andra länder med
              kompetens inom detta område. Bland EU-länderna har bland annat
              Storbritannien, Tyskland och Nederländerna lagreglerat verksamheten.
              Och jag har full förståelse för den diskussion som förts om utvidgningen
              av de signaler som får tas in. Vid all övervakning finns risk
              för att något material hamnar i orätta händer. Det är anledningen
              till att vi vidtagit så rigorösa säkerhets- och integritetsåtgärder
              som bara är möjligt.
            </seg>
            <seg n="45d586d2">
              Kristdemokraterna har varit noga med att signalspaningen ska
              utformas så att risken för att information missbrukas eller hamnar
              i orätta händer minimeras så långt det någonsin är möjligt. Det
              finns goda möjligheter att följa verksamheten även ur ett integritetsperspektiv
              med de årliga rapporter som vi beslutar om här i dag. Kontrollstationer
              2011 ska göra en bedömning av huruvida FRA:s verksamhet har bedrivits
              på ett etiskt riktigt sätt. Det bör också sägas att både konstitutionsutskottet
              och justitieutskottet har tillstyrkt förslaget.
            </seg>
            <seg n="0c8c47fc">
              Fru talman! Det som nu är aktuellt är endast information av betydelse
              för landets säkerhet och försvarsunderrättelseverksamhet, det
              vill säga om utländska förhållanden och yttre hot mot landet.
              Av alla de mejl, fax och telefonsamtal som går genom kablarna
              kommer endast en ytterligt liten mängd man brukar säga att det
              är 1 av 10 miljarder i fråga för undersökning utifrån fastställda
              sökord. Avsikten är att kolla företeelser och trender, allt för
              att stärka landets säkerhet. Ingenting sparas, utan det som passerat
              är borta.
            </seg>
            <seg n="afabe5b9">
              FRA:s försvarsunderrättelseverksamhet riktar sig mot utlandet.
              Det handlar alltså inte om att övervaka svenska medborgare. Verksamheten
              letar heller inte efter brottslingar det är en sak för polisen
              utan försöker kartlägga yttre hot mot Sverige genom att studera
              mönster och samband. Signalspaningen handlar inte heller om att
              avlyssna våra inhemska telefonsamtal och datatrafik eller att
              snoka i medborgarnas e-post.
            </seg>
            <seg n="f5bd954b">
              Med den lagstiftning som alliansen föreslår får signalspaning
              inte riktas mot en viss individ och definitivt inte gälla kommunikation
              mellan personer i Sverige. Därför införs regler som säkerställer
              att sådan information, om den av misstag skulle komma med, omedelbart
              ska förstöras. Detta gäller också information som lämnats under
              bikt eller enskild själavård.
            </seg>
            <seg n="6ff9ac59">
              Trots att det förekommer en del kritik är det inte tillnärmelsevis
              en sådan reaktion som den i juni förra året. Det tyder väl ändå
              på att många är nöjda med de förstärkningar som gjorts.
            </seg>
            <seg n="572a0f3d">
              Jag känner stor besvikelse över att Socialdemokraterna i denna
              fråga visat prov på osedvanligt obstruerande. Ni hade ett färdigt
              förslag till proposition som ni jobbade med ett antal år i regeringsställning
              och som nuvarande regering ärvde. Vi förbättrade förslaget med
              särskild hänsyn till integriteten. Ändå är ni emot förslaget.
            </seg>
            <seg n="599fc6a8">
              Efter det att lagen, enligt er, inte var tillräcklig har vi,
              som vi hört här, gjort över 40 förändringar i syfte att stärka
              den personliga integriteten. Jag säger det igen: En rad nya regler
              och mekanismer som ska förbättra insyn, kontroll, integritetsskydd
              och rättssäkerhet har införts i den lagstiftning som riksdagen
              nu ska ta ställning till. Därför tycker jag att det är ytterst
              olyckligt att vi genom Socialdemokraternas vända-kappan-efter-vinden-politik
              inte får en bred överenskommelse över partigränserna i denna angelägna
              fråga.
            </seg>
            <seg n="f930f694">
              Socialdemokraterna säger hela tiden att deras ståndpunkter är
              kända. Det har vi fått höra i utskottet ett antal gånger. Jag
              har dock aldrig hört vilka ståndpunkter Socialdemokraterna har
              mer än: Riv upp alltihop och tillsätt en parlamentarisk utredning!
            </seg>
            <seg n="32db91e6">
              Ni tillsatte dock aldrig själva en sådan utredning.
            </seg>
            <seg n="dce15113">
              Vi har ändå gått er till mötes med över 40 förändringar. Trots
              detta kan ni inte gå med på vårt förslag. Det är olyckligt.
            </seg>
            <seg n="271198d8">
              Peter Rådberg har i debatten använt flera citat. Han har bland
              annat citerat från Staffan Danielssons blogg. Efter konsultation
              har jag hört att Rådberg använt ett citat från någon annan som
              har skrivit på Staffan Danielssons blogg. Det är viktigt att vi
              i debatten använder korrekta citat.
            </seg>
            <seg n="7b67cb7f">
              Peter Rådberg citerade också Wilhelm Agrell som liknade signalspaning
              vid Stasi. Peter Rådberg glömde dock vad Wilhelm Agrell mer sade.
              Han sade nämligen att han var för förslaget. Det kan vara viktigt
              att ha med i sammanhanget så att man inte bara halverar ett citat
              på det sätt som Peter Rådberg gjorde.
            </seg>
            <seg n="8241f1f9">
              Fru talman! Ytterst borde debatten handla om hur vi bäst ska
              ta till vara våra nationella säkerhetsintressen. Att skydda våra
              soldater och officerare i internationella insatser är grundläggande.
              Vi har en moralisk skyldighet att göra detta. Det hoppas jag att
              alla är överens om. För oss kristdemokrater är både rikets skydd
              och den personliga integriteten viktiga. Vi står för trygghet
              i de små gemenskaperna i ett rättssäkert samhälle och en nationell
              trygghet.
            </seg>
            <seg n="e8844045">
              Jag yrkar bifall till förslaget i betänkandet och avslag på motionerna.
              Dessutom har Staffan Danielsson bett mig att yrka bifall å hans
              vägnar.
            </seg>
          </u>
          <note type="speaker" n="12d2e13d">
            Anf. 123 Försvarsminister STEN TOLGFORS (m):
          </note>
          <u who="sten_tolgfors_be6df3" xml:id="i-215fb140ab2e221d-1" n="8c3af91f" next="i-2aa5311e43860ab7-1">
            <seg n="38b40910">
              Fru talman! I dag behandlar riksdagen min första proposition
              om FRA och signalspaning. Det är en ny lagstiftning som på punkt
              efter punkt stärker skyddet för den personliga integriteten. Den
              etablerar en väl avvägd balans mellan skyddet av personlig integritet
              och skyddet av landet genom en välfungerande och effektiv underrättelseverksamhet.
            </seg>
            <seg n="627ef86d">
              Sveriges behov av underrättelseverksamhet måste tillgodoses och
              kommer att tillgodoses. Vi tar ansvar för landets säkerhet.
            </seg>
            <seg n="96a10116">
              Förslagen har genomgått en utförlig remissrunda. Lagförslagen
              har behandlats av Sveriges tyngsta jurister i Lagrådet som har
              accepterat lagen. Så har propositionen grundats. Genom lagreglering
              av en tidigare oreglerad signalspaning anpassar vi förutsättningarna
              för Sveriges försvarsunderrättelseverksamhet till dagens teknik.
              Vi stärker integritetsskyddet. Vi möjliggör också för Sverige
              att få oberoende information om omvärlden, något som borde vara
              alldeles särskilt viktigt för alla dem som anser att Sverige bör
              vara militärt alliansfritt.
            </seg>
            <seg n="90c397fe">
              Förr gick den elektroniska trafiken via radio i luften, och luften
              ansågs fri. I dag går mer än 95 procent av trafiken via kabel,
              och den hoppar emellan. Lagen måste därför göras teknikneutral.
              FRA:s möjligheter att spana ska regleras på precis samma sätt
              oavsett hur trafiken överförs. Ett förstärkt skydd av rättssäkerhet
              och integritet ska gälla lika oavsett hur trafiken rör sig.
            </seg>
            <seg n="3df3eddb">
              Att säga nej till reglering, som oppositionen gör, innebär en
              återgång till laglöst tillstånd. En inhämtning via signalspaning
              måste bedrivas för försvarsunderrättelseändamål och avse utländska
              förhållanden. Den ska vara av intresse för svensk utrikes-, säkerhets-
              eller försvarspolitik. Den måste handla om yttre hot mot landet.
              I lag preciseras de åtta ändamål för vilka signalspaning får bedrivas.
            </seg>
            <seg n="d012aa83">
              Regeringen föreslår att all signalspaning ska tillståndsprövas
              av en ny domstol med ett integritetsskyddsombud närvarande. Domstolen
              ska vara sammansatt av en ordförande och två vice ordförande som
              alla ska ha erfarenhet av tjänstgöring som domare. Därtill kommer
              sex ledamöter med särskild kompetens på området. Endast regeringen,
              Regeringskansliet och Försvarsmakten ska enligt alliansen kunna
              inrikta verksamheten. Den så kallade FRA-shoppen är därmed stängd.
            </seg>
            <seg n="8c4b59bf">
              FRA måste söka tillstånd från Försvarsunderrättelsdomstolen för
              all signalspaning, även den som görs efter regeringens inriktning.
              Ändamålet med spaningen, behov, sökbegrepp, kategorier av sökbegrepp,
              aktuell tid och relevanta signalbärare ska framgå av såväl ansökan
              som tillstånd.
            </seg>
            <seg n="57df553a">
              FRA får enbart tillgång till de signalbärare som innehåller trafik
              som domstolen bestämmer och som är relevanta för de ändamål som
              anges i lagen. Det är kontrollmyndigheten, Statens inspektion
              för försvarsunderrättelseverksamhet, som efter domstolsbeslut
              ger FRA tillgång till endast de signalbärare som domstolen fattat
              beslut om. FRA har inte tillgång till kabeltrafiken i övrigt.
              Grundforskningen omfattas av samma tillståndsprövning på samma
              grunder som all signalspaning.
            </seg>
            <seg n="3d3a66d4">
              Det finns tydliga kontrollmekanismer och funktioner för att se
              till att lagen följs. Kontrollmyndighetens juridiska kompetens
              och karaktär stärks. En underrättelseskyldighet och en utredningsskyldighet
              införs, vilket stärker de effektiva rättsmedlen.
            </seg>
            <seg n="b159241a">
              Det finns generell skyldighet att förstöra all personrelaterad
              information som saknar betydelse. Inhämtning får inte bedrivas
              gällande avsändare och mottagare i Sverige eller avse endast en
              fysisk person. Skulle trots allt sådan information inkomma ska
              den förstöras.
            </seg>
          </u>
          <note n="1f17ae23">
            Det råder absolut förstöringsskyldighet för uppgifter som omfattas
            av meddelarskydd och efterforskningsförbud enligt tryckfrihetsförordningen
            och yttrandefrihetsgrundlagen samt kommunikation mellan misstänkt
            och försvarare.
          </note>
          <u who="sten_tolgfors_be6df3" xml:id="i-2aa5311e43860ab7-1" n="8c3af91f" prev="i-215fb140ab2e221d-1">
            <seg n="bf98a25e">
              Remissinstanser med särskilt ansvar att bevaka tryck- och yttrandefrihet,
              som Justitiekanslern och Tryck- och yttrandefrihetsberedningen,
              instämde i att denna lösning var acceptabel.
            </seg>
            <seg n="f0beda25">
              Uppgifter lämnade under bikt eller enskild själavård ska förstöras
              om det inte finns synnerliga skäl.
            </seg>
            <seg n="5f612c2d">
              Regeringen beslutar i förordning att inget råmaterial får sparas
              i mer än ett år, inte heller av historiska, statistiska eller
              liknande skäl.
            </seg>
            <seg n="e9d46d9a">
              Också andra lagar gäller för verksamheten. Det finns en personuppgiftslag
              som gäller särskilt för FRA. Datainspektionen granskar personuppgiftshantering.
              Den nya lagen markerar tydligt kopplingen till annan gällande
              lagstiftning.
            </seg>
            <seg n="5d7182ed">
              Fru talman! Signalspaning är centralt för Sveriges säkerhet.
              Jag vet det eftersom jag ser det varje dag. Taktisk och strategisk
              signalspaning är grundläggande för att värna svenska liv i internationella
              insatser som i Afghanistan. Den är central för vår förmåga att
              upptäcka och förstå hot från terrorism. Den är avgörande för vår
              förståelse av omvärlden och utvecklingen i vårt eget närområde
              och för att kunna följa hotbildsutvecklingen mot Sverige. Den
              ger oss grund att se igenom den desinformation som så oerhört
              tydligt präglar moderna konflikter.
            </seg>
            <seg n="041a5153">
              Signalspaning gör det möjligt för oss att följa den militära
              utvecklingen och styrkeuppbyggnaden i omvärld och närområde. Den
              ger oss sådant underlag som krävs för att tillse att den svenska
              försvarsutvecklingen kan möta omvärldsutvecklingen. Regeringen,
              Regeringskansliet och Försvarsmakten använder information från
              FRA:s underrättelserapporter dagligen.
            </seg>
            <seg n="0079a407">
              Jag vet också att FRA inte har intresse av enskilda individer
              i vårt land. Det är i den mån som det följs en polisiär uppgift.
              FRA:s signalspaning handlar om yttre hot mot vårt land och avser
              utländska förhållanden. Signalspaning går inte att ersätta med
              annan inhämtning. Detta perspektiv av allvar måste prägla debatten.
            </seg>
            <seg n="ca874d4c">
              Jag vet också att det enda som är sämre än att säga för lite
              för att förklara detta i debatten är att säga för mycket och därmed
              berätta för de krafter som inte vill oss väl vad Sverige vill,
              kan och förstår. Underrättelseverksamhet är per definition den
              hemligaste förmåga ett land har, och så ska och måste det vara.
              Det är en del i ansvarstagandet för landet att värna den. Det
              ställer särskilda krav på ansvar från riksdagens partier.
            </seg>
            <seg n="377bfd97">
              Jag vet också att Socialdemokraterna, efter alla år i regeringsställning,
              vet jag understryker det att underrättelser från FRA är centrala
              för landets säkerhet och för säkerheten för män och kvinnor i
              internationella insatser. Ändå väljer Socialdemokraterna tillsammans
              med Vänstern att äventyra verksamheten.
            </seg>
            <seg n="b3dcf091">
              Fru talman! Socialdemokraterna och den numera i säkerhetspolitiska
              frågor vänsterledda oppositionen ska i dag rösta nej till integritetsstärkande
              åtgärder och vill kasta Sverige tillbaka i en oreglerad signalspaning
              utan lagreglering. Det duger inte för ett parti med anspråk på
              regeringsmakten att sakna ansvar för en central del av statens
              uppgifter, nämligen möjligheten att skydda landet mot yttre hot.
              Det duger heller inte att skjuta frågan på framtiden.
            </seg>
            <seg n="6a558f8e">
              Miljöpartiet och Socialdemokraterna gjorde i Visby förra året
              upp om att först riva upp lagen och skapa ett oreglerat tillstånd
              och sedan utreda, inte en lag, märk väl, utan behovet av en ny
              lag. Det är alltså inte ens säkert att det ska bli en ny lag.
              Man kan fortfarande komma fram till att man inte ser behov. Man
              kan leva med ett oreglerat laglöst tillstånd. Det står också i
              den motion som de tre partierna har väckt med anledning av propositionen.
            </seg>
            <seg n="be46f7ce">
              När man är överens om att det finns ett behov hur man nu ska
              grunda det i sin trepartisamverkan ska man utreda innehållet i
              en ny lag. Det innebär alltså i allra bästa fall ett antal år
              med ett oreglerat laglöst tillstånd, om deras reservation vinner
              kammarens gillande tillbaka till det gamla.
            </seg>
            <seg n="76b7e59b">
              Tre utredningar tillsatta av Socialdemokraterna uppmärksammade
              behovet av lagreglering och den försvagning som det innebar för
              underrättelseverksamheten när trafiken övergick till kabel från
              etern. Ingen av de utredningarna var parlamentarisk, trots att
              det enda och viktiga kravet från Socialdemokraterna nu är att
              utredningar ska vara just parlamentariska. Varför var det inte
              viktigt när de tillsattes?
            </seg>
            <seg n="b2559271">
              Samtliga tio punkter i Socialdemokraternas kravlista från 2007
              är nu uppfyllda. Det är Socialdemokraterna också, men bara av
              oppositionslusta.
            </seg>
            <seg n="407cdcc7">
              Jag noterar att oppositionen verkar ha ändrat sig över tid. Signalspaning
              är ett viktigt verktyg som behövs, skriver man nu. Hur? När? När
              ska oppositionen ha ett förslag framme? När ska man, eftersom
              man nu säger att signalspaning behövs, komma fram till om det
              behövs en lagreglering eller inte? Det är ni alltså ännu inte
              överens om.
            </seg>
            <seg n="389996ae">
              Socialdemokraterna gör så på varje delområde när det gäller säkerhet
              och försvar. Man bråkar i formfrågor men saknar förslag i sakfrågor.
              Det är tomt. Det är tyst och det är djupt otillfredsställande.
            </seg>
            <seg n="ac140be6">
              Det är nu tio år sedan alla, inklusive den socialdemokratiska
              regeringen, insåg att den tekniska utvecklingen var sådan att
              det behövdes en lag en ny lag.
            </seg>
            <seg n="8e02e608">
              Elektronisk kommunikation rör sig mellan luft och kabel. Som
              konsumenter vet vi aldrig var kommunikationen rör sig. Luften
              är fri. Det är inte kabeln. Signalspaningen förlorar sitt värde
              om den inte får bedrivas där trafiken finns. Där stammar viljan
              till en teknikneutral lagstiftning för effektiv men reglerad signalspaning.
              Socialdemokraterna har mot bättre vetande och av intern splittring
              fastnat i destruktivitet. Avskaffar Socialdemokraterna i praktiken
              svensk signalspaning när man frånskiljer FRA och underrättelseverksamheten
              från 9598 procent av trafiken stannar också flödet av information
              från andra länder när det gäller förhållanden som utgör hot mot
              landet.
            </seg>
            <seg n="b78b62bd">
              Fru talman! Det speciella med den här debatten är att det är
              och måste vara en avvägning. Det handlar om att finna rätt balans.
              Det handlar om att ha ett stärkt integritetsskydd. Där innehåller
              propositionen ett antal nya åtgärder. Det handlar också om att
              värna en effektiv underrättelseverksamhet ingen ensidighet förslår.
            </seg>
            <seg n="596a8889">
              Vi går nu längre i att stärka integritetsskyddet än riksdagen
              beställde i juni 2008. Inhämtning ska bara kunna bedrivas för
              försvarsunderrättelseändamål och avse utländska förhållanden.
              Den ska vara av intresse för svensk utrikes-, säkerhets- eller
              försvarspolitik. Den ska handla om yttre hot mot landet.
            </seg>
            <seg n="b883f2a9">
              Vi listar de åtta ändamål för vilka man får bedriva signalspaning
              i lag. Endast regeringen, Regeringskansliet och Försvarsmakten
              får inrikta signalspaning enligt oss, men inte enligt oppositionen
              som vill öppna FRA-shoppen igen.
            </seg>
            <seg n="44976126">
              Vi inför en ny domstol för tillståndsprövning. All signalspaning
              kommer att föregås av tillståndsprövning i denna domstol. Sökbegrepp
              får inte endast avse enskild person. Ett integritetsskyddsombud
              ska delta vid tillståndsprövningen. Inhämtningen får inte ske
              av trafik med avsändare och mottagare i Sverige. Vi stärker den
              juridiska kompetensen i kontrollmyndigheten. Vi inför utrednings-
              och underrättelseskyldighet till enskild. Det är den nya kontrollmyndigheten
              som efter domstolsbeslut ger FRA tillgång till endast de signalbärare
              som domstolen har bestämt.
            </seg>
            <seg n="2c96a9e8">
              Nu är balansen mellan effektivitet och integritet både bra och
              tydlig. Regeringen har nu hanterat denna fråga med största allvar.
              Oppositionen har den i alla delar kvar.
            </seg>
          </u>
          <note n="dd730951">
            Trots tre års funderingar som utskottsordförande över denna allvarliga
            fråga kan Anders Karlsson lämna sina samlade synpunkter i riksdagens
            talarstol på 4 minuter och 17 sekunder. Tala om tomt, tyst och
            otillfredsställande!
          </note>
          <note type="speaker" n="97eb0721">
            Anf. 124 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-64da2da9f7cc9767-4" n="1a6b7d79">
            <seg n="cc8f4a86">
              Fru talman! Så är vi här igen för tredje gången och diskuterar
              FRA. För tredje gången ägnar försvarsministern fem av sina tolv
              minuter åt att skälla på socialdemokratin. Är det tomt och innehållslöst,
              som Hasse Alfredson sade, måste man fylla det med något. Då får
              man så klart göra det med ett frontalangrepp på oppositionen och
              socialdemokratin. Som vanligt går Tolgfors till våldsamt angrepp.
            </seg>
            <seg n="6998d8c2">
              Jag vill återigen poängtera för försvarsministern att det är
              försvarsministern som har bollen och kan bjuda in till överläggningar
              mellan partierna men inte gör det.
            </seg>
            <seg n="96c56384">
              Han säger att den här lagen är en väl avvägd balans. Det finns
              en stark oro i samhället. Oerhört många är oroliga för den här
              lagstiftningen. Varför har man inte bjudit in till breda överläggningar
              så att vi gemensamt hade kunnat hitta en lösning som skulle kunna
              stå sig även opinionsmässigt bland många människor som känner
              oro för detta? Det gäller inte minst de journalister som har sagt
              ifrån och som har debatterat frågan. Varför har man inte bjudit
              in till överläggningar?
            </seg>
            <seg n="69606faf">
              Om jag inte missminner mig talade försvarsministern om den väl
              avvägda balansen förra gången också. Trots det har det blivit
              en hel del förändringar.
            </seg>
            <seg n="138a65eb">
              Från den första utgången är det 40 förslag som har förändrats
              utan att man har bjudit in oppositionen och bildat en bred parlamentarisk
              lösning av frågan.
            </seg>
            <seg n="fcf121cd">
              Se till, försvarsministern, att sopa rent framför egen dörr innan
              du angriper andra. Försök att svara på de frågor som har ställts
              i samhället. För övrigt kan man läsa i vår motion vad vi tycker.
            </seg>
          </u>
          <note type="speaker" n="937bdca5">
            Anf. 125 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-843bfb6f52e65800-21" n="8c3af91f">
            <seg n="27df8fa3">
              Fru talman! Anders Karlsson pratar alltid bara form, aldrig innehåll.
              Låt mig då acceptera hans utgångspunkt och prata om form.
            </seg>
            <seg n="41ae9cd8">
              Ni säger: Riv upp, gör om, gör rätt! Ni borde rimligen ha en
              uppfattning om vad som är rätt. Det har ni inte. En utredning,
              som ni vill ha, måste ha direktiv och direktiv måste ha en inriktning.
            </seg>
            <seg n="7644eeb2">
              Då måste man peka på vilka frågor som man vill att utredningen
              ska lösa, i vilken riktning som utredningen ska gå och vad direktiven
              ska innehålla. Men ni har ingen synpunkt på det.
            </seg>
            <seg n="05fea2e1">
              Vilka är problemen som utredningen ska lösa? Ska vi öppna FRA-shoppen
              igen, som är det enda konkreta som ni har i er motion? När man
              läser den verkar problemet vara att det är för få myndigheter
              som får beställa signalspaning. Är ändamålen för få, Anders Karlsson?
              Räcker det inte med åtta? Ska det ges kabelaccess eller inte?
              Ska det krävas en domstol för tillståndsprövning eller inte? Är
              ni för eller mot juridisk efterhandskontroll? Är ni för eller
              mot underrättelseskyldighet, upplysningsplikt, till enskild eller
              inte? Vilken tidsplan har ni? När ska en ny lag träda i kraft?
              Behöver Sverige signalspaning? Ni säger det i motionen, men samtidigt
              vill ni utreda behovet av en ny lag. Då blir frågan: Kan s tänka
              sig svensk signalspaning utan lagreglering?
            </seg>
            <seg n="988184d8">
              Det mest parodiska är att s en gång i världen hade saksynpunkter.
              Man presenterade dem i en tiopunktslista 2007. Samtliga är nu
              uppfyllda, men ändå är Socialdemokraterna emot. Ni har ingen ståndpunkt,
              Anders Karlsson. Ni har inget att förhandla om i sak för ni tycker
              ingenting. I ditt inledningsanförande, Anders Karlsson, på 4 minuter
              och 17 sekunder fanns ingen lista med sakfrågor.
            </seg>
            <seg n="57ead271">
              Det enda som har varit entydigt ända sedan i Visby för mer än
              ett år sedan är att ni inte var intresserade av att förhandla
              och diskutera i sak utan att ni skulle just riva upp. Därmed har
              ni också stängt dörren för varje form av diskussion med andra.
              Vi har tillgodosett varje rimligt krav och samtliga era tio punkter
              i sak. Likväl tycker du ingenting, Anders Karlsson.
            </seg>
          </u>
          <note type="speaker" n="edbbba82">
            Anf. 126 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-64da2da9f7cc9767-5" n="1a6b7d79">
            <seg n="4f81e747">
              Fru talman! Så kom angreppet igen. Som vanligt är det socialdemokratins
              fel att den här borgerliga regeringen inte klarar av sin uppgift.
              Jag måste säga att det är ett märkligt resonemang.
            </seg>
            <seg n="cf0463d0">
              Sedan valde Tolgfors valda delar av den motion som är skriven.
              Om han nu har läst den kan han också läsa vad vi skriver med anledning
              av hur vi vill ha en utredning.
            </seg>
            <seg n="6cf2b92e">
              Men det viktiga är att människor i detta samhälle ska känna sig
              rättssäkra och inte oroliga. Underrättelseverksamheten, såväl
              som säkerhets- och försvarspolitiken, är för viktig för att det
              ska bli blockpolitik i fråga om den. En socialdemokratiskt ledd
              regering har under många år sett till att dessa frågor har varit
              blocköverskridande. Men Tolgfors har under sin tid som försvarsminister
              sett till att stänga denna dörr. Han har stängt den även när det
              gäller FRA och signalspaning. Det beklagar vi. Vi beklagar djupt
              att detta inte kan lösas över partigränserna.
            </seg>
          </u>
          <note type="speaker" n="6cfd129e">
            Anf. 127 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-843bfb6f52e65800-22" n="8c3af91f">
            <seg n="5232608f">
              Fru talman! Men tyck någonting då, Anders Karlsson! Våga dig
              på någon ståndpunkt i sakfrågorna! Berätta för oss på vilken av
              de tio punkterna som vi inte har tillmötesgått er.
            </seg>
            <seg n="b7a8a080">
              Jag får också i varje debatt poängtera för Anders Karlsson att
              detta är en majoritetsregering. Det är något som Socialdemokraterna
              sällan har upplevt. Ni har varit i minoritet. Vi är en majoritetsregering.
              Ändå har vi varit öppna för att resonera. Men ni tycker ingenting.
            </seg>
            <seg n="2a4281a2">
              I dag ligger en hel proposition på riksdagens bord med samtliga
              de förslag som vi för fram. Anders Karlsson, du har själv många
              gånger upprepat hur många dessa förslag är.
            </seg>
            <seg n="d4482bac">
              Men jag vill återkomma till detta. Ni säger: Riv upp, gör om,
              gör rätt. Jag förstår vad riva upp betyder. Man tar bort någonting.
              Det är i grunden destruktivt, men det är begripligt. Ni säger:
              Gör om. Jaha, säger jag. Hur då? Tyck någonting om det. Det tredje
              ni säger är: Gör rätt. Men då måste ni ha en uppfattning om vad
              som är fel i dag och vad som är rätt i morgon och ha någon form
              av inriktning på vad det är att göra rätt. Men ni har ju inte
              det. Det är detta som gör att det varken för regeringen eller
              för utskottets majoritet har varit möjligt att få ut någonting
              av Socialdemokraterna.
            </seg>
            <seg n="f9f99435">
              Oppositionen slår numera fast vikten av signalspaning. Men man
              slår inte fast vikten av en lagreglering, utan det ska man utreda.
            </seg>
            <seg n="3ead68f8">
              Om ni inte vet vad som är rätt, Anders Karlsson, varför ska vi
              då göra om?
            </seg>
          </u>
          <note type="speaker" n="bbb6fce9">
            Anf. 128 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-b18b70c9f7130311-7" n="88cef7d2">
            <seg n="0017ff73">
              Fru talman! Jag ska börja med att tacka försvarsministern för
              att han deltar i denna debatt.
            </seg>
            <seg n="d92eb2c4">
              Jag vill lyfta fram några saker. En gäller utredningsskyldigheten.
              Jag har lyft fram den tidigare i debatten. Regeringen föreslår
              att kontrollmyndigheterna ska vara skyldiga att på begäran av
              en enskild person kontrollera om hans eller hennes meddelande
              inhämtats i samband med signalspaning. Då ska man utreda om inhämtningen
              och behandlingen av inhämtade uppgifter har skett i enlighet med
              lag.
            </seg>
            <seg n="499d5c78">
              Hur ser regeringen att detta ska komma att fungera? Utifrån den
              debatt som har varit och utifrån den osäkerhet och den oro som
              finns i samhället kan jag tänka mig att det är ganska många som
              kommer att vilja gå in till kontrollmyndigheten för att efterforska
              detta. Hur ska detta fungera i praktiken och i sak? Det går inte
              att utläsa av propositionen.
            </seg>
            <seg n="e2106d67">
              På frågan om underrättelseskyldigheten hoppas jag att försvarsministern
              kan svara ganska tydligt. Regeringen föreslog en underrättelseskyldighet
              att underrättelse ska lämnas så snart det kan ske utan men för
              försvarsunderrättelseverksamheten, dock senast en månad efter
              det att inhämtningsuppdrag som föranlett inhämtningen avslutades.
              Ofta kommer det att vara en sexmånadersgräns. En månad efter blir
              det ungefär sju månader. En underrättelse får skjutas upp om sekretess
              hindrar att underrättelsen lämnas och om man inte har kunnat lämna
              den på grund av sekretess inom ett år från det att inhämtningsuppdraget
              har avslutats behöver inte någon underrättelse lämnas.
            </seg>
            <seg n="5f9e2a32">
              Utifrån denna underrättelseskyldighet svarar FRA, som är den
              myndighet som regeringen utser att ha ansvaret för detta, att
              deras bedömning är att underrättelseskyldigheten i praktiken aldrig
              kommer att utföras eftersom allt som man egentligen hanterar kommer
              att falla under sekretessen. Myndigheten själv säger att detta
              inte kommer att vara någonting som blir verksamt.
            </seg>
          </u>
          <note type="speaker" n="cd8f35a9">
            Anf. 129 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-843bfb6f52e65800-23" n="8c3af91f">
            <seg n="b6276734">
              Fru talman! Det är tydligen så att riksdagens alla sju partier
              numera vill ha signalspaning i kabel. Fyra vill ha den tydligt
              lagreglerad. Tre vill ha den oreglerad under många år framöver.
              Tre saknar uppfattning om hur en lag skulle se ut. Tre saknar
              uppfattning om det ska finnas en lag eller inte. Alice Åström
              sade tidigare att det är oerhört tveksamt om det går. Hon sade
              i tidigare inlägg: Tre partier vill öppna FRA-shoppen för fler
              myndigheter.
            </seg>
            <seg n="084ff57a">
              Förra sommaren ville v inte ha någon svensk signalspaning. Förra
              sommaren stod v inte bakom s- och mp-uppgörelsen i Visby. Nu har
              v ändrat sig och vill ha signalspaning och vill öppna FRA-shoppen
              så att fler myndigheter får tillgång till detta. Men man har ännu
              inte tagit ställning till om detta ska vara lagreglerat eller
              inte.
            </seg>
            <seg n="27040c95">
              Vänsterpartiet är numera alltså ett parti som vill ha signalspaning,
              än så länge bara om den är oreglerad.
            </seg>
            <seg n="df422428">
              Genom att bara vilja riva upp men sakna egna förslag vill Vänstern
              kasta in Sverige i ett oreglerat tillstånd.
            </seg>
            <seg n="4e6cb131">
              Nu ska jag svara på Alice Åströms frågor som kommer av att vi
              nu får en lagreglering. Vi har en utredningsskyldighet som jag
              tycker är väldigt bra att man i efterhand kan göra en kontroll:
              Har jag behandlats korrekt i detta? Är det förenligt med lagar
              och regler att få ett svar på det? Om så inte är fallet har man
              möjlighet till ett ansvarsutkrävande i efterhand.
            </seg>
            <seg n="d3c22346">
              När det gäller underrättelseskyldigheten gäller precis det som
              Allan Widman redovisade. Det handlar om sökbegrepp. Om de har
              förstörts har det dokumenterats att det har förekommit och att
              de har förstörts. Men framför allt måste man ha förståelse för
              att detta handlar om utländska aktörer. Därför finns det sekretess.
            </seg>
            <seg n="a569619f">
              Om Alice Åström reflekterar över detta tror jag inte att hon
              vill att Sverige ska börja underrätta utländska militära befattningshavare
              om vilken verksamhet som vi bedriver. Men det finns kontrollmekanismer
              till skydd för den enskilde. Det gör det i alliansens värld, men
              det gör det inte i Vänsterns värld för ni är emot all lagreglering.
              Ni vill ta bort dessa rättsmedel som är effektiva för de enskilda.
            </seg>
          </u>
          <note type="speaker" n="6b4a314f">
            Anf. 130 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-b18b70c9f7130311-8" n="88cef7d2">
            <seg n="58c2f57c">
              Fru talman! Det hade varit ganska intressant om försvarsministern
              hade svarat på frågan.
            </seg>
            <seg n="79819fce">
              Myndigheten som har ansvaret för verksamheten säger att den lagreglering
              som nu ligger på riksdagens bord om underrättelseskyldighet i
              praktiken inte kommer att någon som helst verkan.
            </seg>
            <seg n="9c163db8">
              Min fråga till försvarsministern blir: Varför lägger man då fram
              ett lagförslag om någonting som man inser att det inte kommer
              att ha någon verkan?
            </seg>
            <seg n="bf7f96af">
              Min tolkning är att majoriteten i den debatt som har varit har
              varit så mån om att framstå som att man skyddar den personliga
              integriteten och att man inför rättsäkerhetsgarantier, som i praktiken
              inte kan användas.
            </seg>
            <seg n="f61171db">
              Nu till frågan om Vänstern är för signalspaning. Jag har hela
              tiden sagt att vi är för signalspaning.
            </seg>
            <seg n="5ab7be07">
              Anser vi att det är möjligt att bedriva signalspaning i kabel?
              Det ställer oerhört höga krav vid ett genomförande.
            </seg>
            <seg n="c7107e2d">
              Jag sade i mitt anförande att det handlar här om Europarådskonventionen,
              om regeringsformen, om grundlagen och om FN-resolutioner där skyddet
              för de mänskliga rättigheterna, den personliga integriteten och
              rättssäkerheten är det som måste vara i fokus om man utformar
              en sådan här lag.
            </seg>
            <seg n="0b38385b">
              Kommer det här att vara möjligt? Jag säger att detta kommer att
              vara svårt, men jag är inte beredd att säga att det inte är möjligt.
              Det är så man ska skriva direktiven till en utredning.
            </seg>
            <seg n="11f11b79">
              När det gäller att ha signalspaning som inte är lagreglerad:
              Ja, om försvarsministern hade tänkt tillbaka på tidigare debatter
              skulle det ha framgått att jag har sagt att det enda som egentligen
              är positivt med den här debatten är att man nu lagreglerar. Det
              är otillständigt att Sverige tidigare inte haft detta lagreglerat.
            </seg>
            <seg n="72173eb9">
              Är jag beredd att ha en period utan lagreglering då jämfört med
              att anta nu liggande lagstiftning? Ja, det är vi beredda att ha.
            </seg>
          </u>
          <note type="speaker" n="a864ee48">
            Anf. 131 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-843bfb6f52e65800-24" n="8c3af91f">
            <seg n="7ea7c565">
              Fru talman! Ju mer Alice Åström pratar, desto intressantare blir
              det. Hon är för signalspaning men kanske inte i kabel. Det är
              bara det att det är där trafiken går. Alice Åström är alltså för
              signalspaning på de enstaka procent som fortfarande går någon
              annanstans. När hon plockar upp sin telefon eller sin dator kommer
              hon aldrig att veta var hennes trafik går, för denna hoppar mellan
              tråd och luften. Hon vill dock inte ha en lagreglering som är
              lika och teknikneutral.
            </seg>
            <seg n="b2453972">
              Alice Åström sade tidigare också: Det är oerhört tveksamt om
              det går att göra en lagreglering. Det går visst att göra det!
              Alliansregeringen och majoriteten gör ju det i dag; det är fullt
              möjligt. Men Alice Åström är emot.
            </seg>
            <seg n="098fab7c">
              Hon säger att det är positivt att lagreglera. Men det enda hon
              här gör är att hon kräver att lagen ska rivas upp innan den ens
              är stiftad. Samtidigt ställer hon en lång rad frågor om hur de
              effektiva rättsmedel som vi tillför för att värna den personliga
              integriteten ska fungera. Men hon vill ju ta bort dem helt och
              hållet. Hon vill inte att någon ska ha möjligheter vare sig beträffande
              underrättelseskyldighet eller beträffande utredningsskyldighet
              och kontroll i efterhand. Hon kommer att rösta emot detta i dag.
            </seg>
            <seg n="c42784d0">
              Då är det väl magstarkt, Alice Åström, att säga att det är detta
              som värnas. Du kommer ju att rösta emot här i dag och vill beröva
              alla berörda möjligheten till de här effektiva rättsmedlen.
            </seg>
            <seg n="3590b06b">
              Alice Åström ställer också frågan: Hur kommer det sig att FRA
              säger att det inte kommer att ha någon större betydelse när det
              gäller underrättelseskyldighet? Det är detta ni inte har förstått.
              Det här handlar inte om civila svenskar. Det handlar om utländska
              militära befattningshavare och om terrorister.
            </seg>
            <seg n="fbb98eae">
              Anser Alice Åström att vi ska ha en underrättelseskyldighet som
              är absolut i förhållande till dem som inte vill Sverige väl? Det
              är detta som frågan handlar om. Vi pratar om försvarsunderrättelseverksamhet
              med avseende på hot som kommer utifrån hot utanför landet och
              mot landet. Det handlar inte om vanliga svenskar. Vi tillför en
              lång rad skyddsmekanismer. Ni är emot alla dessa.
            </seg>
          </u>
          <note type="speaker" n="25d53e07">
            Anf. 132 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-47542d9240faac1f-7" n="7551006c">
            <seg n="f9c4bf23">
              Fru talman! Jag måste få börja med det senaste inlägget från
              försvarsministern.
            </seg>
            <seg n="dfd04f8a">
              Sten Tolgfors, du anklagade Anders Karlsson när du sade: Ni är
              ett statsbärande parti. Underförstått: Ni bör sköta er och tala
              på ett visst sätt. Men den som för stunden har makten i det statsbärande
              partiet beter sig, som vanligt, på ett ovärdigt sätt här i talarstolen
              inom parentes sagt, fru talman!
            </seg>
            <seg n="6139765a">
              Vi får se om försvarsministern svarar på mina frågor. Jag har
              två frågor till försvarsminister Sten Tolgfors.
            </seg>
            <seg n="5c71f8c9">
              Det handlar uteslutande om integritet och hot. Försvarsministern
              talar hela tiden om yttre hot. Vi är nog rätt överens i alla sju
              partierna om att vi ska ha ett säkert Sverige och att vi ska försöka
              ta de fula fiskarna, bovarna, ute i världen. Vi har ingen annan
              uppfattning om det. Hela diskussionen handlar om sättet att göra
              det, om hur vi ska göra detta.
            </seg>
            <seg n="23404a51">
              Jag kan erkänna att terrorismen är ett hot. Finns det någon i
              denna kammare som säger att terrorismen inte är ett hot?
            </seg>
            <seg n="dc0d4e5b">
              Nej! Frågan är om det gäller ett strategiskt hot mot landet.
              Storbritannien tycker inte det. Tidigare här i talarstolen läste
              jag upp om det. Det är ju detta debatten handlar om. Därför vill
              jag att försvarsministern förklarar vilka hoten är. Sten Tolgfors,
              du har ett antal gånger i ditt anförande nämnt om yttre hot.
            </seg>
            <seg n="fe8cad1d">
              Vilka är dessa yttre hot? Kan du på något sätt förklara för oss
              ledamöter som inte sitter med i regeringen vad dessa yttre hot
              består i när vi ska genomföra den här typen av förändringar lagmässigt?
            </seg>
            <seg n="cf8e6d81">
              Jag har ytterligare två frågor:
            </seg>
            <seg n="4dc6b1eb">
              Kan försvarsministern svara med ja eller nej på frågan om FRA
              kan registrera alla medborgares sociala nätverk? Är alltså svaret
              ja eller nej inte lagmässigt? Kan man eller kan man inte, och
              har man gjort det?
            </seg>
            <seg n="f59fe034">
              Och kan FRA samla in enskilda trafikuppgifter utan att det behöver
              finnas någon koppling till nämnda yttre hot?
            </seg>
          </u>
          <note type="speaker" n="44f50ade">
            Anf. 133 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-843bfb6f52e65800-25" n="8c3af91f">
            <seg n="0594dd81">
              Fru talman! Just nu har vi situationen att svenskar i Afghanistan
              varje dag är under beskjutning från extrema grupper. Likväl har
              jag hört Peter Rådberg mest hela dagen stå här och raljera över
              att det inte finns några hot.
            </seg>
            <seg n="d61a9bbf">
              Kan vi presentera hot? Ja, det kan vi. Vi ser sådana varje dag.
              Att Miljöpartiet inte tar de hoten på tillräckligt allvar är en
              annan femma.
            </seg>
            <seg n="a12edef8">
              Förra sommaren ville Miljöpartiet utreda behovet av en ny lag.
              Nu är tydligen det behovet utrett. Eller är det inte det, Peter
              Rådberg?
            </seg>
            <seg n="b2611f15">
              Ni säger att signalspaning behövs. Men det är mer oklart om en
              lag behövs; det ska ni först utreda. Men ni saknar uppfattning
              om hur lagen ska se ut, om vad den ska innehålla och om vad som
              i sak är problem med dagens proposition. Däremot vet Miljöpartiet
              att FRA-shoppen borde öppnas igen. Ni skriver att det är för få
              myndigheter som får signalspana enligt regeringen.
            </seg>
            <seg n="464eb0c4">
              Miljöpartiet är nu alltså troligen för en lagreglering men först
              om ett antal år och först när man rivit upp och vi haft ett antal
              år med oreglerat tillstånd och vi därefter sett en utredning som
              den gången ska vara parlamentarisk, därefter sett en förhandling
              mellan v, mp och s, därefter sett en lagrådsremiss och därefter
              kanske sett en proposition.
            </seg>
            <seg n="1d9900ce">
              Skulle det gå snabbare nu än förra gången Socialdemokraterna
              och ni utgjorde regeringsunderlaget? Vi är förmodligen åtminstone
              fem, kanske tio, år bort i tiden att döma av hur det tidigare
              har varit.
            </seg>
            <seg n="2c65bd20">
              Jag vill också, fru talman, säga att en lång rad av de saker
              som Peter Rådberg hävdade i sitt inledningsanförande är ren mytbildning.
              Allan Widman har tillsammans med sina kolleger på ett bra sätt
              redogjort för att det är samma regler som gäller grundforskningen
              och all annan verksamhet. Utan grundforskning kan man inte avgränsa
              signalspaningen från de konkreta uppdragen, för då vet man inte
              var trafiken färdas.
            </seg>
          </u>
          <note type="speaker" n="6cf3f2e1">
            Anf. 134 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-47542d9240faac1f-8" n="7551006c">
            <seg n="089ca3a5">
              Fru talman! Jag fick, som vanligt, inga konkreta svar på mina
              frågor. Jag konstaterar bara att forskarna och den expertis som
              finns har en helt annan uppfattning än försvarsministern.
            </seg>
            <seg n="6cb1ec09">
              Jag kan tala om vad som står i vår motion: Svensk signalspaning
              ska vara rättssäker. Europakonventionens princip ska gälla. Utredningen
              ska därför också syfta till att finna lösningar på Europakonventionens
              principer bland annat om hur underrättelseskyldighet och rätt
              till skadestånd ska hanteras i detta sammanhang. Det är vad vi
              säger.
            </seg>
            <seg n="f8578b77">
              Försvarsminister Sten Tolgfors fick i går eller i förrgår på
              bloggen, tror jag, frågan: Medger i verkligheten lagen att FRA
              får samla in enskildas trafikuppgifter utan att det behöver finnas
              en koppling till yttre hot? Ditt svar var nej. Jag påstår att
              det är fel svar du har skrivit. Jag ber dig förklara nejet och
              vore tacksam för svar på frågorna mer konkret.
            </seg>
          </u>
          <note type="speaker" n="76ba756b">
            Anf. 135 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-215fb140ab2e221d-2" n="8c3af91f" next="i-2aa5311e43860ab7-2">
            <seg n="335fb400">
              Fru talman! Vi står gärna till tjänst med sådana svar. Mina kolleger
              har hela dagen här gett Peter Rådberg de svaren. Det är samma
              regler. Det är samma tillståndskrav. Det ska handla om yttre hot,
              gränsöverskridande kommunikation och utländska förhållanden. Det
              är samma krav på ansökan och samma kontroll vad gäller grundforskningen.
              Gör man den inte kan man inte avgränsa signalspaningen, för då
              vet man inte var den relevanta trafiken färdas.
            </seg>
            <seg n="c5bacfea">
              Jag har i dag hört Peter Rådberg säga följande: Det här handlar
              om all kommunikation. Det här handlar om att staten ska avlyssna
              sina medborgare. Det här handlar om att registrera sociala nätverk.
              Det här handlar om staten mot oskyldiga medborgare. Det här handlar
              om massiv avlyssning av oskyldiga.
            </seg>
            <seg n="5de2c321">
              Detta är fullständigt oseriöst och substanslöst! Det här handlar
              om att värna Sverige mot yttre hot, mot strategisk terrorism och
              mot militär styrkeuppbyggnad om alla de ändamål som finns preciserade
              i propositionen.
            </seg>
            <seg n="751e86ea">
              Ni har inget alternativ. Peter Rådberg, du säger att ni vill
              ha en rättssäker signalspaning. Hur i hela världen får man en
              rättssäker signalspaning när man inte ens har lagstöd för verksamheten?
              Socialdemokraterna har levt med den situationen i regeringsställning
              i decennier. Vi gör något åt det. Det finns ingen förutsättning
              för rättssäkerhet om man inte lagreglerar. Peter Rådberg och hans
              kolleger kommer i dag att rösta emot detta och kasta tillbaka
              Sverige till en helt oreglerad signalspaning, som till yttermera
              visso blir mycket mindre effektiv eftersom man inte klarar teknikneutraliteten
              i frågan.
            </seg>
            <seg n="e50a447c">
              Det är inte att ta ansvar för landets säkerhet över huvud taget.
              Det gör alliansen, men det gör inte oppositionen mot bättre vetande,
              hävdar jag. Varje person som har arbetat med försvarsfrågor länge
              eller varit i regeringsställning känner nämligen till betydelsen
              av signalspaningen för Sveriges säkerhet. Man vet också att det
              inte handlar om svenska medborgare utan om yttre hot mot vårt
              land. Oppositionen förmår inte ta ansvar för landets säkerhet,
              och det är djupt beklagligt.
            </seg>
          </u>
          <note n="4b36dbac">
            Anf. 136 GUNILLA WAHLÉN (v):
          </note>
          <u who="sten_tolgfors_be6df3" xml:id="i-2aa5311e43860ab7-2" n="8c3af91f" prev="i-215fb140ab2e221d-2">
            <seg n="d2ea8559">
              Fru talman! Detta är en väldigt viktig debatt om medborgerliga
              rättigheter, integritet, nationell säkerhet och signalspaning.
            </seg>
            <seg n="a9eb2e5c">
              Jag yrkar avslag på förslaget i betänkandet och bifall till reservationerna
              1 och 2. Jag står helt bakom de krav som tidigare talare från
              Socialdemokraterna och Miljöpartiet samt Alice Åström från Vänsterpartiet
              så tydligt och klart har framfört, både tidigare och i denna debatt.
            </seg>
            <seg n="a7c4fd5b">
              Vi i oppositionen har lyssnat på och tagit till oss den massiva
              kritik som finns, och vi har givit ett klart besked. Vi kräver
              samfällt: Riv upp, gör om, gör rätt! Vi vill ha ett helt nytt,
              genomarbetat förslag och inte denna lappade och lagade produkt
              som producerats inför lyckta dörrar utan insyn och öppen debatt.
              Vi måste kunna överblicka konsekvenserna och väga viktiga avgöranden
              mot varandra för att få förtroende från medborgarna. Jag menar
              att viktiga politiska processer som handlar om integritet och
              medborgarnas säkerhet ska ske inför öppen ridå.
            </seg>
            <seg n="b14bd81d">
              Fru talman! I dag ser vi fortsättningen. Det är den omskrivna
              akten i detta skådespel, i hela denna process från den farsartade
              riksdagsbehandlingen i juni 2008 till dagens befarade bifall till
              förslaget att göra så kallade kompletteringar. Det är ett omarbetat
              manus skrivet av samtliga partier i den borgerliga alliansregeringen.
              Man ändrar från förordning till lag och slår fast att enbart regeringen,
              Regeringskansliet och Försvarsmakten ska få inrikta signalspaningen.
              Man ska införa flera nya myndigheter och befattningar såsom en
              kontrollmyndighet, en signalspaningsmyndighet, en försvarsunderrättelsedomstol
              och ett integritetsskyddsombud. Man ska göra undantag för bikt
              och själavård. Men hur blir det med meddelarskyddet? Hur är det
              med kommunikationen mellan läkare och patient eller mellan advokat
              och klient? Hur är det med kommunikation som sker mellan svenskar
              fast över gränsen?
            </seg>
            <seg n="e804561a">
              Nästa akt för det kommer en fortsättning ska utspelas 2011 med
              en kontrollstation. Regeringen ska då lämna en bedömning om huruvida
              strukturen är lämplig och tillräcklig, som det står i betänkandet.
              Jag hoppas att denna riksdag år 2011 kommer att behandla ett nytt
              förslag som är genomarbetat och förankrat av en parlamentariskt
              tillsatt utredning.
            </seg>
            <seg n="6f0332cb">
              Alliansregeringen är i dag återigen beredd att offra den personliga
              integriteten, rättssäkerheten, källskyddet och yttrandefriheten.
              Men viktigast är att allt de skapat har medfört en gigantisk förtroendeklyfta
              mellan medborgare och statsmakten.
            </seg>
            <seg n="70ed1b78">
              Fru talman! Jag har sagt det tidigare från denna talarstol, och
              jag säger det igen: Detta spel för gallerierna som alliansen genomför
              i riksdagens kammare har gjort mig tvungen att inse, eller omdefiniera,
              vad politisk teater är. Förut trodde jag att politisk teater var
              något helt annat. Enligt min mening är politisk teater något som
              spelas av riktiga kulturarbetare och skådespelare på andra scener
              inte i riksdagens plenisal.
            </seg>
            <seg n="73b6664c">
              En samlad ensemble och hyllningskör från Moderaterna, Folkpartiet,
              Centerpartiet och Kristdemokraterna följer sina manus och hyllar
              det nya förslaget. Jag tillåter mig att tolka försvarsminister
              Tolgfors hyllning, fru talman. Likt fågel Fenix ska detta nya
              förslag visa sig i en ny skepnad som stiger upp i skyn ur askan
              och rätar ut alla frågetecken inte bara dem vi ledamöter har utan
              även dem som finns i folkdjupet hos enskilda medborgare, experter,
              specialister, medier, IT-företag med flera.
            </seg>
            <seg n="d2b1eab0">
              Som ordspråket säger: Mycket ska man höra innan öronen trillar
              av. Regeringen tar det säkra före det osäkra och slår dövörat
              till i stället för att lyssna på kritiken, omvärdera och skapa
              ett förslag som ökar både säkerheten för landet och skyddet av
              medborgarnas integritet.
            </seg>
            <seg n="2cdf3b0b">
              Ni enskilda ledamöter från Moderaterna, Folkpartiet, Centerpartiet
              och Kristdemokraterna: Denna fars, denna politiska dramakomedi
              är ett fiasko. Avvisa förslaget och rösta för reservationerna
              1 och 2 från den samlade oppositionen! Vi politiker i Sveriges
              riksdag har ett stort ansvar. Det är vi som stiftar landets lagar
              lagar som bland annat ska skydda våra medborgare och rikets säkerhet.
              De lagar vi stiftar måste vara noga genomlysta och behandlade
              eftersom de påverkar landets medborgare. Särskilt varsamma måste
              vi vara när lagen gör eller befaras göra ingrepp på personlig
              integritet, rättssäkerhet och vår säkerhetspolitik. Vi måste väga
              alla delar lika noga.
            </seg>
            <seg n="f78d1882">
              Vi kräver: Riv upp, gör om, gör rätt! Upphäv den nya FRA-lagstiftningen!
              Tillsätt omedelbart en parlamentarisk utredning och gör om allt
              från grunden!
            </seg>
          </u>
          <note type="speaker" n="982ba610">
            Anf. 137 PER BOLUND (mp):
          </note>
          <u who="per_bolund_208efb" xml:id="i-172c7c9dc1624e72-0" n="7dc26ef3">
            <seg n="67241982">
              Fru talman! Vi har under dagens debatt hört tung kritik mot den
              nya FRA-lagen, och vi i oppositionen har visat hur förslaget slår
              mot den personliga integriteten i samhället. De närmast kosmetiska
              förändringar som gjorts jämfört med det tidigare förslaget förändrar
              inte den bilden. Därför blir jag förvånad över att de ledamöter
              som för ett år sedan stod i talarstolen och höll tårfyllda anföranden
              om att det lagförslag som då fanns var ett hot nu inte ens tycker
              att det är mödan värt att ställa sig i talarstolen och försvara
              sitt nya förslag.
            </seg>
            <seg n="2598d9e5">
              Det är nämligen så att FRA-lagen får allvarliga konsekvenser
              för integriteten redan nästa år när den träder i kraft. Jag vill
              dock säga att de riktigt allvarliga konsekvenserna av lagen kan
              komma långt senare. De kanske inte kommer under nästa mandatperiod,
              och inte under nästnästa. Men hur kan vi vara säkra på att det
              i framtiden inte kommer en regering som inte har en lika demokratisk
              grundsyn som de partier som finns i riksdagen i dag? Lagstiftningen
              öppnar Pandoras ask.
            </seg>
            <seg n="bb4c9116">
              Är detta bara konspirationsteorier? Nej, tyvärr är det inte så.
              I Sverige bor i dag tiotusentals människor som växte upp under
              kommunistisk diktatur i det forna Östeuropa. Det är människor
              som in på bara huden har känt hur statlig övervakning kan användas
              för att kontrollera oliktänkande och för att begränsa människors
              frihet. Det är människor som i det gamla Östtyskland fick sin
              kommunikation avlyssnad och sina möten övervakade med den tidens
              spaningsteknik. Det är människor som i Polen fick sina föreningar
              och möten buggade och information om sina liv arkiverad under
              långa tider.
            </seg>
            <seg n="fd5b33df">
              Utan att dra några andra paralleller mellan dagens moderatledda
              regering och de gamla kommunistdiktaturerna i Östeuropa visar
              detta ändå tydligt hur dåliga regelverk i kombination med effektiv
              övervakningsteknik kan användas för renodlat förtryck i händerna
              på odemokratiska ledare.
            </seg>
            <seg n="a34db9e4">
              Tyvärr behöver vi inte ens gå så långt bort som till Östeuropa
              för att få obehagliga exempel på odemokratisk övervakning. Har
              de borgerliga partierna redan glömt bort att det i Sverige under
              60- och 70-talen faktiskt pågick storskalig övervakning av tusentals
              vanliga människor genom IB? Har man glömt att många svenskar fick
              sina liv och sina karriärer förstörda på grund av att uppgifter
              om dem och deras åsikter registrerades? Har man glömt bort att
              även på den tiden införde den regering som fanns då så kallade
              skyddsmekanismer som skulle förhindra att känslig information
              kunde missbrukas?
            </seg>
            <seg n="0e626906">
              IB-affären avslöjades 1973, som vi vet. Men redan 1969, fyra
              år innan dess, infördes det som kallades för personkontrollkungörelsen.
              Den sade att man i Sverige inte fick registrera någon person på
              grundval av politisk uppfattning. Historien har visat att det
              här inte hjälpte ett smack. Trots det lagstiftade skyddet kunde
              IB övervaka vanliga svenskar och lagra deras personuppgifter.
            </seg>
            <seg n="c56a746b">
              Frågan är vad vi kan lära oss av detta. För mig är det tydligt
              att det är själva insamlandet av information om vanliga medborgare
              som skapar en risk för missbruk. Det skapar en risk för övergrepp
              på den personliga integriteten. Så länge FRA övervakar radiovågor
              är den risken acceptabel eftersom det begränsar mängden privat
              kommunikation betydligt. Men när man nu med regeringens goda minne
              ska börja övervaka kabelbunden kommunikation växer övervakningsmöjligheterna
              enormt. Hotet mot integriteten ökar massivt.
            </seg>
            <seg n="54c180e4">
              Frågan är om de förändringar som regeringen har föreslagit gör
              att integritetskränkningen blir acceptabel. För mig är svaret
              nej. Svaret blir nej speciellt om man ser till hur effektiv man
              bedömer att lagstiftningen kan vara.
            </seg>
            <seg n="8520b375">
              Det starkaste skäl som har förts fram för att vi ska ha en signalspaning
              är de trupper som finns i Afghanistan från Sveriges sida. Då måste
              man fråga sig: Tror regeringsrepresentanterna i den här salen
              att talibankrigare och al-Qaida-styrkor i Afghanistan planerar
              tillslag mot svenska trupper över Internet? Och tror man att de
              gör det på ett sådant sätt att signalerna går över Sveriges gränser
              och kan fångas upp av FRA? Om det skulle vara så att signalerna
              når FRA tror man då att de inte använder sig av de krypteringstekniker
              och anonymiseringstekniker som redan finns tillgängliga på nätet
              och att FRA därför utan problem skulle kunna avslöja planerna?
            </seg>
            <seg n="cac62dfc">
              Jag skulle vilja säga att man är i övermåttan naiv om man tror
              det. Om terroristerna är så dumma att de inte klarar av att använda
              sig av tekniken är frågan om de inte skulle ha upptäckts ändå,
              av vanliga spaningstekniker.
            </seg>
            <seg n="8220193b">
              Fru talman! FRA-lagen kommer om den genomförs också att få svåra
              konsekvenser för Sveriges IT-företag och de många nya, innovativa
              och spännande företag som växer upp just nu.
            </seg>
            <seg n="817c157f">
              Så sent som i går mötte jag här i riksdagen två killar från ett
              nytt och växande företag som jobbar inom mobiltelefontjänster.
              De reser just nu världen runt och visar upp sin nyskapande teknik
              på mässor för stora IT-företag. De har till och med fått pris
              här i Sverige för sin innovativa idé.
            </seg>
            <seg n="8d6c70f2">
              Det första de sade till mig var att om FRA-lagen går igenom kommer
              det inte att vara möjligt för dem att driva sin verksamhet i Sverige.
              De säljer sina tjänster till kunder runt hela världen. Inga av
              deras internationella kunder skulle acceptera att ha information
              på svenska servrar med den övervakning som FRA-lagen medger.
            </seg>
            <seg n="9f0bbe28">
              Killarna är inte ensamma. Många små företag på teknikfronten,
              inom Internet, mobiltelefoni och andra IT-tjänster, jobbar på
              en global marknad. De säljer sina tjänster över hela världen.
              De är oerhört oroade över vilka effekter den nya lagen kan få
              på deras kunder och på efterfrågan på deras produkter.
            </seg>
            <seg n="97ce8f64">
              Det är inte bara små bolag som påverkas. Telia Sonera har som
              är väl känt redan flyttat ut sina servrar för sina finska kunders
              räkning från Sverige eftersom man inte accepterar den övervakning
              som FRA-lagen medför. Den norska IT-branschorganisationen IKT-Norge
              varnar sina medlemsföretag rakt av för att ha datalagring hos
              svenska leverantörer.
            </seg>
            <seg n="521db505">
              Googles ansvariga för integritetsfrågor har sagt att Google inte
              tänker investera i Sverige om lagförslaget går igenom. Google
              är ett av de största dataföretagen i världen. Den ansvariga på
              Google har sagt: Vi kan helt enkelt inte kompromissa med våra
              användares integritet och låta svenska myndigheter ta del av data
              som kanske inte ens rör svensk aktivitet. Han avslutade med att
              säga: Förslaget är sprunget ur en tradition inledd av Saudiarabien
              och Kina, och hör helt enkelt inte hemma i en västerländsk demokrati.
              Så hård är kritiken mot det liggande regeringsförslaget från alla
              håll.
            </seg>
            <seg n="21e931a1">
              Telekombranschen är mycket starkt konkurrensutsatt globalt sett.
              Nu tvingas svenska telekomföretag bära kostnader på miljardbelopp
              varje år på grund av FRA-lagen, på grund av Ipredlagen och på
              grund av mycket annan integritetskränkande lagstiftning som regeringen
              har infört. I slutändan är det kunderna som drabbas. Det är Sveriges
              roll som ett framtida IT-samhälle som står i skottgluggen.
            </seg>
          </u>
          <note n="4f1aaa5c">
            I detta anförande instämde Max Andersson, Mehmet Kaplan, Jan
            Lindholm, Lage Rahm och Peter Rådberg (alla mp).
          </note>
          <note type="speaker" n="997eea20">
            Anf. 138 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-cc43314157e26dfc-6" n="96d22889">
            <seg n="5c10bec8">
              Fru talman! Jag ska bara ställa en mycket enkel fråga till Per
              Bolund. Han har just nu sagt att innovationsföretag i Sverige
              kanske vill flytta utomlands. Han nämnde USA, Storbritannien,
              Tyskland, Finland och Norge.
            </seg>
            <seg n="9dbd2cb8">
              Min fråga är: Varför skulle företagen vilja flytta till de länderna
              med anledning av vår svenska underrättelseinhämtning genom signalspaning?
            </seg>
          </u>
          <note type="speaker" n="becabd88">
            Anf. 139 PER BOLUND (mp) replik:
          </note>
          <u who="per_bolund_208efb" xml:id="i-172c7c9dc1624e72-1" n="7dc26ef3">
            <seg n="f748296a">
              Fru talman! Som Staffan Danielsson kanske hörde i mitt anförande
              var det inte mina egna uttalanden jag använde. Det är inte jag
              som har sagt det här, utan jag återgav vad företagen själva säger.
            </seg>
            <seg n="f91dc725">
              Uppenbarligen gör de bedömningen att den svenska lagstiftningen
              är så pass långtgående så mycket mer långtgående än i andra länder
              och att integritetskränkningen därmed blir så mycket allvarligare
              här att det är värt att flytta ut verksamheten från Sverige.
            </seg>
            <seg n="a27531eb">
              Till exempel när det gäller Finland kan man konstatera att där
              finns en lagstadgad rättighet att inte få sin kommunikation övervakad.
              Det har anförts från de finska kunderna gentemot Telia Sonera.
              De accepterar inte att ha sin information lagrad på svenska servrar
              och riskera att få den övervakad av svenska myndigheter.
            </seg>
            <seg n="cb7207b0">
              Google har varit tydliga med att den svenska lagstiftningen inte
              är acceptabel ur deras synvinkel. Jag väljer att lyssna på vad
              de säger och till den allvarliga kritik som de kommer med snarare
              än att hålla tummarna och hoppas på att den svenska lagstiftningen
              kanske ändå inte ska vara så allvarlig som man kan tro. Jag litar
              på att företagen har en bättre kommunikation med sina kunder och
              bättre vet vilka krav de ställer än vad till exempel den borgerliga
              regeringen här i Sverige har.
            </seg>
          </u>
          <note type="speaker" n="d837389d">
            Anf. 140 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-cc43314157e26dfc-7" n="96d22889">
            <seg n="5e211939">
              Fru talman! Jag vet inte exakt hur Finland har lagt upp det här.
              Men jag vet att Finland har ett antal tiotals mil landgräns mot
              Ryssland och har varit i krig med Ryssland flera gånger.
            </seg>
            <seg n="81ca7ae7">
              Per Bolund bygger alltså sin analys på att innovationsföretagen,
              Google med flera har gjort en noggrann analys av hur underrättelseinhämtning
              genom signalspaning sker i USA, i Storbritannien, i Tyskland och
              i Sverige och kommit fram till att Sverige på något vis går längre.
              Jag hävdar att det är tvärtom.
            </seg>
          </u>
          <note type="speaker" n="e822af3b">
            Anf. 141 PER BOLUND (mp) replik:
          </note>
          <u who="per_bolund_208efb" xml:id="i-172c7c9dc1624e72-2" n="7dc26ef3">
            <seg n="64040361">
              Fru talman! Uppenbarligen tycker Staffan Danielsson inte att
              man kan lita på det som bolagen själva säger. Man kan inte lita
              på deras uppgifter och på den kommunikation som de har med sina
              egna kunder. Kunderna vet tydligen inte sitt eget bästa, utan
              den svenska borgerliga regeringen vet bättre vad Googles kunder
              ska efterfråga. Det tycker jag är en häpnadsväckande inställning.
            </seg>
            <seg n="ffc2ca83">
              Man måste självfallet lyssna på vilken konkret kritik mot lagförslaget
              viktiga aktörer till exempel inom IT-sektorn har. Det borde regeringen
              ha gjort tydligare, tycker jag.
            </seg>
            <seg n="35b5a713">
              Och det räcker inte med de här aktörerna. Om man tittar på vad
              IT- och telekombranschen säger i sitt remissvar till lagförslaget
              ser man att det är oerhört tung kritik. De säger till exempel
              att i den promemoria som ligger som bakgrund till lagförslaget
              tror man att det är enkelt att skilja på inhemsk telekomtrafik
              och sådan som går över gränserna. Men telekombolagen visar tydligt
              att så är det inte alls. Vi har ett sammanbyggt nordiskt system
              för IT-kommunikation. Det går aldrig att säga om en signal går
              över en gräns eller inte även om den går mellan svenska aktörer.
            </seg>
            <seg n="cacf3aaa">
              Det har alltså kommit oerhört tung kritik från telekomindustrin
              över huvud taget mot lagförslaget, inte minst när det gäller kostnadsdelen.
              Man pratar om att kostnaderna kommer att skjuta i höjden för att
              man ska kunna tillgodose alla de uppgifter som efterfrågas från
              FRA, till exempel.
            </seg>
            <seg n="52d6f125">
              Om man dessutom kombinerar detta med den ytterligare integritetskränkande
              lagstiftning som har kommit när det gäller Ipred och övervakning
              av svenska fildelare blir det ytterligare en börda på telekombranschen.
            </seg>
            <seg n="d0b32997">
              Sammantaget blir den här belastningen så stor att den enligt
              många bedömare kommer att utgöra ett hot mot Sverige, som tidigare
              har legat i framkant när det gäller IT-sektorn. Jag tycker att
              det är oerhört allvarligt. Jag skulle gärna se att man i stället
              försökte underlätta för de här företagen att verka i Sverige.
            </seg>
          </u>
          <note type="speaker" n="e416e347">
            Anf. 142 LAGE RAHM (mp):
          </note>
          <u who="lage_rahm_1a5db7" xml:id="i-f4742a332992ad8b-0" n="64bf2448">
            <seg n="bc9ea3ee">
              Fru talman! Vi har haft en relativt lång debatt här i dag, men
              jag tycker ändå att det behöver påminnas om vad FRA-lagen faktiskt
              innebär. Det handlar inte bara om de små ändringsförslag som regeringen
              nu har lagt fram utan även om vad lagen i grunden innebär.
            </seg>
            <seg n="912a9cc9">
              Den ger staten rätt att få tillgång till den trafik som sker
              i kabel i Sverige. Det handlar om vanliga människors e-post och
              möjligheter att se vem som besöker vilken Internetsida, hur länge
              man är där och vad man gör där i viss utsträckning. Det handlar
              också om mobilsamtal som vanliga människor ringer. Det kan vara
              mobilsamtal inom Sverige. Det handlar om andra telefonsamtal.
              Det kan vara olika typer av Internettelefoni. Och det handlar
              inte minst om sms.
            </seg>
            <seg n="bc277dbd">
              Det här innebär inte, som Per Bolund tidigare har klargjort,
              att man får möjlighet att ta del av sådant som terrorister skickar
              i krypterad trafik. Då krävs det att man kan kryptera upp det.
              Det är möjligt att FRA kan kryptera upp viss trafik, men det finns
              krypton som är så starka att man i princip inte kan kryptera upp
              dem. Jag ser egentligen inte någon anledning att tro att de som
              verkligen har någonting att dölja skulle använda sig av sådana
              enkla krypton.
            </seg>
            <seg n="c4359e5a">
              Låt mig återvända till just den här propositionen. Det finns
              ett par saker som är intressanta att notera även om själva huvudproblemet
              kvarstår. Regeringen har till exempel valt att använda sig av
              ordet signalbärare för att beskriva detta. Det är ett nytt ord
              som ingen tidigare har använt sig av och som det inte finns någon
              riktigt bra teknisk definition av. Det kommer bara från regeringen.
              Trots det har de olika remissinstanserna med teknisk kunskap försökt
              att sätta sig in i vad det här faktiskt skulle kunna innebära.
              Det är uppenbart att det inte riktigt går att överblicka. Även
              om man har gjort begränsningar som handlar om att man bara ska
              få tillgång till en viss signalbärare går det inte att överblicka
              hur mycket eller hur lite trafik som faktiskt rör sig där, vems
              trafik som rör sig där eller om det handlar om att all trafik
              som rör sig där skulle kunna integritetskränkas.
            </seg>
            <seg n="512098b1">
              Dessutom ifrågasätter en mängd olika remissinstanser huruvida
              det faktiskt kommer att bli en begränsning av antalet signalbärare.
              Det finns ingenting som säger att FRA inte kommer att få tillgång
              till alla signalbärare enligt de tillstånd som kommer att ges.
            </seg>
            <seg n="2fc2bf7a">
              Någonting annat som nämns är att om trafiken sker mellan två
              människor eller platser i Sverige ska den inte lyssnas av. Som
              tidigare nämnts är detta ett väldigt lustigt begrepp. Det finns
              inte riktigt någon teknisk möjlighet att göra den begränsningen.
              Man kan helt enkelt inte veta om det är en sändare och en mottagare
              i Sverige eller inte. Om det är en sändare och en mottagare i
              Sverige ska man i stället förstöra de här uppgifterna i efterhand.
              Då uppstår också frågan om hur man vet om det är någon i Sverige
              som skickar den här informationen. Är all kommunikation på svenska
              någonting som sker inom Sverige? Nej, det är det inte. Om jag
              skickar ett mejl till en amerikansk mejlserver, hur vet man då
              vem som är mottagare av den e-posten? Hur vet jag att den personen
              inte har rest utomlands? Vem ska göra de ytterst konstiga, kvalificerade
              bedömningarna om detta ska förstöras eller inte? Det, om något,
              är en integritetskränkning att någon ska göra en bedömning av
              var man befinner sig till exempel. Det är fullständigt absurt
              att tro att detta skulle fungera.
            </seg>
            <seg n="02bac95b">
              En annan sak som är lite konstig är att man i propositionen använder
              sig av sökbegrepp och sedan går över till att säga att man också
              kan ha kategorier av sökbegrepp utan att vara riktigt tydlig med
              vilka kategorier det är. Tänk om man får tillstånd bara till vissa
              kategorier. Man kan få tillstånd till en kategori som är väldigt
              övergripande. Då är det ju inte något specifikt tillstånd.
            </seg>
            <seg n="5d16778e">
              Det har också nämnts att man ska få möjlighet att klargöra om
              det är någon enskild person som har varit ett sökbegrepp, men
              det gäller bara om det är den enskilda personen som är ett sökbegrepp.
              Om den är ett sökbegrepp och något annat är ett sökbegrepp föreligger
              inte detta längre. Dessutom är inte det mest troliga att någon
              fastnar i detta på grund av att just den personen är ett sökbegrepp,
              utan det kommer nog att ske på grund av att personens kommunikation
              råkar falla under något av alla de sökbegrepp som man kommer att
              få tillstånd till.
            </seg>
            <seg n="2326672e">
              Det som det har pratats mest om här är den så kallade domstolen.
              Jag säger den så kallade domstolen eftersom det i det här förslaget
              från regeringen bara kommer att finnas en domare, en juristdomare.
              Den är utsedd av regeringen och kommer bara att hantera det här
              fallet. Det innebär att regeringen kommer att utse den domare
              som sedan avgör om regeringen får tillståndet, och den ska inte
              syssla med någonting annat. Det är inte ett rimligt sätt att ha
              det på.
            </seg>
            <seg n="8ed7326d">
              Men som om inte det var nog kommer det bara att finnas en sökande,
              och det kommer att vara FRA, Försvarets radioanstalt. Vidare kommer
              det inte att finnas någon motpart. Det kommer inte att finnas
              någon överklaganderätt.
            </seg>
            <seg n="5bcb5f25">
              Såvitt jag har kunnat läsa finns det ingen juridisk expertinstans
              som tycker att det egentligen är rimligt att kalla det domstol.
              Det finns några som svävar på målet, men desto fler som menar
              att detta inte är rimligt. Jag vill läsa upp vad Advokatsamfundet,
              som borde ha god kunskap om detta, skriver. Nu läser jag i deras
              remissvar: Advokatsamfundet avstyrker dock förslaget om inrättande
              av en specialdomstol på det sätt som föreslagits. Benämningen
              domstol är såväl från språkliga som materiella utgångspunkter
              inte särskilt lyckad och snarare direkt missvisande. Benämningen
              får anses vara en kosmetisk omskrivning för något som saknar all
              anknytning till det som normalt kan anses utgöra en domstol.
            </seg>
            <seg n="e4c6258b">
              Det är en väldigt tung remissinstans som menar att detta inte
              är en domstol. Det är fullständigt orimligt att ändå kalla detta
              en domstol. Det är intressant att till och med regeringens egen
              advokat, Justitiekanslern, säger: Det kan ifrågasättas om en sådan
              myndighet uppfyller de krav som man brukar ställa på en domstol.
              I praktiken handlar det väl om en nämndmyndighet som man har valt
              att kalla för domstol.
            </seg>
            <seg n="af188c17">
              Sedan går JK vidare och säger att det väl går att kalla det domstol
              om man vill, även om jurister inte tycker att det är så lämpligt.
              Det här är en väldigt tung kritik. Det är ingen domstol. I brådskande
              fall ska man inte ens behöva invänta tillstånd från den här instansen.
              Då kan FRA själva besluta. Trots att den här domstolen inte är
              så mycket till domstol ska man ändå kunna kringgå den. Då undrar
              man vad detta egentligen handlar om.
            </seg>
            <seg n="53d4d379">
              I och med att jag inte hade chans att ta några repliker vill
              jag passa på att kommentera det som har sagts tidigare innan jag
              går in på själva huvudkritiken mot den grundläggande FRA-lagen.
            </seg>
            <seg n="23037437">
              Staffan Danielsson sade att vår motion är kritisk till vilka
              som ska få söka de här tillstånden och begränsningarna av dem
              och att vi skulle ha ställt krav på det. Jag vill påpeka att om
              man läser hemställanspunkterna i motionen hittar man ingenting
              om något sådant. Det förs ett litet resonemang om att regeringens
              förslag är dåligt underbyggt.
            </seg>
            <seg n="b0e58add">
              Vidare sade Staffan Danielsson det här tror jag måste vara något
              som Staffan Danielsson egentligen inte menar, men då är det också
              ganska orimligt att han faktiskt säger det att det är ett problem
              att tidningsutgivarna inte sitter i riksdagen. Det är väl en grundläggande
              demokratisk aspekt att pressen inte sitter i riksdagen! Att frånsäga
              dem möjligheten att ha åsikter om de beslut som vi tar i riksdagen
              bara för att de inte sitter i riksdagen är fullständigt absurt!
            </seg>
            <seg n="be7341d8">
              Vidare fick jag uppfattningen, när Staffan Danielsson påpekade
              att det var någon matematiker som hade haft åsikter om signalspaningen,
              att Staffan Danielsson menade att det inte var relevant. Jag vill
              påpeka att signalspaning har väldigt mycket med matematik att
              göra. Det omvända är dock inte alltid sant.
            </seg>
            <seg n="b04dea1c">
              Sedan vill jag kommentera påståendet att FRA bara kan filtrera
              en liten del. Hur sjutton ska man få tillgång till den lilla delen
              om man inte först har filtrerat den stora delen? Om man inte sysslar
              med någon filtrering av all mängd får man ju inte ut någonting.
              Själva poängen med att filtrera är ju att man får ut en mindre
              del, och man måste filtrera allt för att kunna få ut en mindre
              del. Att säga att man bara ska filtrera en liten del det är så
              att man tar sig för pannan och undrar om Staffan Danielsson verkligen
              har förstått vad det här handlar om över huvud taget.
            </seg>
            <seg n="e1d1ab85">
              Allan Widman framhöll att han inte tycker att vi ska ta någon
              hänsyn till vad FRA har gjort tidigare när vi tittar på det här
              i riksdagen, utan det ska de rättsvårdande myndigheterna göra.
              Jag tycker att det är ett väldigt konstigt synsätt, på gränsen
              till historielöst, att mena att riksdagen inte ska ta hänsyn till
              vad som faktiskt har skett i samhället tidigare, och det hoppas
              jag att han egentligen inte menar.
            </seg>
            <seg n="1008d1e9">
              Slutligen vill jag påpeka för Sten Tolgfors, som tyvärr inte
              är här, att vi i Miljöpartiet inte vill ha någon signalspaning
              i kabel.
            </seg>
            <seg n="a58c60dc">
              Så till de problem som ändå kvarstår i FRA-lagen i stort sett
              alla. Jag kan inte komma på om det är något problem som inte kvarstår.
              Det är viktigt att påminna oss om att meddelarfriheten och källskyddet
              är starkt hotade av detta. Man kan ifrågasätta om de verkligen
              finns kvar. Man ska vara medveten om att det är grundläggande
              för en rättsstat med en fri press som medborgare och andra har
              möjlighet att faktiskt meddela sig till. Nu, i stället för att
              ha en fri press, källskydd och meddelarfrihet, ska det här kunna
              övervakas. Sedan står det i några yrkanden att det här ska förstöras
              om det strider mot möjligheten till meddelarfrihet och källskydd.
            </seg>
            <seg n="2b34627e">
              Jag tänkte att det kunde vara intressant att återigen höra vad
              Advokatsamfundet har att säga om saken. De säger i sitt remissvar:
              Att förslaget innehåller en förstöringsskyldighet efter det att
              integritetsintrånget har ägt rum innebär inte att regleringen
              därigenom blir godtagbar.
            </seg>
            <seg n="3271051e">
              Det är just det som det här handlar om. Att man när man redan
              har gjort intrånget och när man redan har begått brottet mot meddelarfriheten
              och källskyddet ska förstöra uppgiften innebär ju inte att de
              som eventuellt har läst det faktiskt har glömt det. Det fungerar
              inte så att man kan tvinga människor att glömma specifika saker.
              Åtminstone gör det inte det ännu i Sverige, vilket vi är glada
              för.
            </seg>
            <seg n="673c6519">
              Hur kan man då veta att någon faktiskt läser det här? Det kan
              man ifrågasätta. Det kanske ska förstöras automatiskt. Men frågan
              är: Hur sjutton kan man veta vad som omfattas av meddelarfriheten
              eller källskyddet om man inte läser det? Det är inte en lätt process
              att automatiskt avgöra vad det är som omfattas av det eller se
              till att de som använder sig av meddelarfriheten alltid skriver
              i varje meddelande: Det här omfattas av meddelarfriheten.
            </seg>
            <seg n="4a2a9763">
              Det är inte så det fungerar, och det krävs inte heller att man
              gör det för att ett meddelande ska omfattas av meddelarfriheten.
              Alltså krävs det att någon faktiskt gör en avancerad juridisk
              bedömning av det här, och när man sitter och gör den bedömningen
              har ju redan integritetsintrånget skett.
            </seg>
            <seg n="5aa1892b">
              Sedan är det intressant, tycker jag, att återigen notera att
              de här tvångsmedlen som det faktiskt handlar om att man ska kunna
              avlyssna enskilda människors meddelanden faktiskt är något som
              kommer att ske utan någon som helst brottsmisstanke. Det är ju
              inte brottslingar som får sin trafik avlyssnad, utan det kan vara
              vem som helst som får sin trafik avlyssnad, oavsett om den personen
              har gjort något brottsligt eller inte. Det är en helt ny rättsprincip
              och en rättsprincip som jag verkligen önskar att vi i Sverige
              inte använder oss av.
            </seg>
            <seg n="648c8839">
              Jag tycker att det är värt att också notera att det faktiskt
              inte kan uteslutas att data läcker ut. Det är faktiskt så att
              människor ibland säger saker som de inte ska säga, och då kommer
              de här känsliga uppgifterna ut.
            </seg>
            <seg n="3732a288">
              Nu ska ju regeringen ha en massa myndigheter för att kontrollera
              det här, och jag tänkte återigen att det faktiskt är relevant
              att höra vad Advokatsamfundet har att säga om de här myndigheterna.
              Tillsättandet av denna mängd olika myndigheter och deras inblandning
              i signalspaningsverksamheten innebär dock inte i sig att rättssäkerheten
              eller skyddet för integriteten ökar. Enligt Advokatsamfundets
              uppfattning kan inte heller någon av alla dessa åtgärder anses
              leva upp till kravet på effektiva rättsmedel.
            </seg>
            <seg n="2c8e7200">
              Då frågar man sig om det inte är rimligt att vi i Sverige när
              vi stiftar lagar också menar att det ska finnas effektiva rättsmedel.
              Jag och Miljöpartiet anser det i varje fall.
            </seg>
            <seg n="bfc4cab1">
              Så till detta som har nämnts om trafikdata. Det här ska sparas,
              och det finns också möjlighet att få ut trafikdata utöver de syften
              om yttre militära hot och annat. Lagstiftningen säger att om det
              är nödvändigt får signal i elektronisk form inhämtas vid signalspaning.
              Det gäller för att följa förändringarna i signalmiljön i omvärlden,
              den tekniska utvecklingen och signalskyddet samt fortlöpande utveckla
              den teknik och metodik som behövs för att bedriva verksamhet enligt
              denna lag.
            </seg>
            <seg n="9c421a86">
              En annan juridisk expertmyndighet, den juridiska fakultetsnämnden
              vid Helsingforss universitet, säger att det framstår som att domstolen
              kommer att ha en närmast obefintlig möjlighet att neka ansökningar
              som rör utvecklingsverksamheten. De juridiska experterna säger
              alltså att det troligtvis i princip inte kommer att finnas möjlighet
              att neka FRA att söka enligt det här. Då kommer man i praktiken
              att kunna söka på allt.
            </seg>
            <seg n="df226bcd">
              Allan Widman nämnde tidigare att de här uppgifterna ska förstöras
              i enlighet med 7 § i lagen. Där står att de ska förstöras om de
              är hänförliga till viss fysisk person och inte behövs, eller något
              sådant. När man, som jag har gjort, läser förarbetena till både
              den här lagen och den förra lagen framgår inte alls det som Allan
              Widman säger om att alla trafikdata ska förstöras. Det som nämns
              som exempel i författningskommentarerna i förarbetena är i stället
              om det är uppenbart att det är inhemsk trafik, och det har man
              ju ändå redan specialreglerat.
            </seg>
            <seg n="e9d188ec">
              Det här ger alltså FRA enorma möjligheter att få ut de trafikdata
              som de anser sig behöva och att sedan lagra dem. Med den här informationen
              kan man utan att ens behöva lagra den aggregera intressant annan
              information som inte omfattas av det här första. Man kan alltså
              få ut intressant information om hur människor beter sig, vad de
              gör och i viss utsträckning varför. Man kan få reda på väldigt
              mycket om människor. Såvitt jag kan se finns det ingen reglering
              av att man inte sedan får lagra det man har kommit fram till.
            </seg>
            <seg n="f47bfc70">
              Allt detta gör att det är en riktigt, riktigt dålig lagstiftning
              vi behandlar i dag. Vi menar samfällt i oppositionen att det inte
              är rimligt, utan vi borde riva upp lagen för att garantera rättssäkerheten
              och rättsstaten samt se till att vi inte bryter mot Europakonventionen
              om de mänskliga rättigheterna.
            </seg>
            <seg n="17397a21">
              Jag vill därför yrka bifall till de båda reservationerna och
              avslag på propositionen.
            </seg>
          </u>
          <note n="3d27c0f6">
            I detta anförande instämde Max Andersson, Per Bolund, Mehmet
            Kaplan, Jan Lindholm och Peter Rådberg (alla mp).
          </note>
          <note type="speaker" n="cdd90083">
            Anf. 143 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-cc43314157e26dfc-8" n="96d22889">
            <seg n="b5e41d5d">
              Fru talman! Lage Rahm missförstod mig beträffande Tidningsutgivarna,
              Advokatsamfundet och andra utomordentliga organisationer i Sverige,
              vilkas röster ska komma in till riksdagen i form av remisser som
              vi ska titta mycket noga på, självklart. Men jag sade också att
              jag måste lyssna på landets högsta jurister i Lagrådet och väga
              de olika inläggen mot varandra. Det är vad riksdagen har att göra.
            </seg>
            <seg n="3cd40d13">
              Jag har stor respekt för de 13 forskare på olika ämnesområden
              som uttalade sig tvärsäkert, eller var mycket oroade, i en artikel
              i Dagens Nyheter. Det är helt klart att signalspaning rätt mycket
              handlar om matematik. Därmed inte givet att en matematiker kan
              mycket om signalspaning, om jag säger så. Det var ett intressant
              inlägg, men de hävdar bland annat att FRA kommer att veta mer
              om människorna än de själva vet. Det tycker jag är ett ganska
              absurt påstående, och i så måtto kan man säga att de inte har
              rätt.
            </seg>
            <seg n="9cf06cf5">
              Jag har i min hand den motion som Peter Eriksson skrivit under.
              Lage Rahm säger att det inte finns någon att-sats i motionen om
              att FRA-frågan ska öppnas igen. Det har han rätt i, men texten
              handlar om att man ger positioner, riktlinjer och inriktningar
              som man står bakom. Peter Eriksson säger: En annan allvarlig svaghet
              i den nya lagstiftningen är begränsningen av vilka myndigheter
              som får inrikta signalspaning.
            </seg>
            <seg n="b11822b2">
              Vad menar Peter Eriksson med det? Vill han att färre myndigheter
              än i dag ska inrikta signalspaningen eller vill han att fler,
              betydligt fler, ska göra det? Jag kan inte tolka det på annat
              sätt än att han sagt att det är en svaghet att det snävat in till
              att bara gälla tre, att det borde vara många fler. Menar Lage
              Rahm att Peter Eriksson inte menar vad han säger här?
            </seg>
          </u>
          <note type="speaker" n="81e4cebc">
            Anf. 144 LAGE RAHM (mp) replik:
          </note>
          <u who="lage_rahm_1a5db7" xml:id="i-f4742a332992ad8b-1" n="64bf2448">
            <seg n="72a30d2e">
              Fru talman! Jag kan börja med det sista och säga att Staffan
              Danielsson vet, precis som jag, att det som står där är en kompromiss
              och att det vi menar uttrycks i hemställanspunkterna där det framgår
              att vi vill riva upp FRA-lagen. Vidare menar vi att vi inte vill
              ha någon signalspaning i kabel över huvud taget. Därmed är det
              tydligt, och det är partilinjen.
            </seg>
            <seg n="11ce4097">
              Beträffande tidningsartikeln, som jag inte har läst och därför
              heller inte helt kan redogöra för, vill jag påpeka att när det
              gäller uppgifter om människor kan FRA absolut veta mer än de enskilda
              människorna. Vet Staffan Danielsson till exempel hur många mejl
              han i snitt skickar per dag under ett år? Det är en mycket enkel
              uppgift för FRA att ta fram om de har trafikdatan från detta.
              Jag vet inte hur många det är. Det finns alltså många olika typer
              av uppgifter, och att förlöjliga det tycker jag är alldeles onödigt.
            </seg>
            <seg n="f9488e23">
              Jag skulle vilja ställa ett par frågor till Staffan Danielsson.
              I mitt anförande påpekade jag att den så kallade domstolen av
              dem som kan detta egentligen inte anses vara en domstol. Jag undrar
              därför i vilken utsträckning regeringen tänkt på, tagit hänsyn
              till eller över huvud taget lyssnat på det som remissinstanserna
              skrivit. Vore det inte rimligt att inrätta en riktig domstol med
              överklagandemöjlighet, som flertalet remissinstanser som kan detta
              har föreslagit?
            </seg>
          </u>
          <note type="speaker" n="37dca091">
            Anf. 145 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-cc43314157e26dfc-9" n="96d22889">
            <seg n="17dee768">
              Fru talman! Det är en domstol. Sedan finns det även andra domstolar.
              Det är ett val man kan göra. Det blir svårt att få in den gravt
              hemliga informationsmassan i en vanlig tingsrätt. Det är helt
              enkelt det som är anledningen.
            </seg>
            <seg n="318ad49f">
              Det är intressant att höra Lage Rahm säga att motionen är en
              kompromiss. Brödtexten står då för Socialdemokraterna, men det
              är ingen att-sats, så det står för Miljöpartiet. Jag ska alltså
              tolka det så att Socialdemokraterna tycker att fler myndigheter
              ska få signalspana, och sedan får man ana sig till att Miljöpartiet
              är emot det genom att det inte är någon att-sats. Politiken fungerar
              nog inte så att man på partiledarnivå skriver mycket tydliga inriktningar
              i en motion och att en ledamot, här för Miljöpartiet, sedan tar
              avstånd från det. Och därmed menar inte Peter Eriksson det han
              menar. Anmärkningsvärt.
            </seg>
            <seg n="e08b05fa">
              Jag har svårt att förstå hur de rödgröna ska kunna samsas i en
              eventuell utredning, som jag dock hoppas inte blir av.
            </seg>
            <seg n="d5f30cbc">
              Lage Rahm ger ytterligare ett besked. Miljöpartiet vill tydligen
              inte ha någon signalspaning i tråd över landgränsen, det vill
              säga egentligen ingen signalspaning alls trots att de skrivit
              under en motion som säger att det behövs signalspaning exempelvis
              mot grova terrorhot, som endast går att hitta i tråden och inte
              finns i etern. Det var mycket intressant, Lage. Vi får diskutera
              vidare. Jag kan göra lite reklam för min blogg för dem som är
              intresserade.
            </seg>
          </u>
          <note type="speaker" n="05c07267">
            Anf. 146 LAGE RAHM (mp) replik:
          </note>
          <u who="lage_rahm_1a5db7" xml:id="i-f4742a332992ad8b-2" n="64bf2448">
            <seg n="0953ca1c">
              Fru talman! Jag har på intet sätt sagt att Peter Eriksson inte
              menar vad han menar. Däremot är det inte givet att Peter Eriksson
              menar det som Staffan Danielsson tycker att Peter Eriksson borde
              mena. Och det är en helt annan sak. Det är inte rimligt att Staffan
              Danielsson är den som har tolkningsföreträde till vad Peter Eriksson
              menar. Det är en fullständigt orimlig hållning och tolkning.
            </seg>
            <seg n="1630bdf5">
              Vad gäller det aktuella stycket menar vi att det visar att det
              är olyckligt att regeringen lämnat så dåligt underlag och att
              man kan ifrågasätta urvalet. Sedan kan man också diskutera om
              fler ska vara med där. I grunden kvarstår frågan vilken typ av
              signalspaning vi ska ha. Vi i Miljöpartiet vill inte att det ska
              vara någon signalspaning i kabel. Till skillnad från Staffan Danielsson
              vill jag påpeka att det faktiskt sker signalspaning som inte går
              via kabel, vilket det inte lät på Staffan Danielssons anförande.
            </seg>
            <seg n="41cd2990">
              Låt mig gå tillbaka till att det skulle vara omöjligt för andra
              domstolar att hantera denna fråga. Såvitt jag förstår menar de
              juridiska expertinstanser som tagit upp frågan att det inte alls
              är omöjligt för någon annan att ta sig an den. Det kan vara tingsrätt
              eller länsrätt; de har redan den typen av ärenden. Det är alltså
              fullt möjligt för dem att göra det. Att regeringen inte vill det
              är en helt annan sak.
            </seg>
            <seg n="c663c582">
              Slutligen tycker jag att det är tråkigt att Staffan Danielsson
              över huvud taget inte tog upp problemen med meddelarfriheten och
              källskyddet.
            </seg>
          </u>
          <note type="speaker" n="bfef11a5">
            Anf. 147 MEHMET KAPLAN (mp):
          </note>
          <u who="mehmet_kaplan_47809b" xml:id="i-0c52d0b2afff830e-0" n="66a87e20">
            <seg n="7cd089c0">
              Fru talman! Att gå upp så här pass sent i denna typ av debatt
              kan te sig lite onödigt. Problemet är att när flera av oppositionens
              frågor har stått oemotsagda och svaren lyst med sin frånvaro tycker
              jag att det är principiellt viktigt att lyfta upp några av frågorna
              och tillföra ytterligare andra som inte direkt har tagits upp.
            </seg>
            <seg n="05415c20">
              Egentligen är frågan om signalspaning och FRA ganska enkel. Ponera
              att FRA, som det påstås av alliansens företrädare, inte har så
              mycket att göra på grund av att etern är rätt så tom, att lite
              drygt 95 procent av informationen i dag inte går via etern som
              är fri.
            </seg>
            <seg n="37829009">
              Vi ponerar att den här situationen rådde för 2030 år sedan, att
              etern inte var full. FRA hade inte så mycket att göra. Vi hade
              inget Internet och inga sms. Vad är det då som händer enligt den
              logik som bland annat Moderaterna men också andra alliansföreträdare
              har fört fram i dag och tidigare? Vad skulle hända då? Vad skulle
              FRA göra? Skulle det vara ett alternativ att man skulle börja
              öppna brev bara för att kolla om det fanns någonting som var av
              intresse och som skulle kunna vara ett hot mot riket?
            </seg>
            <seg n="ed346996">
              Det tror inte jag. Det finns naturligtvis väldigt lite som talar
              för det i dag, men det är egentligen så enkelt att försöka blicka
              bakåt. Utan den teknikutveckling vi har haft fram till i dag,
              vad skulle FRA ha gjort då?
            </seg>
            <seg n="48282b40">
              Men om det inte fanns ett hot mot riket skulle man alltså snabbt
              stänga igen brevet och glömma vad man hade sett. Det är lite analogt.
              Kanske haltar beskrivningen. Problemet är att alliansens företrädare
              inte har kunnat göra det tydligt här i kammaren och inte heller
              för den mycket intresserade allmänheten. Det är där svaret behöver
              sökas, inte i alternativet, som statsrådet har tagit upp flera
              gånger här. Vad är oppositionens alternativ? Vi har en väldigt
              tydlig skrivning om att vi ska ha en utredning. Men problemet
              blir när man sitter vid makten och, som Anders Karlsson från Socialdemokraterna
              sade här, hela tiden försöker flytta över fokus på oppositionen,
              som om det var vi som bestämde.
            </seg>
            <seg n="792c126e">
              Vi har försökt göra det vi kan. Det finns utomparlamentariska
              krafter som har försökt göra det de kan. Det är mycket tack vare
              det vi har den här debatten, som jag tycker är väldigt nyanserad,
              detaljerad, djupgående och svarsavkrävande från oppositionens
              sida. Men från regeringens och alliansens sida lyser svaren med
              sin frånvaro.
            </seg>
            <seg n="4a59742f">
              Om man tittar lite närmare på vad de olika delarna av regeringsunderlaget
              för fram är det i viss mån en upprepning av tidigare debatter.
              Staffan Danielsson var med vid förra årets debatt. Jag tycker
              att det är väldigt intressant, för jag försöker följa vad mina
              riksdagskolleger skriver på olika bloggar och Twitter. När diskussionen
              om Centerpartiets öppenhetsmanifest kommer på tal blir det plötsligt
              lite svårt för Centerpartiets företrädare. Det står tydligt vilken
              inriktning man vill ha inte exakt hur man ska reglera signalspaning
              till exempel, vilket företrädarna väljer att hänvisa till, men
              mycket tydligt hur man ser på vårt samhälle. Det här var före
              valet 2006. Det är väldigt intressant, för det är ändå en varudeklaration.
              Vad var det som Centerpartiets väljare röstade på?
            </seg>
            <seg n="55280572">
              Öppenhetsmanifestet är väldigt tydligt, och jag ska här citera
              en av ett flertal punkter där. Om man bortser från att det är
              jag som miljöpartist som talar om detta och om man bortser från
              vad tidigare talare har sagt och vilken partibeteckning de har
              haft tror jag att det blir väldigt tydligt vad den här punkten
              beskriver.
            </seg>
            <seg n="b59dc4b6">
              Vi ser i dag ett tilltagande övervakningssamhälle. Det gäller
              exempelvis förslag om trafikdatalagring, rätt för Försvarets radioanstalt
              att signalspana på trådbunden kommunikation samt rätten att använda
              hemliga tvångsmedel i förebyggande syfte. Samtidigt ökar kameraövervakningen
              och registreringen av medborgarna. Vi blir alltmer övervakade
              i vardagen, vad vi handlar, vem vi ringer och var vi befinner
              oss registreras på olika sätt. Vänskapskretsar, matvanor och andra
              preferenser som borde vara privata blir mer eller mindre allmän
              egendom.
            </seg>
            <seg n="894e8b68">
              Vad anser allmänheten därute och i synnerhet väljarna som läste
              den här varudeklarationen för ett liberalt parti, som Centerpartiet
              utger sig för att vara, och lade sin röst på Centerpartiet? För
              visst var det så att det här var allvarligt menat? Eller skulle
              det här lika gärna kunna vara skrivet som ett öppenhetsmanifest
              från Miljöpartiets sida? Det låter väldigt likt de ord som vi
              brukar använda. Men det är Centerpartiet som är avsändare, och
              det är någonting som dessutom har vunnit laga kraft i form av
              ett förtroenderådsbeslut, tror jag det var. Man tyckte att det
              här var så pass bra och talande för Centerpartiets liberala ådra.
              Men ändå står vi här i dag, och det här låter inte alls som någonting
              som centerpartister säger.
            </seg>
            <seg n="6e10739b">
              Om man betraktar på vilket sätt olika tidigare utfästelser kan
              ställa till det för en är det naturligtvis viktigt att förstå
              att Centerpartiet inte är ensamt i dag. De sitter i en fyrpartiregering,
              och vi tre partier som samverkar i dag vet att det inte är det
              enklaste. Men Staffan Danielsson har sagt och skrivit på bland
              annat sin blogg att den ståndpunkt han har i dag inte är resultatet
              av en kompromiss, utan är Centerpartiets linje. Det förvånar mig
              med tanke på det här öppenhetsmanifestet och vad det i grunden
              har handlat om tidigare.
            </seg>
            <seg n="47348623">
              Jag vill ta upp en annan väldigt intressant del. Ni får ursäkta
              att jag tar upp just Centerpartiet, men det är väldigt tydligt
              att detta var deras ingång i valrörelsen. Den höga svansföringen
              var tydlig också under de första åren i regeringsställning. Det
              finns någonting som heter Centeruppropet, förvisso i dag kanske
              bara ett skal i form av en hemsida. Där står en tydlig fråga:
              Vill ni att samma integritetsskydd som gäller för papperspost,
              även ska gälla för elektronisk kommunikation (alltså det som brukar
              kallas för brevhemligheten)? Det är en öppen fråga. Mig veterligen
              är det bara någon eller några få från Centerpartiets riksdagsgrupp
              som har svarat på frågan. Det är väldigt intressant.
            </seg>
            <seg n="ae51cd5f">
              Jag vet eftersom jag sitter i justitieutskottet att den ledamot
              som sitter där håller väldigt högt på integritetsskyddet och rättssäkerheten.
              Nu var han föräldraledig förra gången vi debatterade den här frågan,
              men som en tidigare talare tog upp är det förvånansvärt få av
              de centerpartister som var här i kammaren och på ett väldigt duktigt
              och pedagogiskt sätt visade sin ståndpunkt som är här i dag. Det
              gäller Fredrick Federley och Annie Johansson, som ändå kan sägas
              vara fanbärare för den liberala ådran i partiet. Den som får klä
              skott är Staffan Danielsson. Jag har tidigare tagit upp frågan
              hur han förhåller sig till den här friska meningsparallellen om
              vad han tidigare tyckte och vad han tycker i dag.
            </seg>
            <seg n="39f5d4fd">
              En annan väldigt intressant fråga som jag vill lyfta fram, fru
              talman, handlar om vad ansvarigt statsråd pratade om tidigare.
              Det som gjorde mig allra mest förvånad över statsrådets anförande
              var sammanblandningen mellan en nödvändig reglering och ett utökande
              av FRA:s mandat. Är det så svårt att hålla dessa två bollar i
              luften å ena sidan att reglera någonting som är oreglerat, å andra
              sidan att utöka FRA:s mandat? Det verkar vara så för statsrådet,
              för jag fick ingen klarhet i hur det här skulle hanteras annars.
            </seg>
            <seg n="009511a8">
              Det är klart som korvspad att det är positivt om integritetskränkande
              verksamhet regleras på ett vettigt sätt. Det kan vi alla skriva
              under på. I en del anföranden här har man blandat ihop detta och
              hävdat att vi från oppositionens sida minsann inte vill reglera
              detta. Vi tycker att en parlamentarisk utredning är viktig, att
              det här lapptäcket, som det har blivit, och som så småningom ska
              bli lag senare i dag när vi röstar om det, faktiskt var värt en
              parlamentarisk utredning.
            </seg>
            <seg n="319d2749">
              Däremot är det inte lika självklart att det per automatik ska
              innebära ett utökat mandat. Det är två bollar. Man ska reglera
              något som är oreglerat, men man behöver inte ge det ett utökat
              mandat.
            </seg>
            <seg n="4f4b3ed9">
              Man kan se det som att FRA-lagen inte verkar vara något annat
              än att en svensk myndighet känner hur det bränner till när tidens
              gång håller på att göra den inte särskilt nödvändig längre och
              att man hanterar det på lite olika sätt.
            </seg>
            <seg n="2678261e">
              Generaldirektören var tidigare ute i frågan. Om man tittar för
              50 eller till och med för 15 år sedan låg den i teknikens framkant.
              Det är en myndighet som väldigt tydligt har behövts. Den hade
              en stor betydelse. Men vem vill vara med och avskaffa sig själv?
              Det kanske är svårt.
            </seg>
            <seg n="43d09cee">
              Regeringen kanske borde ha sett över detta innan den ett tag
              gav sig på Ekobrottsmyndigheten, som behandlas i det utskott jag
              är ledamot av. Den blev med nöd och näppe kvar mycket tack vare
              att oppositionen så kraftfullt spjärnade emot.
            </seg>
            <seg n="eaf1df45">
              Man höll på att lägga ned en myndighet som tjänar in sig själv,
              om uttrycket tillåts, men som också är oerhört viktig för det
              allmänna rättsmedvetandet när det gäller ekobrott och ekobrottslighet.
            </seg>
            <seg n="28faa862">
              I de kablar som FRA nu har fått tillgång till härjar inte bara
              några entusiastiska radioamatörer vid sidan av intressanta spaningsobjekt,
              som kanske var fallet tidigare. I dessa kablar går i dag majoriteten
              av det moderna samhällets civila kommunikation.
            </seg>
            <seg n="c71526e8">
              Det är därför att jämföra med buggning, som vi också har infört,
              eller sprättning av brev. Någon jämförelse med klassisk signalspaning
              är inte rimlig, tyvärr, kära alliansledamöter.
            </seg>
            <seg n="06bc7b5d">
              Att kalla det för signalspaning i den klassiska betydelsen är
              som att sätta upp buggningsmikrofoner på alla offentliga platser
              i Sverige och sedan försöka filtrera ut konversationer, på det
              sätt som min kollega Lage Rahm här tidigare tog upp, som ska vara
              intressanta för svensk säkerhet.
            </seg>
            <seg n="86107943">
              Fru talman! Jag vill med detta yrka bifall till våra reservationer.
            </seg>
          </u>
          <note n="508f67d1">
            I detta anförande instämde Max Andersson, Per Bolund, Jan Lindholm,
            Lage Rahm och Peter Rådberg (alla mp).
          </note>
          <note type="speaker" n="9c275f60">
            Anf. 148 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-cc43314157e26dfc-10" n="96d22889">
            <seg n="024c05df">
              Fru talman! Jag får tacka Mehmet Kaplan för att han väldigt korrekt
              citerar ur Centerns väldigt fina öppningsmanifest. Integriteten
              är trängd i dagens samhälle på de områden som redovisades, självklart
              inklusive FRA-signalspaningen. Det gäller att hålla emot så mycket
              som möjligt och stärka integriteten. Det jobbar och slåss vi för.
              Det tror jag att Mehmet Kaplan och jag är överens om.
            </seg>
            <seg n="c6223e3e">
              Frågan om signalspaningen handlar i hög grad om integritet. Jag
              instämmer i detta. Jag får hänvisa till hela mitt anförande som
              behandlade detta. Det är en plågsamt svår avvägning att avväga
              intrången på integriteten kontra landets säkerhet och att skydda
              medborgarna mot allvarliga yttre hot.
            </seg>
            <seg n="218c74f7">
              Vi sitter i regeringsställning. Vi har tvingats att ta ansvar
              för en sådan avvägning. Vi kunde ha landat i att det inte behövs
              någon signalspaning i tråd. Men när vi vägde ihop det och verkligen
              vägde in integriteten så mycket vi kunde kom vi ändå inte runt
              att det för landets säkerhet behövs signalspaning även i tråd.
            </seg>
            <seg n="fd7d17d6">
              Sedan har vi gjort allt för att hävda och stärka integritetsskyddet
              så långt som möjligt givet att man ändå accepterar signalspaningen.
              Där har Fredrick Federley och Annie Johansson betytt väldigt mycket
              i sin hårda kamp för att bygga in så mycket integritet som möjligt.
              Men vi accepterar för landets säkerhet att signalspaning i tråd
              behövs.
            </seg>
            <seg n="c4b351b0">
              Miljöpartiet och Mehmet Kaplan har säkert ett bra integritetsprogram.
              De har samma bekymmer. Er motion är skriven på ett sådant sätt
              att ska man kunna skydda landet mot grav terror och annat, vilket
              ni säger i motionen, och andra yttre hot mot landets säkerhet
              behövs det signalspaning i tråd.
            </seg>
            <seg n="622c988e">
              Menar ni alltså inte vad ni säger i motionen, vilket jag var
              inne på med Lage Rahm tidigare, något som är rätt anmärkningsvärt?
              Sedan tycker jag det också är lite ologiskt ifall ni är så tveksamma
              att ni vill ge många fler myndigheter rätt att inrätta signalspaning.
            </seg>
          </u>
          <note type="speaker" n="5097d42e">
            Anf. 149 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-0c52d0b2afff830e-1" n="66a87e20">
            <seg n="ab27bae1">
              Fru talman! Tack, Staffan Danielsson. Jag uppskattar uppriktigheten
              i anförandena. Det går inte att missuppfatta vad Staffan Danielsson
              vill i den här frågan.
            </seg>
            <seg n="30830af4">
              Vad jag förstår på dina argument är det ett kompromissande angående
              FRA men också tidigare Ipred. Centern hade nog inte kunnat fatta
              samma beslut utan alliansvännerna.
            </seg>
            <seg n="4698051d">
              Jag tycker att Lage Rahm väldigt tydligt svarar på de frågor
              som du tar upp. Däremot visar själva upprepningen, och Staffan
              Danielsson är inte den enda som har upprepat dessa frågor, på
              bräckligheten i argumentationen.
            </seg>
            <seg n="7581cf87">
              Man kan inte stå för det förslag som man faktiskt har lagt fram,
              som man tycker att man har en tillräcklig majoritet för i riksdagen
              och som man kommer att rösta igenom. I stället lyfter man fram
              oppositionens väldigt tydliga hemställanspunkt om att detta kommer
              att rivas upp och att vi kommer att tillsätta en utredning.
            </seg>
            <seg n="a2bcce3f">
              Det är lite lustigt. Den fråga som väcks i min tanke gäller någonting
              som jag försökt att följa upp för att se vad Staffan Danielsson
              svarat tidigare. Vad säger Staffan Danielsson om den statliga
              amerikanska rapport som har kommit fram till att den typ av data
              mining som FRA-lagen innebär i praktiken är helt värdelös gentemot
              terrorister?
            </seg>
            <seg n="d7e6dadc">
              Det är flera tidigare talare här i dag som har tagit upp frågan.
              Det lämnar ett närmast oändligt utrymme för så kallade falska
              positiva, de som råkar klibba fast vid detta utan egen förskyllan.
              Rapporten har för övrigt beställts av US Department of Homeland
              Security, det vill säga deras inrikesdepartement med ansvar för
              säkerheten. Den har levererats av The National Research Council,
              som också är en myndighet.
            </seg>
            <seg n="fef6d208">
              Jag vill fråga: Har vi bättre kunskap och större resurser här
              i Sverige än i USA?
            </seg>
          </u>
          <note type="speaker" n="e78ca368">
            Anf. 150 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-cc43314157e26dfc-11" n="96d22889">
            <seg n="15b1d32b">
              Fru talman! Det är säkert en intressant rapport. Jag har läst
              om den med intresse. Vi får se vad USA tar för action på grund
              av detta, om det lägger ned sin underrättelseinhämtning via signalspaning
              och jagar al-Qaida med brev eller någonting sådant. Vad vet jag.
              Vi vet ändå hur länder agerar. Jag citerade förut om detta.
            </seg>
            <seg n="6aa4aede">
              Centerpartiets öppenhetsmanifest lyfter fram integriteten väldigt
              starkt. Vi brinner för integriteten, och jag brinner för detta.
              Den behöver stärkas och hävdas på alla områden i samhället. Men
              Centerpartiets öppenhetsmanifest vägde inte av den svåra frågan.
            </seg>
            <seg n="a642267a">
              Det handlar om att skydda integriteten kontra vad vi behöver
              göra för att skydda landet och medborgarna mot allvarliga yttre
              säkerhetshot. Vi kom fram till att vi tyvärr måste acceptera underrättelseinhämtning
              i mycket strängt kontrollerade former genom signalspaning även
              i tråd i en svår avvägning mellan integriteten och landets säkerhet.
            </seg>
            <seg n="a8b5fde0">
              Om man har accepterat för telekommunikationer att man under sträng
              kontroll kan signalspana i kabel över landgränsen vad gäller utländska
              förhållanden i nästan enbart internationell teletrafik, då kan
              man heller inte skriva under på att det ska vara samma hemlighet
              för telekommunikation som för brev. Då kan man inte acceptera
              signalspaning i tråd. Så enkelt är det med det.
            </seg>
            <seg n="ddbd247f">
              Jag har stor respekt för Centeruppropet och för deras ambition
              här. Jag sitter i riksdagen och ska vara ett redskap för medborgarna
              och verkligen lyssna på dem. Men vi har också ett ansvar här i
              riksdagen för att fatta beslut och ta ansvar. Människornas integritet
              är jätteviktig. Men det är också, Mehmet Kaplan, landets säkerhet.
            </seg>
          </u>
          <note type="speaker" n="09da4cbb">
            Anf. 151 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-0c52d0b2afff830e-2" n="66a87e20">
            <seg n="95580da9">
              Fru talman! Det är just tvärtomspråket som är en del av problemet.
              Det är ett nyspråk där vi byter ordens egentliga innebörd. I och
              för sig är det inte konstigt när det kommer från en centerpartist.
              I gruppen finns det partikamrater som har motionerat om att i
              frihetens namn ska man förbjuda kvinnor att klä sig som de vill
              på offentliga gator och torg.
            </seg>
            <seg n="7aa8a369">
              Men om vi tittar till själva grunden för hur det har hanterats
              i den föregående debatten är det lätt att hitta väldigt vackra
              formuleringar från bland annat centerpartister. Till exempel citerades
              Benjamin Franklin, och han lär ha sagt: Den som ger upp lite frihet
              för att vinna lite säkerhet kommer att mista båda. Den typen av
              formuleringar tror jag tyvärr att man har glömt bort nu för tiden.
              Det är någonting som i alla fall vi från Miljöpartiet är väldigt
              ledsna över.
            </seg>
            <seg n="9a82590e">
              Denna debatt visar också vilken bräcklig tråd vår demokrati och
              vår yttrandefrihet hänger på. Den bräckliga tråden kommer vi från
              Miljöpartiets sida alltid att vara beredda att tvinna lite extra
              på, för utan den tror jag att vår frihet blir fråntagen oss. Det
              har inte vare sig du, Staffan Danielsson, eller jag råd med.
            </seg>
          </u>
          <note type="speaker" n="4f1dc170">
            Anf. 152 KALLE LARSSON (v):
          </note>
          <u who="kalle_larsson_7fdd7a" xml:id="i-4dee8676bc8e1d6f-0" n="ef183867">
            <seg n="80e4dd34">
              Fru talman! Jag hoppas att ni hörde citatet av Benjamin Franklin
              i replikskiftet: Ett samhälle som ger upp lite frihet för att
              vinna lite säkerhet förtjänar varken eller och kommer att förlora
              bägge. Ha det i åtanke när ni lyssnar på den här debatten! Ha
              det i åtanke när ni om en liten stund ska trycka på knapparna
              i den omröstning som stundar!
            </seg>
            <seg n="bf0d95a4">
              Det som nu sker på bred front och inom många samhällssektorer
              är begränsningar och inskränkningar, ett betrampande av den personliga
              integriteten. Ipredlagen är ett exempel, FRA-lagstiftningen som
              vi i dag diskuterar ett annat, datalagringsdirektivet ett tredje
              och kameraövervakning en masse runt om i landet ett fjärde.
            </seg>
            <seg n="e59cc04b">
              Det här är en utveckling som någon måste säga stopp för någon
              gång. Vi försöker göra det, inte därför att varje enskilt exempel
              på inskränkningen inte går att motivera, för det gör det ofta
              väldigt ofta med hänvisning till mer eller mindre vaga hot om
              terrorism, våld och mörker. Men vilken utveckling vi är på väg
              emot måste man också förmå att se. Vad blir framtidens samhälle
              om vi varje gång accepterar att den personliga integriteten sätts
              på undantag? Det blir ett samhälle som förmodligen ingen här inne
              vill leva i.
            </seg>
            <seg n="04d707a2">
              Det är den varningen vi i dag sänder till er. Det är den varningen
              vi sänder för att markera var vi står i fråga om personlig integritet
              kontra övervakning.
            </seg>
            <seg n="61924fd3">
              Fru talman! Det huvudsakliga motivet för den här lagstiftningen
              tycks vara ett terroristhot. Hade försvarsministern varit seriöst
              intresserad av att försöka göra någonting åt terroristhot mot
              Sverige kunde man ju börja med att inte ockupera andra länder
              och ge dem näring för terroristaktioner mot Sverige, satsa på
              andra insatser från Sveriges sida, på bistånd, på utveckling och
              på dialog, inte på vapen och militärresurser. Det finns en annan
              väg att välja också i det avseendet, men den väljer man förstås
              inte att tala om. I stället ska den personliga integriteten begränsas
              därför att vi hotas av en terrorism som vi själva genom svenska
              insatser utomlands ibland är med och göder.
            </seg>
            <seg n="adc4636f">
              Fru talman! Varför skulle andra länders befolkningar och människor
              i andra länder ha en integritet som är mindre skyddsvärd än svenska
              medborgares? Den frågan måste ställas, för här har försvaret för
              lagstiftningen hela tiden varit: Vi ska inte lyssna på trafik
              inom Sverige. Varför skulle andra länders medborgare vara mindre
              skyddsvärda när det gäller integriteten? Den frågan är obesvarad.
            </seg>
            <seg n="502ddb50">
              Fru talman! Det börjar bli dags att avrunda och sammanfatta den
              här debatten. Än så länge är det ett ganska förvirrat försvar
              för den här lagstiftningen som vi har fått höra. Någon tycker
              att det här är en plågsam balansgång. En annan tycker att det
              är väldigt enkelt. Någon tycker att vi från oppositionens sida
              vill gå längre än vad alliansen vill göra när det gäller att utveckla
              FRA-lagstiftningen. En annan säger att vi inte vill ha någon lag
              alls.
            </seg>
            <seg n="b2b6d2a1">
              Ni har ju inte ens bestämt er för vad det är ni kritiserar. Det
              är betecknande. Det ni borde göra är att träda i försvarsposition
              för en lagstiftning som kränker den personliga integriteten. Men
              i stället visar ni upp ett slags förvirrat försvar, som ni inte
              ens har samordnat sinsemellan.
            </seg>
            <seg n="25f04576">
              Hela 40 förändringar har man gjort på en lagstiftning som man
              från början tyckte var alldeles utmärkt. Det säger någonting om
              förvirringen i beredningen av den här frågan.
            </seg>
            <seg n="2bb1639d">
              Fru talman! Det vi har att ta ställning till om en stund är inte
              särskilt komplicerat. Det står mellan två olika alternativ. Regeringen
              vill genomföra FRA-lagstiftningen. Oppositionen vill inte ha FRA-lagen,
              utan vi vill riva upp den. Hur svårt kan det vara att inse var
              den skiljelinjen går? Vi vet var vi står.
            </seg>
          </u>
          <note type="speaker" n="44052494">
            Anf. 153 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-cc43314157e26dfc-12" n="96d22889">
            <seg n="baf1857c">
              Fru talman! Kalle Larsson talar väldigt väl om vikten av integritet
              i ett samhälle, och vi är överens om det.
            </seg>
            <seg n="5f127897">
              Kalle Larsson är medlem i Vänsterpartiet och var en gång i tiden
              säkert medlem i Vänsterpartiet kommunisterna. Kalle Larsson talar
              om ett samhälle som hotar integriteten. Det är ett samhälle som
              ingen här inne vill leva i men som Kalle Larssons parti har gedigna
              erfarenheter från att besöka och resonera med under decennier
              av förtryck. Jag tycker att det är väldigt bra att Vänsterpartiet
              har lagt om kurs totalt och nu står upp för det som ni tidigare
              gärna samarbetade med.
            </seg>
            <seg n="641555ce">
              För medborgarna i Sverige blir det nu en trovärdighetsfråga.
              Det är komplicerat och svårt. Vi är överens om ett försvar, men
              hur starkt ska det vara och hur mycket underrättelser ska vi få
              inhämta? Det är oerhört viktigt. Antingen litar man på alliansen,
              som har en liberal grundsyn, som har byggt in skydd, eller också
              litar man på Vänsterpartiet.
            </seg>
          </u>
          <note type="speaker" n="98fcf66f">
            Anf. 154 KALLE LARSSON (v) replik:
          </note>
          <u who="kalle_larsson_7fdd7a" xml:id="i-4dee8676bc8e1d6f-1" n="ef183867">
            <seg n="46cf84aa">
              Fru talman! Jag är lite osäker på var jag ska börja för jag hörde
              inte någon fråga, knappt ens en invändning. Möjligen hörde jag
              någonting sägas om Sovjet. Jag tror att huvudpoängen var att klistra
              något slags gammal öststatsbeteckning på Vänsterpartiet och på
              mig personligen.
            </seg>
            <seg n="21bf467a">
              Men det är ju inte jag som här tar steg i riktning mot ett övervakningssamhälle.
              Det är ju Staffan Danielsson som här försvarar en lagstiftning
              som tar ett steg i riktning mot det övervakningssamhälle som vi
              alla påstår oss vilja bekämpa. Det där klistrandet av något slags
              sovjetretorik gentemot mig faller på sin egen orimlighet.
            </seg>
            <seg n="4f91f85e">
              Snarare är det tvärtom, som Alice Åström uttryckte det i den
              ursprungliga FRA-debatten: Vi har lärt av historien. Vi är fullt
              medvetna om att mänskliga rättigheter är okränkbara överallt,
              att den personliga integriteten är en självklarhet och att den
              ska gälla för varje enskild medborgare.
            </seg>
            <seg n="efbc50d8">
              Men vad har ni lärt av historien? Har ni lärt er att övervakning
              är nödvändig för att man ska garantera trygghet? Har ni lärt er
              att man måste övervaka sina grannar, sina vänner på arbetsplatsen
              och sina kolleger i riksdagen? Eller vad är det egentligen för
              slutsatser man ska dra av er historiesyn?
            </seg>
            <seg n="8ec69d42">
              Staffan Danielsson säger att vi är överens om behovet av personlig
              integritet. Det är vi ju inte alls. Det är vad Staffan Danielsson
              påstår därför att han här i riksdagen inte vill framstå som en
              av de personer som om bara några minuter kommer att trampa på
              den personliga integriteten till förmån för ett vagt terroristhot,
              som de inte ens kan precisera, annat än att säga: Det finns ett
              hot, men vi kan inte säga vilket av hänsyn till rikets säkerhet.
            </seg>
            <seg n="21e90a65">
              Fru talman! Det är inte jag som är svaret skyldig på om man vill
              ha det som i Sovjet. Det är Staffan Danielsson.
            </seg>
          </u>
          <note type="speaker" n="e460d843">
            Anf. 155 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-cc43314157e26dfc-13" n="96d22889">
            <seg n="297e29ab">
              Fru talman! Jag fick väl sagt det jag ville säga i den första
              repliken även om jag inte hade någon fråga. Kalle Larsson kanske
              misstänkliggör mig lite, och jag kanske misstänkliggjorde Kalle
              Larsson lite förut. Historiskt sett har jag en poäng. Nu har Vänsterpartiet
              ändrat sig, och det är jättebra.
            </seg>
            <seg n="374753b6">
              Jag kan ge Kalle Larsson rätt i en annan sak också, och det är
              att nästan all spaning handlar om internationell teletrafik. Jag
              håller med om att det är människor som kommunicerar där också,
              och även de har en integritet. Det är alltså en relevant fråga
              att ställa även om det inte har varit hett i den svenska debatten,
              för där har det handlat om svenskars kommunikation.
            </seg>
            <seg n="91244f49">
              En militärmakt någonstans omkring oss som kommunicerar i internationell
              teletrafik har självklart också en integritet. Men jag kan nog
              ändå tycka att det är riktigt, enligt den bedömning som har gjorts,
              att det vi framför allt riktar in oss på är integriteten när FRA:s
              spaning någon gång kan handla om kommunikation mellan någon som
              sysslar med allvarliga säkerhetshot i utlandet och kontakter i
              Sverige som finns i samma härad.
            </seg>
          </u>
          <note type="speaker" n="dfa52dee">
            Anf. 156 KALLE LARSSON (v) replik:
          </note>
          <u who="kalle_larsson_7fdd7a" xml:id="i-4dee8676bc8e1d6f-2" n="ef183867">
            <seg n="3dcae4a1">
              Fru talman! Återigen är jag lite osäker på vad frågan var. Nu
              får jag ett antal instämmanden, och det välkomnar jag. Staffan
              Danielsson instämmer i mycket av det jag säger men drar slutsatsen
              att vi ska göra precis tvärtom.
            </seg>
            <seg n="60de6e9a">
              Det är en argumentation som kanske går hem i Centerpartiet, men
              den går inte hem i riksdagens kammare. Här får du skärpa argumentationen
              lite om du ska försöka framstå som åtminstone logisk och stringent,
              för det är du icke i detta ögonblick.
            </seg>
            <seg n="b16013fb">
              Jag misstänkliggjorde inte Staffan Danielsson. Jag sade nog som
              det var, att Staffan Danielsson är den som står för en lagstiftning
              som faktiskt kommer att kränka den personliga integriteten. Det
              är inget misstänkliggörande.
            </seg>
            <seg n="ad7d0ace">
              Staffan Danielsson kallar det själv för en plågsam balansgång
              och erkänner därmed att han är inne i en balansgång mellan å ena
              sidan säkerhet och å andra sidan personlig integritet.
            </seg>
            <seg n="fe94f778">
              Jag är inte säker, men jag tror att även Staffan Danielsson har
              varit utomlands. Är man utomlands korresponderar man ibland med
              e-post, kanske också hem. Då ska man granskas. Internationell
              trafik ska granskas. Det som går över gränsen ska granskas. Då
              blir Staffan Danielsson plötsligt en person som ska granskas när
              han är i utlandet.
            </seg>
            <seg n="be22f046">
              Jag var i Norge förra veckan. Jag skickade lite e-postmeddelanden;
              det ska jag erkänna. De gick över gränsen. Därför ska jag granskas.
            </seg>
            <seg n="58bca829">
              Varför skulle medborgare eller vi svenskar som befinner oss i
              utlandet när vi kommunicerar vi reser ändå utomlands emellanåt
              vara ett större hot mot svensk säkerhet än de som finns inne i
              landet?
            </seg>
            <seg n="49911afc">
              Jag ska inte ställa någon fråga, men jag noterar att man aldrig
              tar den huvudsakliga uppgiften på något som helst allvar, att
              bekämpa grogrunden för det hot man påstår sig se, att bekämpa
              grogrunden för den terrorism som växer fram, att bekämpa den fattigdom,
              den desperation och den frustration som växer överallt i världen.
              Nej, där göder denna regering i stället det man påstår sig vilja
              bekämpa.
            </seg>
          </u>
          <note type="speaker" n="cb97bd87">
            Anf. 157 GÖRAN THINGWALL (m):
          </note>
          <u who="unknown" xml:id="i-24efd3e77ea4f70f-0" n="7256e51b">
            <seg n="84b20f14">
              Fru talman! FRA-lagen har nu stötts och blötts under en väldigt
              lång tid, vilket i sig inte är helt fel då personlig integritet
              är mycket viktig.
            </seg>
            <seg n="602621ff">
              Oppositionen kräver nu en parlamentarisk utredning, vilket jag
              tycker är bra det är ett instrument som riksdagen använder sig
              alldeles för lite av. Men ni skulle naturligtvis ha tillsatt en
              sådan när ni hade regeringsmakten.
            </seg>
            <seg n="18303758">
              Jag måste också säga att alliansen hade en möjlighet att tillsätta
              en parlamentarisk utredning efter tillträdet 2006, men man missade
              tyvärr detta. Det var synd.
            </seg>
            <seg n="40315203">
              När det gäller frågor som rör rikets säkerhet, fru talman, ska
              naturligtvis blocköverskridande lösningar tas fram. Riksdagen
              måste skärpa sig och inte göra allt till partipolitik.
            </seg>
            <seg n="6cb38544">
              Vad som är positivt med FRA-lagen är att den aldrig har varit
              huggen i sten från voteringsögonblicket. Ett stort antal ändringar
              och tillägg har gjorts, och vi ser i dag ett antal ytterligare.
            </seg>
            <seg n="2899cb8a">
              Fru talman! Jag tar detta till intäkt för att regeringen är lyhörd
              för riksdagen och påminner därför än en gång om det integritetskränkande
              i lagen om ersättningsetablering för vissa privata vårdgivare
              där ej avidentifierad patientjournal kan utkrävas av landstingstjänsteman
              för att kontrollera läkaren och besöket.
            </seg>
            <seg n="eceb913b">
              Ett mer flagrant tillvägagångssätt när det gäller en integritetskränkande
              handling får man leta efter. FRA, fru talman, skulle med största
              sannolikhet aldrig komma på tanken att utföra ett integritetsbrott
              så uppenbart som denna lag möjliggör.
            </seg>
            <seg n="faccc780">
              När vi kräver vattentäta skott för den personliga integriteten
              i FRA-lagen måste vi självfallet göra detsamma när det gäller
              patienters integritet i sjukvården. Allt annat är otänkbart, fru
              talman.
            </seg>
            <seg n="f5bfba60">
              Jag uppmanar därför regeringen att snarast komma med en tilläggsproposition
              till nämnda lag innehållande ett integritetsstärkande skydd för
              patienter. Journaler ska givetvis vara avidentifierade när de
              lämnar en mottagning.
            </seg>
            <seg n="1558f60d">
              Avslutningsvis, fru talman, är signalspaning en garanti för ett
              lands säkerhet, oberoende och frihet. En borgerlig regering borde
              ävenledes vara en garanti för valfrihet och på så sätt exempelvis
              ge nationella taxan i sjukvården fullt ut en chans att leva vidare.
            </seg>
          </u>
          <note type="speaker" n="77a62a18">
            Anf. 158 MAX ANDERSSON (mp):
          </note>
          <u who="max_andersson_e19a12" xml:id="i-a403919bb5525739-0" n="b33b8d2a">
            <seg n="e0d661a3">
              Fru talman! Vi lever i en tid då den tekniska utvecklingen och
              möjligheten att övervaka människor går framåt med stormsteg.
            </seg>
            <seg n="4b43f32d">
              Om vi inte aktivt tar strid för rätten till ett privatliv kommer
              vi att förlora den.
            </seg>
            <seg n="c5050b1e">
              Det har sagts väldigt mycket om FRA-lagen här i dag. En del har
              varit rent felaktigt. En del har varit förståeliga misstag.
            </seg>
            <seg n="a801739f">
              Jag kan exempelvis säga att det, när man hör företrädare för
              allianspartierna påstå att svenska medborgare inte ska avlyssnas
              med den här lagen, rör sig om felaktigheter.
            </seg>
            <seg n="d6f0c0a8">
              Tvärsäkra påståenden om att det som ska filtreras bara är en
              liten del av kommunikationen känns oseriösa. Jag skulle vilja
              se dem rejält underbyggda innan jag accepterar dem.
            </seg>
            <seg n="fab79f20">
              Det har till och med påståtts att FRA-lagen är ett försvar för
              den personliga integriteten. Jag tror nog att alla förstår att
              den här möjligheten att massavlyssna inte är ett försvar för integriteten.
              Den undergräver rätten till ett privatliv.
            </seg>
            <seg n="d98ee355">
              Det har också sagts och det stämmer att det finns lagar som ska
              förhindra att möjligheten att massavlyssna missbrukas, och det
              är bra. De lagarna har blivit lite bättre nu, tack vare ett antal
              ledamöters hårda insatser, delvis centerpartistiska ledamöters,
              får man väl säga.
            </seg>
            <seg n="10e07d9f">
              Men vi ska väl ändå inte vara totalt blinda för historien. Vi
              ska inte vara totalt blinda för hur samhället ser ut.
            </seg>
            <seg n="12018bd2">
              Vi vet alla att de lagar som skulle ha förhindrat att IB i Sverige
              begick övergrepp mot enskilda människor inte följdes. Vi vet alla
              att lagar tenderar att brytas av människor när de tycker att det
              är bekvämt. Vi vet alla att politiker inte nödvändigtvis är goda
              bara för att de har blivit folkvalda.
            </seg>
            <seg n="4c67ac6c">
              I ett annat land har det funnits politiker som Nixon, som monterat
              in avlyssningsutrustning i konkurrerande partiers partilokaler.
              Det har vi mig veterligt aldrig haft i Sverige. Men det är någonting
              man ändå bör tänka på innan man säger att vi för all framtid ska
              ha möjligheter att avlyssna all e-postkommunikation.
            </seg>
            <seg n="6ef10036">
              Jag tror inte att Fredrik Reinfeldt skulle vilja skapa ett övervakningssamhälle
              där alla människors e-post analyseras för att man ska kunna påverka,
              för att man ska kunna leta reda på vilka som är oppositionella,
              för att man ska komma åt dem som läcker och motsätter sig. Jag
              tror inte att det är det som alliansen vill. Det är över huvud
              taget inte det som alliansen vill.
            </seg>
            <seg n="c7891199">
              Men om man inte avskaffar FRA-lagen i dag kommer den att träda
              i kraft, och om inte FRA-lagen avskaffas genom att folk röstar
              på de partier som vill avskaffa den i nästa val kommer den att
              ligga kvar. Det är nu och nästa år som vi har chansen att få bort
              den.
            </seg>
            <seg n="d75f7f37">
              Massavlyssning är fel. Det är inte ett sådant samhälle som vi
              ska bygga.
            </seg>
          </u>
          <note n="35d9f6f2">
            I detta anförande instämde Esabelle Dingizian, Mehmet Kaplan,
            Jan Lindholm, Lage Rahm och Peter Rådberg (alla mp).
          </note>
          <note type="speaker" n="1fcc0c92">
            Anf. 159 CAMILLA LINDBERG (fp):
          </note>
          <u who="camilla_lindberg_d1e6dd" xml:id="i-73a83297342edfae-0" n="fa933053">
            <seg n="1e40e38f">
              Fru talman! Att tycka rätt är inte alltid så lätt. Det vet jag.
              Jag tänkte tacka ministern, men han är tydligen ute på en liten
              promenad. Jag vill tacka folk från departementet. Ni har haft
              tålamod med mig det senaste året när jag har ringt, ibland fredagskvällar
              och måndagsmorgnar, och haft ångest över beslut.
            </seg>
            <seg n="3cf01001">
              Som sagt, att tycka rätt är inte alltid lätt. Jag vet verkligen
              det. Jag tycker att vi har kommit långt. Jag är glad över att
              jag har en sådan ödmjuk minister och en ödmjuk regering som lyssnade
              på oss kritiker för ett år sedan. Det är ganska ovanligt.
            </seg>
            <seg n="5af24a5f">
              Mycket har gjorts bra. Det vill jag verkligen säga. De som säger
              att förbättringarna är minimala tycker jag förringar hela saken.
              Jag tycker att det har skett stora och bra förbättringar.
            </seg>
            <seg n="b73b7658">
              Men någonstans har jag kommit till slutsatsen att jag trots alla
              mina samtal, sms och möten med ministern inte känner mig hundraprocentigt
              säker. Jag tycker att mycket är bra, men det finns frågor kvar
              som jag kanske aldrig kan få svar på. Det kanske inte hjälper
              att vi velar ett år till. Vi kanske kommer till vägs ände någonstans.
              Vi kanske inte kommer överens. Jag kanske inte kan få som jag
              vill hela tiden.
            </seg>
            <seg n="910c8853">
              Det senaste året har vi pratat mycket om integritet och inte
              minst i dag. Ni har stått här i fem timmar och pratat om integritet.
              Men integritet handlar också om integritet för mig som ledamot,
              att jag får ha integritet att avvika och tycka som jag och mina
              väljare vill.
            </seg>
            <seg n="ff0ec1b0">
              Jag vill bara klargöra att jag har förklarat för min partigrupp
              och de flesta här, tror jag, att jag är tacksam för de förbättringar
              som har gjorts och stolt över att vi har åstadkommit det. Men
              jag kommer att trycka Avstår i dag.
            </seg>
          </u>
          <note type="speaker" n="eb72de25">
            Anf. 160 EVA-LENA JANSSON (s):
          </note>
          <u who="eva-lena_jansson_29fd87" xml:id="i-f8ede0a334f71607-0" n="7aa804a5">
            <seg n="40fc0325">
              Fru talman! Med de orden från Camilla Lindberg skulle jag känna
              att det vore viktigt att flera borgerliga ledamöter övervägde
              saken. I dag har vi hört förslag från mina partikamrater om en
              parlamentarisk utredning och vikten av den.
            </seg>
            <seg n="63554d1c">
              Advokatsamfundet har pekat på argument mot lagstiftningen. Man
              säger att hela lagstiftningsprocessen har varit egendomlig. Promemorian
              som ligger till grund för lagstiftningen saknar erforderliga analyser
              och överväganden. Den tillgodoser inte alla rättssäkerhetskrav
              och skydd för personlig integritet, och den blir inte effektiv.
            </seg>
            <seg n="d4db70c8">
              Det är ganska starka ord. Riv upp! Gör om! Gör rätt! Det har
              Socialdemokraterna sagt flera gånger tillsammans med de andra
              rödgröna partierna. Jag vädjar till de borgerliga ledamöter som
              tror sig vilja ha en effektiv FRA-lag att trycka på Avstår eller
              att rösta nej till den här lagen.
            </seg>
          </u>
          <note n="d9dc9ad1">
            Överläggningen var härmed avslutad.
          </note>
          <note n="e7adf00a">
            Beslut
          </note>
          <note n="b23c8c90">
            Punkt 1
          </note>
          <note n="655f76b2">
            Punkt 2
          </note>
          <note n="874a9193">
            9 § Pensionsmyndigheten och dess verksamhet
          </note>
          <note n="dd342618">
            Föredrogs
          </note>
          <note n="6499b77f">
            Andre vice talmannen konstaterade att ingen talare var anmäld.
          </note>
          <note n="ca67b78a">
            10 § Utjämnat värde för buffertfonden vid beräkning av balanstalet
          </note>
          <note n="dd342618">
            Föredrogs
          </note>
          <note type="speaker" n="3ba15965">
            Anf. 161 KALLE LARSSON (v):
          </note>
          <u who="kalle_larsson_7fdd7a" xml:id="i-4dee8676bc8e1d6f-3" n="ef183867">
            <seg n="5f5d7745">
              Fru talman! Riv upp, gör om, gör rätt. Det är slagord som kanske
              framför allt har kännetecknat den debatt vi har haft om FRA-lagstiftningen.
              Men den skulle lika gärna kunna gälla den här debatten, för när
              vi nu går in på en diskussion om det svenska pensionssystemet
              är det precis det som borde göras. Det finns så pass stora systemfel
              i det svenska pensionssystemet att det behöver göras om, och det
              behöver göras om ordentligt.
            </seg>
            <seg n="e98fd8cb">
              Vi vet, fru talman, att välfärden i Sverige har byggts upp av
              de kvinnor och män som i dag är pensionärer. Då borde det på något
              vis vara självklart att de har rätt till en ekonomiskt tryggad
              ålderdom. Men det pensionssystem vi har i dag berövar tyvärr många
              äldre möjligheten till ett värdigt liv, och det är därför systemet
              i grunden behöver förändras.
            </seg>
            <seg n="86895c59">
              Vi minns, i vart fall vi som tillhör arbetarrörelsen, hur den
              gamla striden om ATP-systemet växte fram och hur parollen för
              detta var: Gärna medalj men först en rejäl pension.
            </seg>
            <seg n="079dadde">
              Det är klart att man över tid måste förändra ett system. Det
              är naturligt och självklart, men frågan är med vilka utgångspunkter
              och mot vilken bakgrund man gör sådana förändringar. När det pensionssystem
              vi nu lever med infördes bröt det med de solidariska och kollektiva
              principer som ett pensionssystem behöver bygga på. Vi ser också
              hur många av dem som är unga i dag kommer att drabbas av pensionssystemet
              när de pensioneras själva.
            </seg>
            <seg n="0d7d31c0">
              Jag ska säga det tydligt: Vi är för en långsiktig pensionspolitik.
              Vi ser gärna breda överenskommelser. Det finns ibland en misstanke
              om att vi skulle vilja göra precis som vi själva vill i alla lägen.
              Det tror jag visserligen gäller för samtliga personer och partier
              i denna kammare helst skulle man vilja ha sin egen vilja igenom.
              Men vi är väl medvetna om att vi också behöver kompromissa med
              andra för att i viktiga välfärdsstrukturer få hållbara lösningar
              över tid. Dessa lösningar måste dock vara hållbara för de människor
              som berörs av systemen. Det pensionssystem vi i dag har är icke
              ett sådant hållbart system.
            </seg>
            <seg n="2c15b511">
              Vi vet mycket väl att det är den politik som den nuvarande högerregeringen
              för som bär en stor del av ansvaret för att pensionärer behandlas
              så illa som de gör i dagens Sverige. Det finns ingen tvekan på
              den punkten. När man inte gör mer åt arbetslösheten skapar man
              problem för morgondagens pensionärer. När man gör nedskärningar
              i välfärden drabbar det pensionärer såväl som andra medborgare.
              Den orättvisa straffbeskattning av pensionärer som får fortsätta
              är enligt vår uppfattning skandalös.
            </seg>
            <seg n="b0a5983e">
              På de här områdena, att vi vill bryta med högerpolitiken, göra
              helt andra insatser för att ge människor rätt till arbete och
              skapa ett rättvist skattesystem där man inte skiljer på löntagare
              och pensionärer, där är vi i oppositionen överens.
            </seg>
            <seg n="baa279e7">
              Fru talman! Man ska veta att pensionärerna sedan 90-talet har
              förlorat ungefär 40 procent i ekonomisk standard i jämförelse
              med löntagare. 40 procent! Det är ingen liten skillnad som man
              har åstadkommit, utan det är en väldigt betydande skillnad som
              märks för många pensionärer i deras vardag. Vi har i vår budgetmotion
              som vi kommer att återkomma till i en kommande debatt här i kammaren
              gjort en rad olika insatser för att försöka stärka pensionärernas
              ekonomiska situation.
            </seg>
            <seg n="5e574555">
              Men den debatt vi i dag har handlar i första hand om att man
              nu gör små justeringar i pensionssystemet. Låt mig därför väldigt
              kort säga vad systembristerna handlar om. Vi menar att den livsinkomstprincip
              som i dag används för intjänande av pension är orimlig. Vi menar
              också att det är helt orimligt att spela på börsen med pensionärernas
              pengar. Vi måste ha andra intjänanderegler. Vi måste sluta spela
              på börsen med pensionärernas pengar. Det är två grundläggande
              förändringar vi skulle vilja se.
            </seg>
            <seg n="3de46c8d">
              För det tredje, och det är det vi nu ska diskutera, är det dags
              att ta politiskt ansvar för hur systemet fungerar. Ni som följer
              debatten och har kunskap om pensionssystemets konstruktion vet
              att det finns en inbyggd mekanism som kallas balansering. Det
              är en broms i systemet som innebär att om man får in för lite
              pengar i systemet så sänks pensionen automatiskt utan att det
              fattas några politiska beslut.
            </seg>
            <seg n="3d8fa09a">
              Precis så är det nu. Pensionerna kommer att sänkas utan att det
              har fattats några politiska beslut om detta, utan att det har
              funnits någon majoritet för att det är precis så det ska gå till.
              Systemet ska reglera sig självt. Tänk vilken dröm för icke ansvarstagande
              politiker, system som ordnar sig själva, som reglerar sig själva.
              Man behöver inte ens ta ansvar.
            </seg>
            <seg n="acf96ac2">
              Det finns ändå ett problem för de partier som står bakom den
              här pensionsöverenskommelsen. Det är att nu när bromsen i systemet
              slår till är det snart val. Det är ju inte särskilt kul att gå
              till val och stå bakom en politik som sänker pensionen för pensionärerna
              med 400500 kronor i månaden, vilket det handlar om.
            </seg>
            <seg n="2ccf5db9">
              Man har då från de fem partier som står bakom pensionsöverenskommelsen
              försökt att göra något åt detta. I en mening ska jag ge er ett
              erkännande, det är ju att ta ett visst politiskt ansvar för systemet.
              På det viset är det bra. Man går in och försöker göra någonting
              för att rätta till problemet.
            </seg>
            <seg n="1a308f92">
              Då kan vi ju diskutera vad det är som görs. Det som görs är att
              man helt enkelt skjuter delar av sänkningen av pensionerna på
              framtiden. Man försöker egentligen bara rädda ansiktet. Det handlar
              lite grann om det. Inför den stundande valrörelsen vill man inte
              att det ska vara fullt så stor effekt första året, så man gör
              en annan beräkningsgrund och skjuter därför balanseringen av pensionssystemet
              framför sig. Det blir lite bättre första året, men det blir sämre
              de kommande åren.
            </seg>
            <seg n="c63d1728">
              Förre generaldirektören för Riksförsäkringsverket, KG Scherman,
              har visat att en normalpensionär på grund av den här bromsfunktionen
              förlorar mellan 40 000 och 50 000 kronor på en femårsperiod. Det
              gäller faktiskt också med det förslag som vi diskuterar nu, som
              pensionspartierna står bakom. 40 00050 000 kronor över fem år
              är 10 000 kronor om året som man ytterligare ska förlora, förutom
              att man är straffbeskattad, förutom att man redan innan, sedan
              90-talet, har fått 40 procent sämre ekonomisk standard än löntagare.
            </seg>
            <seg n="775ec011">
              Det är inte lite dagens äldre ska behöva stå ut med. Det är inte
              en gång, det är inte två gånger, det är flera gånger än så som
              de betalar sin del och tar sin del av ansvaret för det som sägs
              vara en ekonomisk kris.
            </seg>
            <seg n="01afbac4">
              Det är lite av ett, kan man kalla det illusionstrick som nu diskuteras.
              Man säger: Vi tar ansvar, vi gör en ny beräkningsgrund, vi hanterar
              bristerna i systemet. Men egentligen knuffar man dem bara framför
              sig. Det får till och med en del sämre konsekvenser än om man
              tar hela smällen och sänkningen av pensionerna på en gång.
            </seg>
            <seg n="3c7e46cf">
              Låt oss anta att vi så småningom, och det tror vi väl alla ändå,
              kommer att få en högkonjunktur, kommer att få reallöneökningar.
              Vad händer då? Jo, man gör fortfarande beräkningen för pensionerna
              på en ekonomisk utveckling som gällde flera år tidigare. Det betyder
              att när reallöneökningarna tar fart för löntagare kommer pensionerna
              fortfarande att sänkas för pensionärer. I det läget ökar klyftan
              ytterligare. Det är som det indiska reptricket. Man låtsas och
              fejkar men lyckas egentligen inte åstadkomma någonting annat än
              en bluff. Och man gör det, fru talman, på ett sätt som inte riktigt
              är rimligt enligt demokratiska spelregler.
            </seg>
            <seg n="418d5a0e">
              Vår huvudsakliga kritik av detta är att det är politiskt felaktigt.
              Systemet behöver inte lappas och lagas utan i stället byggas om.
              Men man gör också detta i former som inte är särskilt självklara
              demokratiskt.
            </seg>
            <seg n="9e0a0763">
              I de direktiv som Arbetsgruppen med uppgift att vårda pensionsöverenskommelsen,
              som den heter, har fått läser jag innantill: Ansvaret för att
              förvalta pensionsreformen ligger ytterst på regeringen, men eftersom
              reformen vilar på en bred överenskommelse med stöd utanför regeringen
              finns även ett förvaltaransvar utanför regeringen.
            </seg>
            <seg n="64b8239c">
              Det där är ett synnerligen tvivelaktigt sätt att uttrycka sig
              på ett förvaltaransvar som placeras utanför de demokratiska institutionerna,
              som inte placeras på en myndighet eller någon annan som kan utöva
              myndighetsansvar utan på en grupp sammansatt av fem partier. Vi
              kommer i särskild ordning att se till att detta prövas. Jag återkommer
              vid ett annat tillfälle till formerna för den prövningen. Det
              är uppenbart att det inte är en normal demokratisk process att
              man överlämnar viktigt beredande av samhällsstrukturer till organ
              som sammansätts mer eller mindre tillfälligt på grund av att partierna
              har kommit överens om det.
            </seg>
            <seg n="8077caff">
              Fru talman! Jag tänker för en gångs skull kanske inte utnyttja
              hela min talartid, men jag vill ändå passa på att säga att vi
              står bakom våra reservationer och yrkar bifall till reservation
              nr 1.
            </seg>
            <seg n="1bd8f071">
              Jag tror att det är dags att inse en sak. Ska vi få ett pensionssystem
              som inte är perfekt för någon, som inte alla här inne kommer att
              tycka är precis så som de själva skulle vilja ha det, men som
              i vart fall är demokratiskt processat på ett rimligt sätt och
              som dessutom är ett system som ger människor på deras äldre dar
              en rimlig möjlighet till ekonomisk värdighet måste förändringar
              göras. Det är dags att öppet tala om att de förändringarna behöver
              komma till, inte bara sätta sig i slutna rum och vara trogna gamla
              förhandlingsuppgörelser mellan högeralliansens partier och Socialdemokraterna
              utan föra en öppen demokratisk debatt, utreda, diskutera och komma
              fram till hur ett nytt pensionssystem ska byggas och hur det ska
              kunna garantera en värdighet för äldre.
            </seg>
          </u>
          <note type="speaker" n="82936e04">
            Anf. 162 GUNVOR G ERICSON (mp):
          </note>
          <u who="unknown" xml:id="i-5ab24fb1ae39212c-0" n="7256e51b">
            <seg n="ed8c242a">
              Fru talman! Regeringen har föreslagit en ändring när det gäller
              inkomstgrundad ålderspension för att förändra beräkningen av balanstalet,
              den så kallade bromsen som vi även har hört Kalle Larsson prata
              om här. Förändringen innebär att balanstalet nu ska beräknas som
              ett medelvärde av de tre senaste årens redovisade marknadsvärde
              för buffertfonden i stället för att som i dag utgå från marknadsvärdet
              vid en enda tidpunkt. Syftet är att utjämna konjunkturberoende
              skillnader i pensionsutbetalningarna. De flesta remissinstanser
              avstyrker förslaget.
            </seg>
            <seg n="ecaa12a1">
              Miljöpartiet de gröna avstyrker propositionen av flera skäl.
              Vi tar, till skillnad från partierna i pensionsuppgörelsen, allvarligt
              på de brister i den nya konstruktionen som påpekats av flera tunga
              remissinstanser. Vi ställer oss positiva till ambitionen att mildra
              effekterna av konjunkturnedgången men menar att det finns mer
              effektiva åtgärder för att förbättra den ekonomiska situationen
              för pensionärerna. En höjd nivå på garantipensionen vore en mer
              effektiv och snabbverkande åtgärd för att förbättra den ekonomiska
              situationen för de pensionärer som behöver det bäst.
            </seg>
            <seg n="edba9baa">
              Pensionssystemet ska följa den samhällsekonomiska utvecklingen.
              När inkomstutvecklingen är god får pensionärer och de som tjänar
              in pension ta del av den positiva utvecklingen. Det innebär att
              pensionärer och pensionssparare är med och bär konsekvenserna
              när den samhällsekonomiska utvecklingen är sämre. Det bakomliggande
              syftet med detta är att pensionerna ska följa inkomstutvecklingen
              i Sverige. Underskott ska hanteras när de uppkommer och skulder
              inte övervältras på framtida generationer. Det håller jag med
              om. Skulder ska inte vältras över på den framtida generationen.
              Det gäller både ekonomiska skulder och ekologiska skulder.
            </seg>
            <seg n="46b273de">
              Pensionssystemet var så konstruerat att det automatiskt skulle
              hantera eventuella underskott i systemet. Det var tänkt att göras
              med den automatiska balanseringen.
            </seg>
            <seg n="9c5c9bf6">
              Syftet med de föreslagna förändringarna i beräkningen av balanstalet
              är att jämna ut pensionsutbetalningarna. Visst, vi i Miljöpartiet
              ställer oss självklart positiva till ambitionen att mildra effekterna
              av konjunkturnedgången. Vi menar ändå att förslaget i propositionen
              är alldeles för dåligt underbyggt. Därför avstyrker vi och yrkar
              att förslaget ska utredas noggrannare. Vi har även tidigare föreslagit
              att pensionsreformen behöver ses över. Blev det som det var tänkt?
              Jag har även i år under den allmänna motionstiden väckt en sådan
              motion för att jämföra: Blev det som det var tänkt utifrån att
              det skulle vara stabilt, eller behöver det justeras?
            </seg>
            <seg n="7fd0bef8">
              I Miljöpartiets reservation till dagens ärende skriver vi att
              regeringen bör tillsätta en utredning för att vidare utreda behovet,
              och utformningen, av eventuella förändringar i pensionssystemets
              utformning.
            </seg>
            <seg n="4d6f0e69">
              Nu väljer fem partier, de fyra borgerliga och Socialdemokraterna,
              att ratta i en del av systemet. Vi tycker att det är anmärkningsvärt
              att partierna som finns med i pensionsuppgörelsen väljer att så
              tydligt gå emot remissinstansernas rekommendationer. Vi anser
              att det är allvarliga brister i den nya konstruktionen som har
              påpekats av flera tunga remissinstanser, däribland Försäkringskassan,
              Premiepensionsmyndigheten, Riksgälden samt Andra och Tredje AP-fonderna.
            </seg>
            <seg n="166f2ac7">
              Alla instanser är samstämmiga om att konsekvenserna av förslaget
              är otillräckligt belysta. Flera instanser, däribland Försäkringskassan
              som har utrett förslaget, konstaterar att det nya balanstalet
              har en begränsat utjämnande effekt på pensionsutbetalningarna
              och att det nya förslaget kan ge en låg nivå på pensionerna under
              en längre tid än vad som hade varit fallet med den nuvarande utformningen.
              Tredje AP-fonden slår fast att man i stället för att göra förändringar
              i balanstalet bör överväga alternativa åtgärder utanför pensionssystemet.
              Riksgälden och PPM med flera pekar på en ökad risk för att buffertfonderna
              töms. En annan invändning är att en utjämning kan påverka inkomstpensionens
              fördelning mellan ålderskullar, där dagens pensionärer får ut
              förhållandevis mer av systemet och där framtida generationer får
              betala priset för detta.
            </seg>
            <seg n="123991f3">
              Bromsen i pensionssystemet utformades just för att hantera en
              ekonomisk nedgång som den vi upplever i dag. Därför kan det knappast
              komma som en överraskning att bromsen nu slår till.
            </seg>
            <seg n="7682c2fd">
              Vid inträdet i det nya pensionssystemet lovades att det kommer
              att dröja mycket länge innan bromsen slår till kanske aldrig.
              Trots protester från tunga remissinstanser gick regeringen vidare
              till riksdagen med sitt förslag om att ta medel ur AP-fonden,
              och riksdagen expedierade beställningen. Beslutet fattades år
              2000 utan att konstruktionen av bromsen var färdig. Miljöpartiet
              reserverade sig den gången. Beslut fattades sedan om automatisk
              balansering år 2001.
            </seg>
            <seg n="7bc6b082">
              Jag kan inte hjälpa att jag kommer att tänka på Hasse och Tage,
              sketchen om Harrisburg och sannolikhetskalkyler: Det otänkbara
              som inte skulle kunna hända har faktiskt hänt. Bromsen har slagit
              till.
            </seg>
            <seg n="25b43662">
              Att i detta läge med lågkonjunktur och finansiell oro göra brådstörtade
              förändringar i pensionssystemet är ett kortsiktigt sätt att blidka
              opinionen snarare än att ta ansvar för den ekonomiska situationen
              för dagens och framtidens pensionärer.
            </seg>
            <seg n="22c31e06">
              Pensionärerna är en utsatt grupp i det borgerligt styrda samhället
              även om balanstalet ändras. En förändring i balanstalet innebär
              att det ekonomiska tappet på kort sikt inte blir lika stort för
              den grupp pensionärer som har inkomstrelaterad pension eller tilläggspension.
            </seg>
            <seg n="c88ed929">
              Vad är det för summor vi pratar om egentligen? Låt oss se på
              en person som har en pension på 12 000 kronor per månad. Om systemet
              hade varit kvar hade summan minskat med 460 kronor per månad.
              Med den föreslagna ändringen blir sänkningen 275 kronor per månad,
              det vill säga 2,3 procents sänkning. År 2009 ökade dock summan
              med 4 ½ procent.
            </seg>
            <seg n="5176cecb">
              Den orättvisa beskattning som de borgerliga partierna har infört
              har inneburit mycket större förändringar för många pensionärer.
              Det skulle, som jag ser det, vara det viktigaste att rätta till,
              det vill säga att förändra i skattesystemet så att det blir likvärdigt
              mellan dem som är löntagare och dem som är pensionärer. Det är
              långt viktigare än att ratta i balanstalet när man ändå inte vet
              om det ger den effekt man önskar.
            </seg>
            <seg n="3aab710c">
              Garantipensionssystemet, som beräknas utifrån konsumentprisindex,
              berörs inte av den balanstalsförändring som föreslås i dag. Garantipensionen
              kommer att bli sänkt nästa år när KPI, och därmed basbeloppet,
              räknas ned. För de ca 760 000 garantipensionärerna innebär det
              en sänkning med mellan 0,9 och 3 procent beroende på hur stor
              tilläggspension de har. För de allra fattigaste pensionärerna
              med endast garantipension innebär detta ett stort avbräck. Den
              orättvisa högre skatten får alla pensionärer betala.
            </seg>
            <seg n="50fce237">
              Miljöpartiet vill ha en ansvarsfull ekonomisk politik. Därför
              vill vi höja grundnivån i garantipensionen i stället för att satsa
              på ogenomtänkta tekniska förändringar i pensionssystemet. Miljöpartiets
              förslag ger störst effekt för dem med låg pension och även för
              ensamstående. Det innebär att vårt förslag särskilt gynnar kvinnor.
              Av samtliga individer som är över 65 år och har en inkomst under
              80 000 är 80 procent kvinnor.
            </seg>
            <seg n="3e668b96">
              Till detta har vi i vårt budgetalternativ lagt fram ett reformförslag
              om en höjd skälig levnadsnivå till 6 209 kronor per månad för
              ensamstående pensionärer och 5 355 kronor per månad för sammanboende,
              motsvarande en ökning med ca 500 kronor i månaden jämfört med
              den nuvarande nivån.
            </seg>
            <seg n="b88293ad">
              Vi föreslår i vårt budgetalternativ också en höjd andel av bostadskostnaden
              från 93 till 94 procent vid beräkning av bostadstillägg för pensionärer.
              Dessa reformer gynnar långt fler, och mer utsatta, pensionärer
              än en förändring av balanstalet.
            </seg>
            <seg n="6f5e831c">
              Jag vill med detta yrka bifall till reservation 3 och avslag
              på propositionen. Vi anser att man ska ta de remissinstanser som
              har framfört en massiv kritik mot att ratta i en liten del av
              systemet på allvar. Det är bättre att vi gör en ordentlig utredning.
              Jag skulle välkomna att man inte sköter pensionsförhandlingarna
              i en egen liten grupp utanför parlamentet utan att frågorna faktiskt
              behandlas i Sveriges riksdag.
            </seg>
          </u>
          <note type="speaker" n="d6e3946e">
            Anf. 163 KURT KVARNSTRÖM (s):
          </note>
          <u who="kurt_kvarnstrom_9454d6" xml:id="i-a7caa02e659044c8-0" n="24c4304b">
            <seg n="76097081">
              Fru talman! Jag tänkte börja med att yrka bifall till utskottets
              förslag.
            </seg>
            <seg n="8eb5f26a">
              Det här håller på att bli en bred diskussion om pensionerna,
              och jag hade tänkt att avgränsa mig till vad förslaget faktiskt
              handlar om. Förslaget handlar om att i stället för att som nu
              göra en avläsning den 31 december 2008 som underlag för buffertfonderna
              för pensionerna 2010 göra denna avläsning vid tre tillfällen.
              Jag tror att det i grunden är ett bra förslag.
            </seg>
            <seg n="a8e10ebb">
              Denna fråga var väl belyst i förarbetena som fanns när pensionssystemet
              från början antogs. Det var en stor diskussion om detta. Är det
              rimligt att läsa av balanstalet vid ett tillfälle eller borde
              det ske vid tre tillfällen, som sker med andra delar i pensionssystemet?
              Man fastnade för detta. Men det finns tydligt markerat att de
              som var med och konstruerade systemet redan från början inte var
              alldeles övertygade om att det var rätt väg att gå. Det är viktigt
              att vi har med oss detta i den här diskussionen.
            </seg>
            <seg n="f8a95c36">
              Några har redan sagt att det här inte är en stor förändring i
              pensionssystemet. Den tid vi har levt nu med systemet har gett
              erfarenheter av hur det har gått. Vi behöver säkert komma tillbaka
              och fortsätta att diskutera en bredare del.
            </seg>
            <seg n="33b6ec75">
              Det är viktigt att vi får en jämnare utveckling av pensionerna.
              Jag är också övertygad om att jag i förlängningen inte vill ha
              ett system där pensionerna något år sänks. Det är viktigt att
              ha med sig i den fortsatta diskussionen. Enligt mitt sätt att
              se ska buffertfonderna fånga upp detta på ett annat sätt i framtiden.
              Jämnheten för alla är viktig.
            </seg>
            <seg n="e59f88e0">
              Naturligtvis kunde ingen när detta konstruerades förutse den
              situation som vi har levt i under en period. Vi vet i dag att
              varje arbetad timme är oerhört viktig inte bara för vårt pensionssystem
              utan för alla våra välfärdsförsäkringar. Jag kan i det här läget
              känna en stark oro nu när vi kan se att utvecklingen halkar efter
              i förhållande till flera länder i Europa, inte minst för pensionssystemet
              och även för andra delar i våra försäkringar. I den delen ligger
              ansvaret rätt så tungt på den regering som har fört den politiken.
            </seg>
            <seg n="fd46ac97">
              När det gäller beskattningen av pensionerna finns det, om man
              har politisk vilja, möjlighet att lindra den här effekten ordentligt
              om man går vidare med det förslag som vi har lagt fram till riksdagen.
              Det är att ta det steg som vi på den rödgröna sidan är helt överens
              om, att jämna ut beskattningen och göra den mer rättvis.
            </seg>
            <seg n="aceeaf39">
              Vårt förslag handlar om ca 400 kronor per månad till pensionärerna.
              Om riksdagen i den fortsatta diskussionen är beredd att anta det
              förslaget innebär det för pensionärerna att de inte får mindre
              pengar i plånboken. Den bruttopension det handlar om blir högre,
              men nettoeffekten blir faktiskt den som vi alla eftersträvar,
              att man ska kunna behålla en bra levnadsstandard och köpkraft.
            </seg>
            <seg n="48177496">
              Jag tycker nog att det här är en väg att gå vidare på, och jag
              och mitt parti kommer att jobba med att jämna ut skillnaden mellan
              löner och pensioner.
            </seg>
            <seg n="649f944b">
              Vi tar ett steg, det som vi orkar med i vårt förslag i budgeten,
              men målet är att löner och pensioner ska beskattas på samma sätt.
            </seg>
          </u>
          <note n="6f09a395">
            I detta anförande instämde Matilda Ernkrans, Björn Lind, Ronny
            Olander och Göte Wahlström (alla s).
          </note>
          <note type="speaker" n="e0c0874c">
            Anf. 164 MATS G NILSSON (m):
          </note>
          <u who="unknown" xml:id="i-3db3ec1361ddd7a4-0" n="7256e51b">
            <seg n="318509c2">
              Fru talman! I dag diskuterar vi två ärenden som rör pensionerna
              i Sverige.
            </seg>
            <seg n="7c19ceb9">
              Det första ärendet, som vi lämnade utan debatt, rör införandet
              av en ny pensionsmyndighet. Det är enigt, och avsaknaden av politisk
              dramaturgi gör att det inte blir någon debatt, men det är ändock
              ett viktigt beslut då det kommer att underlätta för framtida informationsinsatser
              att det finns en part att vända sig till.
            </seg>
            <seg n="88b8031c">
              Den andra frågan i sammanhanget, som egentligen är en teknisk
              justering av ganska begränsad karaktär, nämligen den nya värderingen
              av buffertfonden, föranleder en viss debatt. Vi har märkt av de
              tre anföranden som har varit att det kanske inte är just själva
              värderingsfrågan som har varit i fokus, utan det har handlat om
              rätt mycket andra saker. Jag tror att man ska se detta som en
              i grund och botten ganska liten och logisk förändring av det pensionssystem
              som vi har.
            </seg>
            <seg n="8486920c">
              Sedan jag började diskutera pensioner och pensionssystem i den
              här kammaren har jag nog varje gång från något av de två partier
              som befinner sig utanför pensionsöverenskommelsen fått höra att
              vi från de fem partierna är alldeles för stelbenta och rigida
              och inte vill genomföra någon förändring alls. När vi nu genomför
              en liten teknisk justering får vi direkt höra: Ops, ska vi ha
              så här bråttom? Ska vi inte utreda lite till?
            </seg>
            <seg n="79146031">
              Det här är en fråga som man började utreda 1997, tror jag. För
              ungefär tolv år sedan drog man i gång arbetet med den. Om man
              ska utjämna mellan generationer, som någon tog upp, är ju en generationsklyfta
              på tre år ganska begränsad.
            </seg>
            <seg n="0a92cee2">
              Det här är en teknisk justering som hänger ihop med en situation
              som uppstår som man, och det ska öppet och ärligt sägas, inte
              förutsåg. Man hade 72 olika framtidsprognoser som underlag, och
              ingen av dessa 72 prognoser visade sig stämma med verkligheten.
              Det visar på att vi måste ha ett pensionssystem där vi inte ska
              inbilla oss att vi vet hur det kommer att se ut om 5, 10, 15,
              20 år, för det vet vi inte. Det vet inte heller de främsta prognosmakarna.
              Vad vi ska ha är ett system som klarar av uppgång och nedgång
              och klarar av alla de fluktuationer som vi ser i samhällsekonomin.
            </seg>
            <seg n="45c77f52">
              Det finns ibland, och det finns i någon av motionerna, en sammanblandning
              av samhällsekonomi och börskurser, och det är inte samma sak.
              Det är inte så att de här fem partierna nu har reagerat och sagt
              att oj, nu blir det dåliga tider, så nu måste vi göra någonting,
              eller att det är valår 2010. Det har vi inte förutspått. Nu måste
              vi ändra pensionssystemet.
            </seg>
            <seg n="6e399f58">
              Det är ingen från något av de fem partierna som i något förarbete
              någon gång under 1990-talet eller för den sakens skull under 2000-talet
              har sagt att man ska ha en riskexponering gentemot börskurser
              aldrig någonsin. Och det har aldrig varit en verklighetsuppfattning
              förfäktad av någon som står bakom vårt pensionssystem att man
              ska ha denna kraftfulla koppling till börsen. Det är inte en verklig
              beskrivning av vår samhällsekonomi att den gick ned med 40 procent
              förra året. Det är inte en beskrivning av dagens ekonomi att den
              har gått upp med 30 procent eller vad det nu är. Det handlar om
              börskurser, och det är inte detsamma som den samhällsekonomiska
              utvecklingen. Den samhällsekonomiska utvecklingen är jämnare och
              den är trögare.
            </seg>
            <seg n="c488f08d">
              Fru talman! Det är inte ofta man talar om tröghet som något positivt,
              men i det här fallet är det faktiskt det. Trögheten innebär långsiktighet.
              Trögheten innebär förutsägbarhet, att vi vet vad det är som kommer
              de kommande åren.
            </seg>
            <seg n="1bdc299d">
              Det här är ingen universallösning som löser en mängd problem
              och för in en massa pengar i systemet, men det är heller inte
              motsatsen. Det är heller ingenting som dränerar några pengar ur
              systemet.
            </seg>
            <seg n="5c5a0584">
              Jag noterar att Gunvor G Ericson har läst remissyttranden. Det
              har jag också gjort, och jag har tolkat dem på samma sätt. Det
              finns en skepsis som där framkommer.
            </seg>
            <seg n="2903b09a">
              Jag kan också nämna att det finns ett antal AP-fonder, konjunkturinstitut
              och andra som tycker att det här är en väldigt bra åtgärd. Men
              bland dem som är skeptiska är man skeptisk på lite olika sätt.
              Det finns de som tycker att det här går för fort. Vi har valt
              en remissrunda där alla har fått tycka till. Vi har haft den här
              diskussionen länge. Den har varit öppen, den har varit publik.
              Vi har haft diskussionen även i det här forumet tidigare. Och
              ingen hävdar i dag att det här är tekniskt svårt. Det är ju inget
              risktagande. Jag delar inte uppfattningen att det gör det svårare
              att göra framtidsprognoser. Där är vi ju redan i dag. Framtidsprognoser
              är svåra att göra.
            </seg>
            <seg n="e9fd5046">
              Det här är lite fördelningspolitik, som brukar vara populärt
              på vänsterkanten, men sett över tre års tid. Vi tycker inte att
              detta är något särskilt stort.
            </seg>
          </u>
          <note type="speaker" n="e691e135">
            Anf. 165 KALLE LARSSON (v) replik:
          </note>
          <u who="kalle_larsson_7fdd7a" xml:id="i-4dee8676bc8e1d6f-4" n="ef183867">
            <seg n="0617d45f">
              Fru talman! Mats G Nilsson försöker spela ned betydelsen av den
              här förändringen, och det ska man möjligen också göra. Det sägs
              inte vara någon stor förändring. Men frågan uppstår ändå varför
              man gör den. Vad är poängen med att fördela sänkningen av pensionerna,
              som finns inbyggd i systemet, över tre år i stället för på ett
              års sikt? Den konkreta frågan som jag egentligen har är: Varför
              gör man så här? Om svaret är att ni vill ha en mjukare övergång
              och att det inte ska slå så kraftfullt när vi har en utveckling
              på börsen, varför i så fall inte också fundera över den grundläggande
              systembristen, nämligen att den kopplingen trots allt finns? Varför
              går man inte in och gör något åt det verkliga problemet, nämligen
              att pensionerna faktiskt sänks? Eller är det så att det för Mats
              G Nilsson inte är ett problem att pensionerna sänks, att det bara
              inte ska märkas så mycket just i år eller nästa år?
            </seg>
          </u>
          <note type="speaker" n="c8fe7709">
            Anf. 166 MATS G NILSSON (m) replik:
          </note>
          <u who="unknown" xml:id="i-3db3ec1361ddd7a4-1" n="7256e51b">
            <seg n="be167908">
              Fru talman! Jag påminner den som lyssnar på det här om att Kalle
              Larsson representerar ett parti som vill ha sänkta pensioner i
              Sverige och högre skatter.
            </seg>
            <seg n="836fccb6">
              Om ditt parti hade fått råda och vi hade haft kvar den indexeringsmodell
              som ni egentligen vill ha, hade en medelinkomstpensionär i dag
              haft 550 kronor mindre i pension, som ni hade velat se. Det är
              vettigt att komma ihåg. Därutöver hade ni velat ha högre skatt
              för just dessa pensionärer.
            </seg>
            <seg n="37b70d8e">
              Varför gör vi den här justeringen? Jo, därför att vi anser att
              det inte är bra att förändringen blir väldigt skarp från ett år
              till ett annat. Vi tycker att den trögheten i grunden är något
              väldigt positivt.
            </seg>
            <seg n="1d5a4310">
              När det gäller den grundläggande frågan med följsamheten anser
              vi definitivt att det är viktigt att vårt pensionssystem följer
              den samhällsekonomiska utvecklingen. Det är du emot, Kalle Larsson.
              Det är en grundförutsättning oavsett om du vill kalla det balansering
              eller något annat. Den enkla lösningen att bara ha följsamhetsindexering
              i uppgång men inte i nedgång, som du nämnde någon gång i ett tidigare
              replikskifte, fungerar inte. Man får välja modell.
            </seg>
            <seg n="f9c47e83">
              Jag har en fråga till dig, Kalle. Jag har läst er motion. Det
              är något som jag alltid brukar göra med stort intresse. Ni skriver:
              Vi kan räkna med att ha gott om resurser de närmaste tio åren.
              Därigenom skapas bästa möjliga produktionsförutsättning för den
              tid då 40-talisterna når pensionsåldern.
            </seg>
            <seg n="9a0aecfe">
              Betyder det att Vänsterpartiet från och med nu vill ha en pensionsålder
              på 79 år?
            </seg>
          </u>
          <note type="speaker" n="9b339594">
            Anf. 167 KALLE LARSSON (v) replik:
          </note>
          <u who="kalle_larsson_7fdd7a" xml:id="i-4dee8676bc8e1d6f-5" n="ef183867">
            <seg n="fb56ec2e">
              Fru talman! Vi har inga synpunkter på att pensionsåldern ska
              vara en annan än den som gäller. Därmed har jag lämnat svar på
              det.
            </seg>
            <seg n="53e951e3">
              När Mats G Nilsson återger vår position är den inte korrekt.
              Vi vill inte alls ha höjd skatt för pensionärer. Vi gör tvärtom.
              Hade Mats G Nilsson läst vår budgetmotion också jag förstår att
              man inte hinner det när man är en sådan upptagen man som Mats
              G Nilsson säkert är skulle han ha sett att vi föreslår en rättvis
              beskattning för pensionärer och löntagare som innebär en skattesänkning
              för pensionärer. Det är en skattesänkning som är betydligt mer
              omfattande än den futtiga sänkning som regeringen gör.
            </seg>
            <seg n="a0cea9a7">
              Dessutom är det felaktigt beskrivet att med vår politik skulle
              pensionerna vara sänkta i dag. Det stämmer inte. Förutom felaktig
              beskrivning av hur det skulle ha fungerat med vårt system lägger
              vi pengar på höjda garantipensioner, på bostadstillägg för pensionärer
              och på att återställa pensionernas värde för dem som fick pensionerna
              sänkta på 90-talet. Sammantaget innebär detta en ansenlig ekonomisk
              förstärkning för pensionärerna.
            </seg>
            <seg n="ef4f2afa">
              Jag förstår att svaret på frågan om varför man gör så här är
              att det ska bli trögare. Jag fattar argumentet, men då uppstår
              det ju en fråga. Det blir trögare i uppgång också. Vad kommer
              Mats G Nilsson säga i talarstolen om han blir invald i riksdagen
              nästa mandatperiod när vi har en uppgång i ekonomin, när reallönerna
              ökar och pensionerna ändå sänks? Kommer det att kännas lika trevligt
              då att säga att vi ska ha en tröghet i ekonomin?
            </seg>
            <seg n="3c6910e0">
              Här gör man inget annat än att man skjuter på framtiden de problem
              som systemet har skapat. Det är vår huvudsakliga kritik. Gör något
              åt systembristerna i stället för att knuffa dem på framtiden,
              på andra sidan, bekvämt nog, ett val.
            </seg>
          </u>
          <note type="speaker" n="4f254943">
            Anf. 168 MATS G NILSSON (m) replik:
          </note>
          <u who="unknown" xml:id="i-3db3ec1361ddd7a4-2" n="7256e51b">
            <seg n="98fdf476">
              Fru talman! Nu rekommenderar jag snart Kalle Larsson att läsa
              Vänsterpartiets motion. Där står det helt korrekt beskrivet men
              du, Kalle, har uppenbarligen inte suttit vid pennan att detta
              har en ganska marginell effekt på förändringarna, för det är bara
              till ungefär en tiondel som buffertfonden är på tillgångssidan.
              Resten är på avgiftssidan. Vid en uppgång kommer jag självfallet
              att säga, precis som förra gången, att följsamhetsindexeringen
              gör att pensionärerna får ta del av välståndsutvecklingen.
            </seg>
            <seg n="d3831afe">
              Vänsterpartiet förespråkade att vi skulle ha kvar ATP. Du kan
              lämna den uppfattningen just nu, men vi vet, Kalle, att det var
              ditt partis uppfattning just då. Det var den indexeringsmodell
              ni ville ha. Ni har aldrig tyckt om kopplingen till följsamheten.
              Det gör att ni hade velat se en lägre utveckling av pensionerna.
              Precis samma argument som gällde då kommer att gälla i framtiden.
            </seg>
            <seg n="67f422ec">
              Det är intressant att du, Kalle, säger att det som står i er
              motion inte gäller. Det var ett ärligt tillkännagivande.
            </seg>
            <seg n="4062b6af">
              När det gäller skattefrågan hade ni, även om ni inte satt i regeringsställning,
              inflytande i tolv år i rad. Vi hade ett socialdemokratiskt regeringsinnehav
              i tolv år och ni hade inflytande under de flesta av dessa år.
              Det påstod i alla fall din partiledare i dag. Under dessa tolv
              fanns det varje år förslag på att sänka skatten för pensionärerna.
              Jag kan upplysa dig om att inte vid ett enda tillfälle var det
              någon från ditt parti eller från dåvarande regeringspartiet eller
              från Miljöpartiet som röstade för ett sådant skattesänkningsförslag.
            </seg>
            <seg n="f3c0b326">
              Nu har skatten sänkts för pensionärerna två år i rad, och det
              är alliansregeringen som har gjort det.
            </seg>
          </u>
          <note type="speaker" n="af706f6e">
            Anf. 169 GUNVOR G ERICSON (mp) replik:
          </note>
          <u who="unknown" xml:id="i-5ab24fb1ae39212c-1" n="7256e51b">
            <seg n="005ec64d">
              Fru talman! Jag uppfattar att Mats G Nilsson slirar med historiebeskrivningen.
              Det Miljöpartiet kritiserar och har kritiserat är att man inte
              vill göra en större översyn. Blev det som man tänkt sig? Blev
              de incitament som man ville ha som man tänkt sig i detta pensionssystem?
              Det har ni avslagit, bland annat i våras när vi hade diskussioner
              om det i samband med att vi behandlade motionerna.
            </seg>
            <seg n="04bf722b">
              Det är viktigt att ta till sig den kritik som finns från remissinstanserna.
              Det handlar inte bara om teknikaliteterna med tre år hit eller
              dit, utan det handlar också om långsiktiga effekter. Kan det vara
              så att effekterna kommer att kvarstå längre? Kan det betyda att
              det får andra effekter på längre sikt? Det är rimligt att lyssna
              på dessa remissinstanser.
            </seg>
            <seg n="8cc4c7a7">
              Det handlar också om vad som händer i ekonomin framöver. Det
              vet varken du eller jag, Mats G Nilsson. Vi håller dock med om
              ambitionerna att jämna ut svängningarna. Det sade jag i mitt anförande.
            </seg>
            <seg n="e0da0fee">
              Ni har valt att höja skatten. Det är klart att vi inte yrkade
              på någon sänkning av skatten förra mandatperioden eftersom det
              då inte var en högre skatt för pensionärer än för löntagare.
            </seg>
            <seg n="35b029e8">
              Varför säger ni nej till en översyn som ser på effekterna på
              lite längre sikt? Det har vi också med i den motion som vi debatterar
              här i dag.
            </seg>
          </u>
          <note type="speaker" n="1b80afb1">
            Anf. 170 MATS G NILSSON (m) replik:
          </note>
          <u who="unknown" xml:id="i-3db3ec1361ddd7a4-3" n="7256e51b">
            <seg n="0d58b725">
              Fru talman! En översyn kan ibland bli en ursäkt för att slippa
              göra något. Det här sker väldigt öppet. Vi har denna debatt. Underlaget
              finns. Det går att följa räkenskaperna i pensionssystemet; det
              är enkelt för den som vill. Debatterna för vi här. Vi har haft
              ett öppet remissförfarande.
            </seg>
            <seg n="159d2488">
              Vad ska vi ha en översyn till? Vi tittar på detta hela tiden.
              Det utgår jag från att ni gör också. Det är inget fel eller märkligt
              med det.
            </seg>
            <seg n="05a08fba">
              Vad gäller de långsiktiga effekterna får du gärna specificera
              vad risken är, Gunvor G Ericson.
            </seg>
            <seg n="0c1f9918">
              Återigen, vi vill ha ett pensionssystem som är så flexibelt att
              det klarar av såväl kraftiga uppgångar som kraftiga nedgångar.
              Räknar man på det förslag vi nu har och sedan räknar på framtidsprognoser
              som går kraftigt upp och kraftigt ned ser vi mycket tydligt att
              vi tar bort de höga bergen och de djupa dalarna; det blir en jämnare
              utveckling. Det kommer inte att skicka några skulder till framtida
              generationer; så ser inte förslaget ut. Därvidlag finns ingen
              risk.
            </seg>
            <seg n="cd6f01bf">
              Det finns mycket statistik om detta. Nordiska rådet har tagit
              fram kanske den absolut bästa. Där ser man på ett antal olika
              framtidsscenarier vid uppgångar och nedgångar. De har kommit fram
              till, och det gör alla andra också, att det finns ett system som
              klarar av kraftiga fluktuationer i den ekonomiska utvecklingen,
              och det är det svenska. Där kan vi sträcka på ryggen och vara
              stolta, för så är det.
            </seg>
          </u>
          <note type="speaker" n="b7153026">
            Anf. 171 GUNVOR G ERICSON (mp) replik:
          </note>
          <u who="unknown" xml:id="i-5ab24fb1ae39212c-2" n="7256e51b">
            <seg n="fdacc1be">
              Fru talman! Vi svenskar brukar ofta vara världsbäst när vi talar
              om oss själva. Men även i ett system som har funnits i nio år
              kan det behövas förändringar. Vi stod inte bakom det systemet,
              men vi är beredda att diskutera utifrån den faktiska situationen
              här och nu. Därför försöker jag vara ödmjuk och ändå säga: Vore
              det inte bra med en översyn?
            </seg>
            <seg n="93a88bd9">
              Vad är det då vi vill titta på? Mats G Nilsson undrar om jag
              kan utveckla det. Jo, till exempel: Är systemet långsiktigt hållbart
              över generationer? Bidrar systemet till att öka klyftorna mellan
              kvinnors och mäns ekonomiska standard utifrån hur det ser ut i
              samhället i dag? Skulle systemet kunna förändras på några fler
              punkter så att det inte blir ett hav som stormar och en båt som
              åker upp och ned där passagerarna är oroliga för om de kommer
              att kunna lägga till i hamn och ta emot nästa generation eller
              inte?
            </seg>
            <seg n="a133546c">
              Det vet vi inte i dag, men jag tycker att det finns ett intresse
              från samtliga partier för att göra ett bättre system än det vi
              har. Därför tycker jag att det hade varit önskvärt om det hade
              funnits en ambition från er sida att göra en översyn.
            </seg>
            <seg n="96feecd6">
              Man ska inte skicka skuld till kommande generationer, säger Mats
              G Nilsson. Vissa av remissinstanserna skriver att de ser att det
              finns en risk genom den här förändringen. Jag vill ta det på allvar.
              Därför tycker jag att det varit värdefullt om vi hade kunnat enas
              om en bredare översyn. Uppenbarligen går det inte här i dag. Jag
              skulle kanske kunna få ett svar av Mats G Nilsson om han kan tänka
              sig det i en framtid.
            </seg>
          </u>
          <note type="speaker" n="92cb8797">
            Anf. 172 MATS G NILSSON (m) replik:
          </note>
          <u who="unknown" xml:id="i-3db3ec1361ddd7a4-4" n="7256e51b">
            <seg n="83878cc3">
              Fru talman! När vi tittar på detta, vilket vi gör med stort engagemang,
              följer vi verklighetsutvecklingen och tittar på om det är något
              som behöver förändras. Nu såg vi en sak. Efter ett antal väldigt
              goda år befinner vi oss nära 1,0 i balanstal, vilket man kanske
              inte förutsåg i tidigare prognoser. Då tittar vi på vad vi kan
              göra för att få jämnhet i utvecklingen. Det är det vi debatterar
              här i dag.
            </seg>
            <seg n="69b06060">
              Vi kommer inte att ändra det faktum att detta ska vara ett extremt
              långsiktigt och hållbart pensionssystem som är utvärderat på alla
              ledder och hela tiden utvärderas. Det lyfts alltid fram som ett
              internationellt exempel.
            </seg>
            <seg n="6df47cca">
              Jag tillhör inte dem som säger att Sverige är bäst på en mängd
              saker, men i just det här fallet är det ganska entydigt att det
              är den svenska modellen som runt om i världen är modell för hur
              man åstadkommer långsiktighet.
            </seg>
            <seg n="03f00540">
              För mig låter översyn som något i brist på annat. Om man har
              något konkret att komma med är inga dörrar stängda.
            </seg>
          </u>
          <note type="speaker" n="8c8d534b">
            Anf. 173 SOLVEIG ZANDER (c):
          </note>
          <u who="solveig_zander_bb1f11" xml:id="i-102c5290fb808f0d-0" n="e1fd615d">
            <seg n="f084e38c">
              Fru talman! Det betänkande som vi nu behandlar kallar vi i dagligt
              tal för treåringen i balansen. Det betyder att vi ska balansera
              buffertfondernas uträkning på tre år.
            </seg>
            <seg n="3214e5d3">
              Jag börjar där Mats G Nilsson slutade. I Sverige har vi det bästa
              pensionssystemet i världen. Jag kan säga det utan att slå mig
              för bröstet. Jag var inte med och tog fram det här systemet.
            </seg>
            <seg n="21b2617a">
              Verkligheten är att människor från olika länder i världen kommer
              till Sverige för att studera hur vi har byggt upp detta system.
              De fem partier som står bakom det här systemet utgjorde, när det
              genomfördes, 90 procent av Sveriges riksdag. Det är alltså stor
              enighet bakom det system vi har.
            </seg>
            <seg n="ccde82be">
              Systemet bygger på att varje åldersgrupp står för sin egen pensionsutbetalning.
              Man skjuter alltså inte över något till en annan generation. Varje
              åldersgrupp delar på de pengar som finns för den åldersgruppen.
              Det är väldigt viktigt.
            </seg>
            <seg n="581f85e6">
              Det problem vi ska lösa här i dag är att det är vid ett enda
              tillfälle varje år som man har räknat ut hur mycket pengar som
              finns. Det är problemet. Kurt Kvarnström och Mats G Nilsson har
              med all önskvärd tydlighet förklarat varför det blir bättre om
              man balanserar systemet på tre år i stället för vid ett enda tillfälle
              varje år. Det är viktigt.
            </seg>
            <seg n="270ef835">
              Vi slipper ryckigheten, vi förskjuter inte till någon annan och
              vi får en mindre känslighet.
            </seg>
            <seg n="57ce5078">
              I år räknades pensionerna upp med 4 ½ procent beroende på att
              det den 12 december 2007 var mycket pengar i pensionssystemet.
              Samhällsekonomin var bra.
            </seg>
            <seg n="043939e9">
              Vad som händer nästa år är ingenting som är önskvärt för pensionärerna.
              Det är bättre med en jämnare uträkning och att man balanserar
              det som vi gör nu.
            </seg>
            <seg n="c8e08d0a">
              Att det inte var någon snabbutredning sade Mats G Nilsson alldeles
              nyss. Vi har ju ärvt den här frågan av den så kallade Genomförandegruppen
              som bad oss som nu sitter i pensionsgruppen att vara uppmärksamma
              på detta och lösa problemet. Det är det vi har gjort nu.
            </seg>
            <seg n="0ad99d2c">
              Fru talman! Jag blir något konfunderad när jag läser Vänsterpartiets
              förslag i frågan. De säger att de vill suspendera balanseringen.
              När man räknar ut värdet ska det i stället grundas på realistiska
              bedömningar. Jag hoppas verkligen att svenska folket hör detta.
              Det ska grundas på realistiska bedömningar, på önskningar om vad
              vi tror att vi kommer att ha för pengar i framtiden.
            </seg>
            <seg n="c2dd4951">
              Det system vi har i dag grundas på faktiska pengar, inte på några
              önskningar om hur det skulle kunna vara.
            </seg>
            <seg n="065d9e1d">
              Det förvånar mig att Socialdemokraterna och Miljöpartiet samarbetar
              om den ekonomiska politik som Vänsterpartiet för. Det är väl bara
              Vänsterpartiet som kan föreslå något så oansvarigt.
            </seg>
            <seg n="ee75edd6">
              Miljöpartiet säger att de skulle vilja höja garantipensionen
              i stället för att göra den här utjämningen. Det vill Centern också.
              Vi inte bara vill höja garantipensionen. Vi har också medverkat
              till och sett till att det har blivit gjort, både i år och nästa
              år och kommande år.
            </seg>
            <seg n="08d0b413">
              Det vi har gjort för garantipensionärerna innebär att de i och
              med budgeten för nästa år kommer att få mellan 3 500 och 4 500
              kronor mer per år i garantipension. Det är inte bara att önska.
              Det är att se till att saker och ting blir gjorda. Det har Centern
              medverkat till.
            </seg>
            <seg n="099f7f14">
              Kalle Larsson säger att det här systemet inte har någon långsiktighet
              och att det skulle bli stabilare om vi hade ett annat system där
              vi politiker var med och fattade beslut om vad pensionerna skulle
              innebära.
            </seg>
            <seg n="f271141a">
              Om vi varje år här i Sveriges riksdag skulle bestämma hur mycket
              pension som pensionärerna ska få skulle det, om något, göra pensionärerna
              oroliga. De skulle inte kunna planera för sin framtid.
            </seg>
            <seg n="0ee1fbcf">
              Vi måste ha ett stabilt pensionssystem som vi har i dag där pensionärerna
              år från år vet vad de har att rätta sig efter och vilka regler
              som gäller. Det är det pensionssystem vi har. Det blir bättre
              med den balansering som vi nu har att besluta om.
            </seg>
          </u>
          <note n="8a4ba749">
            Jag tillstyrker förslagen i betänkandet och yrkar avslag på samtliga
            motioner.
          </note>
          <note type="speaker" n="7d73d615">
            Anf. 174 ULF NILSSON (fp):
          </note>
          <u who="ulf_nilsson_b08371" xml:id="i-3db3ec1361ddd7a4-5" n="6b85db44">
            <seg n="230590ff">
              Fru talman! Det är naturligtvis viktigt med ett pensionssystem
              som människor kan lita på och som håller ekonomiskt både i bra
              och i dåliga tider.
            </seg>
            <seg n="ece09f70">
              När en stor majoritet vi hörde att det var 90 procent i riksdagen
              på 90-talet beslutade om riktlinjerna för ett nytt pensionssystem
              höll det gamla på att falla sönder, vilket vi inte får glömma.
              Vi var i den situationen att framtida generationer inte kunde
              lita på att de hade ett tryggt pensionssystem.
            </seg>
            <seg n="580f6323">
              Det var många jag satt inte i riksdagen då från framför allt
              dessa fem partier som på olika sätt arbetade fram det nya pensionssystemet.
            </seg>
            <seg n="2c894389">
              Vi från Folkpartiet har hela tiden känt en väldigt stor tilltro
              till det nya pensionssystemet. Folkpartisten Bo Könberg spelade
              en väldigt viktig och aktiv roll i arbetet med det nya pensionssystemet.
            </seg>
            <seg n="3de3d4fb">
              De viktiga inslagen var, som flera har sagt här, att det skulle
              vara långsiktigt hållbart, pålitligt och ligga utanför statsbudgeten
              utan risk för plötsliga och ogenomtänkta beslut och det skulle
              finnas inbyggda balanssystem så att förhållandet mellan tillgångar
              och skulder är hållbart.
            </seg>
            <seg n="634d3fd5">
              Som flera har sagt har många andra länder uppmärksammat vårt
              pensionssystem och bjudit in svenska politiker och tjänstemän
              för att de ska informera om det, och många har kommit hit på studiebesök.
            </seg>
            <seg n="accd058d">
              Vi får också säga att det har fungerat bra. Som helhet har värdet
              av inbetalade avgifter och buffertfondens tillgångar täckt en
              successiv uppräkning. I varierande takt har pensionerna räknats
              upp sedan systemet infördes. Numera kopplas dessutom pensionerna
              till lönernas utveckling i stället för till prisindex som tidigare.
              Detta har också lett till, det finns det statistik på, att pensionerna
              i det nya systemet har räknats upp med ungefär 21 procent hittills
              sedan systemet infördes. Om det hade varit det gamla uträkningssystemet
              hade det varit bara 16 procent.
            </seg>
            <seg n="bc9975bf">
              Pensionernas utveckling är kopplad till ekonomin och inte minst
              till löneökningar. Vi hade en kraftig löneökning och många människor
              som fick arbete i Sverige 2007. Under 2008 och 2009 har vi märkt
              detta på pensionerna. Vi har sett en rejäl höjning, och det finns
              många pensionärer som har fått en höjning av pensionen med uppåt
              500 kronor i månaden under detta år.
            </seg>
            <seg n="2d3bc425">
              Sedan kom 2008 som på hösten i alla fall blev ett extremt år,
              inte minst på börsen. Vi har haft den värsta världskrisen och
              lågkonjunkturen i varje fall i fredstid sedan början av 30-talet
              och slutet av 20-talet. Man får säga att det är en tämligen unik
              kris.
            </seg>
            <seg n="0b5bab36">
              För första gången ser vi nu att förhållandet mellan tillgångar
              och skulder har blivit sådant att den automatiska balanseringen
              aktiveras. Det är just tryggheten i systemet att det inte ska
              betalas ut mer pengar än att systemet har en chans att hålla på
              sikt.
            </seg>
            <seg n="e24eb4ea">
              Systemet är också sådant att vid kommande bättre tider kommer
              pensionen att räknas upp igen. Så i och för sig får man se sin
              pension växa igen.
            </seg>
            <seg n="285f4ccb">
              Men många av oss har uppmärksammat att när det blev, eller skulle
              kunna bli, en väldigt snabb svängning kommer naturligtvis frågan
              upp: Kan det kanske vara bättre med en jämnare utveckling? Det
              är trots allt så att det är många äldre människor med pension
              som har det ganska snålt med pengar, det är inte är så lätt att
              anpassa sig till hastiga förändringar. Då kan det också vara en
              klen tröst att det säkert blir bättre om något år.
            </seg>
            <seg n="d60f4dbd">
              Både alliansen som helhet och vi i Folkpartiet är väldigt återhållsamma
              när det gäller att göra ingrepp i pensionssystemet. Det är min
              utgångspunkt. Det tror jag också gäller Socialdemokraterna. Vi
              vill inte ha en utveckling där man går in och gör stora ändringar
              i systemet varje gång som det blir oro i ekonomin.
            </seg>
            <seg n="01254fb8">
              Men tillsammans med de andra partierna i pensionsgruppen har
              vi ändå resonerat oss fram till att, utan att svika principen
              om en balansering över tid, ändå slå ut effekten av denna balansering
              och tillämpa ett utjämnat treårsvärde. Då blir det en jämnare
              utveckling, men samtidigt är själva fundamentet för pensionssystemet
              kvar. Det blev ingen brant nedskrivning som drabbar pensionärerna
              nu, men det blir naturligtvis också en något långsammare uppräkning
              senare eftersom systemet måste vara i balans på lång sikt.
            </seg>
            <seg n="58144472">
              Man har talat om att det med detta förslag nu blir en sänkning
              med ca 275 kronor för en hyfsat hög pension. Med den skattesänkning
              för pensionärer som har genomförts i år och som genomförs nästa
              år blir det för de allra flesta pensionärerna faktiskt ett litet
              plus och för några ungefär oförändrat nästa år.
            </seg>
            <seg n="8dc9185a">
              Fru talman! Det är som sagt bra med ett pensionssystem utanför
              statsbudgeten och ett system som innehåller ekonomiska principer
              för hållbarhet över lång tid.
            </seg>
            <seg n="c07380c3">
              Att som till exempel Vänsterpartiet i sin reservation tro att
              man kan säkra pensionerna genom att höja skatten på arbete är
              verkligen att bedriva lotteri med framtidens pensioner. Vänsterpartiet
              vill höja pensionerna genom att skjuta till pengar från höjda
              skatter och avgifter. Det är det gamla vanliga. Det gäller både
              när man ska höja löner och höja pensioner. Det är bara det att
              de som ska få pensionerna och de som ska få lönerna måste också
              vara med och betala dessa skatter. Så förr eller senare blir det
              mer eller mindre ett nollsummesystem. Där har vi helt enkelt en
              skillnad i grundsyn mellan oss och Vänsterpartiet och delvis Miljöpartiet
              även om de inte alls har samma typ av reservation om hur ekonomisk
              utveckling och tillväxt sker genom arbete.
            </seg>
            <seg n="ea58d46c">
              Jag vill också säga här att det är bra att de partier som kom
              fram till pensionsöverenskommelsen och står bakom den, alltså
              allianspartierna och Socialdemokraterna, tar sitt samhällsansvar
              och hittar gemensamma lösningar som vi nu har gjort. Det är bra
              att vi gemensamt vårdar och utvecklar pensionsöverenskommelsen.
            </seg>
            <seg n="c5854041">
              Min och Folkpartiets utgångspunkt är som sagt fortfarande att
              vi ska vara återhållsamma med förändringar i systemet och att
              det är bra för framtidens pensionärer om de förändringar och justeringar
              som kanske genomförs sker med en mycket bred riksdagsmajoritet.
            </seg>
            <seg n="0bd30e7e">
              Fru talman! Det går inte att trolla fram höga pensioner. Det
              bästa sättet att få säkra pensioner är dels att ha ett hållbart
              system, dels att det finns jobb och att många människor arbetar.
              Därför är en politik som skapar jobb också en politik för bättre
              pensioner.
            </seg>
          </u>
          <note n="d8601034">
            Jag yrkar bifall till förslaget i betänkandet.
          </note>
          <note type="speaker" n="74d02f72">
            Anf. 175 LARS GUSTAFSSON (kd):
          </note>
          <u who="lars_gustafsson_079038" xml:id="i-e3f76c0b17194db1-0" n="d3e8bfe4">
            <seg n="c22e86dc">
              Fru talman! Trots uppmaningar från mina kolleger om ett filibustertal
              i slutet av dagen tänker jag inte infria dessa förväntningar.
            </seg>
            <seg n="2f90f6aa">
              När man som sista talare i debatten om ett ärende äntrar denna
              stol har de flesta argument och fakta redan ventilerats. Jag väljer
              att avgränsa mig till bara några punkter som enligt mitt tycke
              kan vara väsentliga.
            </seg>
            <seg n="b8f43729">
              Jag tror att de flesta inser, till och med alla pensionärsorganisationer,
              att det är en styrka att Sverige har ett stabilt pensionssystem.
              Det stöds av fem partier i denna kammare, vilket ger ett bra politiskt
              underlag.
            </seg>
            <seg n="31c7cfcd">
              Man måste komma ihåg att det också är en finansiell styrka för
              samhällets finanser och även en trygghet för pensionärerna i det
              långa loppet att vi har ett system som fungerar. Vi hörde också
              från Solveig Zander att det är ett föredöme för många andra länder,
              och man kommer hit för att titta på detta. Vi var på resa i Australien
              och fick höra vilka problem de hade. Det var till och med demonstrationer
              på gatorna när vi var där.
            </seg>
            <seg n="44c1bc8c">
              Som framgår av betänkandet har det nya pensionssystemet inneburit
              en bättre utveckling av pensionerna än prisutvecklingen och tidigare
              pensionssystem. Alltså har det varit bättre än tidigare. Det kan
              man utvärdera ganska enkelt.
            </seg>
            <seg n="1b248cb2">
              Alliansregeringen har också hållit sig till arbetslinjen, vilket
              har inneburit en förstärkning speciellt av inkomstpensionen. Dessutom
              har vi tagit två steg och lagt fram förslag om sänkta skatter
              för pensionärerna. Ett av dessa förslag har vi genomfört.
            </seg>
            <seg n="08cd4492">
              Vi kristdemokrater vill gärna gå vidare på den vägen eftersom
              det är den reala nettoinkomsten som är det viktiga, inte en hög
              bruttosumma.
            </seg>
            <seg n="ea7f10cf">
              Fru talman! Betänkandet avser ett förslag om en utjämning av
              värdet för buffertfonderna. Jag anser, och jag tror att även mina
              kristdemokratiska vänner anser, att detta faktiskt borde ha införts
              från början. Det är väldigt ologiskt att man korresponderar en
              uppräkning tre år när det gäller intäktssidan men inte göra det
              när det gäller nedräkningen.
            </seg>
            <seg n="ca3c7566">
              Egentligen skulle det innebära att pensionerna året efter realt
              skulle höjas med det som var föregående års intäkter i systemet.
              Om man säger på det viset skulle man få en fullständig ryckighet.
              Det kan ju innebära att det efter två år med nedgångar om konjunkturen
              olyckligtvis blev sådan skulle bli två häftigt kraftiga sänkningar
              efter varandra.
            </seg>
            <seg n="6a0e1273">
              Vad vi nu gör är rimligt. Vi jämnar ut så att pensionärerna får
              en stabilare grund för utvecklingen av pensionerna över tid. Eftersom
              vi här pratar om häftiga svängningar i pensionsutbetalningarna
              är det viktigt att veta att det inte är sant. Trots en finansiell
              världskris ligger sänkningen av det totala fondvärdet från 4,2
              miljarder på ungefär 5 procent. Det visar på ett väldigt stabilt
              system.
            </seg>
            <seg n="680aceee">
              Jag tycker att vi hos våra pensionärer ska ingjuta en trygghet
              kring att det faktiskt finns stabila grunder och att papperen
              är placerade på ett sådant sätt att värdet hålls stabilt över
              tid.
            </seg>
            <seg n="55153198">
              Jag tror att det också är viktigt att framhålla att inget hållbart
              pensionssystem kan göra större utbetalningar än de intäkter som
              systemet får. Arbetet med tillsyn för eventuella förbättringar
              måste givetvis kontinuerligt göras för att optimera systemets
              funktionssätt.
            </seg>
            <seg n="bc2fc06d">
              Alternativet är att politiker använder löpande skatteintäkter
              för att reglera pensionerna, vilket egentligen vore förskräckande
              med tanke på om det skulle bli väldigt dåliga tider länge. Det
              skulle inte heller kopplas till de inbetalda pensionsavgifterna.
              Jag ser det som allvarligt att få en sådan utveckling.
            </seg>
            <seg n="44e37a21">
              En stor del av Sveriges befolkning, ungefär två miljoner människor,
              är för sin försörjning beroende av ett väl fungerande och tryggt
              pensionssystem. Det är därför viktigt att detta inte utsätts för
              politisk klåfingrighet eller kan göras beroende av kortsiktiga
              politiska manövrer.
            </seg>
            <seg n="e73574d2">
              Fru talman! Jag tror att vi ska vara glada över och värna om
              vårt system. Jag tror också att de partier som står utanför detta
              önskar att de hade hoppat på tåget när det gick. Men ibland stannar
              även detta tåg vid perrongen. Då har man återigen möjlighet att
              kliva på.
            </seg>
          </u>
          <note n="4e7a06b3">
            Med det sagda yrkar jag bifall till utskottets förslag i betänkandet.
          </note>
          <note type="speaker" n="26a3a257">
            Anf. 176 KURT KVARNSTRÖM (s):
          </note>
          <u who="kurt_kvarnstrom_9454d6" xml:id="i-a7caa02e659044c8-1" n="24c4304b">
            <seg n="0f211658">
              Fru talman! Jag var lite sen med att trycka på knappen så jag
              hann inte få replik på Mats G Nilsson. Jag begärde därför två
              minuter som jag nu vill använda till att vara väldigt tydlig.
            </seg>
            <seg n="d813bd9a">
              Pensionssystemet växte fram i början av 1990-talet efter förra
              gången med en borgerlig regering som skapade en hel del ekonomiska
              bekymmer i vårt land. Vi restaurerade pensionssystemet det vet
              Mats G Nilsson mycket väl genom att sänka skatten.
            </seg>
            <seg n="05521183">
              Mats G Nilsson torgför nu att vi under tolv år inte har sänkt
              skatten för den här gruppen. Men det grundavdrag vi genomförde
              är samma sak som att sänka skatten för de här grupperna. Också
              det vet Mats G Nilsson mycket väl.
            </seg>
            <seg n="7667d1a3">
              I en förlängning innebär det, kan jag upplysa om, att pensionerna
              i dag är 1,8 procent högre än de skulle ha varit utan det grundavdrag
              som genomfördes när vi, som sagt, på 1990-talet restaurerade efter
              den förra borgerliga regeringen.
            </seg>
          </u>
          <note n="d9dc9ad1">
            Överläggningen var härmed avslutad.
          </note>
          <note n="6ce68a41">
            11 § Hållbara framtida transporter Ett integrerat, teknikstyrt
            och användarvänligt transportsystem
          </note>
          <note n="dd342618">
            Föredrogs
          </note>
          <note type="speaker" n="70adef69">
            Anf. 177 ANNELIE ENOCHSON (kd):
          </note>
          <u who="annelie_enochson_bd68fa" xml:id="i-d828e0379d0c4dad-0" n="01b58d28">
            <seg n="f19106b6">
              Fru talman! Namnet på detta utlåtande säger vad denna debatt
              kommer att handla om, nämligen om hållbara framtida transporter
              i ett integrerat, teknikstyrt och användarvänligt transportsystem.
              Det gäller ett meddelandeförslag från Europeiska kommissionen.
            </seg>
            <seg n="ce8af102">
              Meddelandet antogs av kommissionen i somras, den 17 juni, och
              sändes därefter för konsultation till de olika medlemsländerna.
              Konsultationen var tänkt att avslutas den 30 september, men det
              fungerar inte helt med riksdagens arbetsplan. Därför har vi denna
              debatt i dag, i oktober.
            </seg>
            <seg n="3586dd12">
              Bakgrunden till meddelandet är en vitbok som antogs 2002 och
              som rör den gemensamma transportpolitiken i Europa. Denna vitbok
              sträcker sig fram till år 2010, och där är vi ju snart.
            </seg>
            <seg n="d61d2e01">
              Därför kommer de olika medlemsländernas synpunkter på kommissionens
              förslag som snart inkommit till kommissionen att utgöra underlag
              för en ny vitbok som kommer att sträcka sig fram till 2020 och
              som förväntas bli framlagd av kommissionen under 2010.
            </seg>
            <seg n="118a31fd">
              Meddelandet innehåller fyra huvudsakliga delar.
            </seg>
            <seg n="ba55b9a6">
              I del 1 ger kommissionen sin bedömning av de hittillsvarande
              resultaten av den förra vitboken.
            </seg>
            <seg n="94e7ba0c">
              Del 2 innehåller en beskrivning från kommissionen av de tendenser
              och utmaningar inom transportsektorn som kommissionen bedömer
              har betydelse för den framtida transportpolitiken.
            </seg>
            <seg n="ec528fbc">
              I del 3 skissar kommissionen sju tänkbara politiska mål om högkvalitativa,
              säkra, miljövänliga och trygga tranporter samt ett väl underhållet
              och fullt ut integrerat nätverk.
            </seg>
            <seg n="34be2820">
              I del 4, slutligen, redovisar kommissionen ett antal strategier
              för hur de tänkbara målen ska kunna uppnås.
            </seg>
            <seg n="a3e802c9">
              I Regeringskansliets faktapromemoria Future of Transport redovisar
              regeringen den preliminära svenska ståndpunkten beträffande kommissionens
              förslag som vi i dag ska diskutera.
            </seg>
            <seg n="f53d0213">
              Ett långsiktigt hållbart och konkurrenskraftigt europeiskt transportsystem
              är av grundläggande betydelse för Europas utveckling och välstånd.
              För att bidra till målsättningen med ett hållbart transportsystem
              prioriteras EU:s transportpolitik efter 2010 under det svenska
              ordförandeskapet. Mot denna bakgrund välkomnas kommissionens meddelande
              och den debatt som förväntas följa.
            </seg>
            <seg n="c4bdefd0">
              Jag instämmer med regeringen och överlämnar härmed utlåtandet
              till kammaren för debatt.
            </seg>
          </u>
          <note type="speaker" n="3287fbde">
            Anf. 178 LARS MEJERN LARSSON (s):
          </note>
          <u who="lars_mejern_larsson_36fc01" xml:id="i-eb4bf661042c12aa-0" n="84badeb3">
            <seg n="e6e73aad">
              Fru talman! Jag vill inleda med att säga att vi socialdemokrater
              tycker att det är positivt att kommissionen så tydligt lyfter
              fram de stora utmaningar som transportsystemet står inför till
              följd av klimathotet samt att vi till stor del är överens med
              majoriteten i utskottet om de synpunkter som framförts på kommissionens
              meddelande om hållbara framtida transporter.
            </seg>
            <seg n="27ad955e">
              I utlåtandet lägger utskottet stor vikt vid miljö- och klimatrelaterade
              frågor. Bland annat ser utskottet ett behov av att infrastrukturen,
              såväl befintlig som kommande, är klimatsäkrad inför väntade risker
              till följd av klimatförändringarna. Det tycker vi också är bra.
            </seg>
            <seg n="d1e47c51">
              Men vi socialdemokrater vill tillsammans med Vänsterpartiet och
              Miljöpartiet understryka att trafiken måste organiseras för att
              täcka medborgarnas och näringslivets behov samtidigt som detta
              underordnas samhällsmålen om klimatanpassning, trafiksäkerhet
              och så vidare.
            </seg>
            <seg n="abd44ac8">
              Vi vill ha ett mer enhetligt transportsystem i Europa där de
              olika trafikslagen bättre samordnas till ett effektivt och hållbart
              transportsystem. En fortsatt teknisk utveckling är ett viktigt
              medel för att påskynda övergången till ett samhälle med låga koldioxidutsläpp.
            </seg>
            <seg n="a6cd35aa">
              Jag förstår egentligen inte varför majoriteten inte vill föra
              in detta. Men det är väl så att allt tal om klimat, miljö och
              förbättrad trafiksäkerhet är mer snack än verkstad; det låter
              ju sjyst.
            </seg>
            <seg n="1432eb89">
              Den allvarligaste kritiken mot utskottets skrivning gäller ändå
              risken rörande social dumpning. Vi delar inte majoritetens slappa
              inställning till den svenska åkerinäringen och de transportanställdas
              villkor på en integrerad transportmarknad. Det är helt oacceptabelt
              om företag i de olika medlemsländerna ska kunna konkurrera med
              dåliga löner och arbetsvillkor. Från den rödgröna sidan vill vi
              därför poängtera att man i ett fortsatt liberaliseringsarbete
              måste särskilt beakta de transportanställdas situation så att
              alla möjligheter till social dumpning elimineras.
            </seg>
            <seg n="02c88610">
              Fru talman! Det är också viktigt att det gradvisa fullbordandet
              av EU:s inre marknad bör leda till att begränsningarna för tillträde
              till medlemsstaternas nationella marknader avskaffas. Så står
              det i Europaparlamentets och rådets förordning om gemensamma regler
              för tillträde till den internationella marknaden för godstransporter
              på väg. Detta klubbades bara för ett par veckor sedan. Det står
              också, och nu vill jag att ni lyssnar uppmärksamt: I samband härmed
              bör man dock ta hänsyn till kontrollernas effektivitet och utveckling
              av anställningsförhållandena inom yrket, harmonisering av regler
              inom bland annat områdena genomförande och vägavgifter samt social-
              och säkerhetslagstiftning.
            </seg>
            <seg n="7f473ca6">
              Mig veterligen har regeringen ställt sig bakom detta, men tydligen
              har det nonchalerats av majoriteten i utskottet. Hade det varit
              viktigt för er hade ni gått med på kravet att förtydliga det faktum
              att det är helt oacceptabelt att företag i de olika medlemsstaterna
              ska kunna konkurrera med låga löner och dåliga arbetsvillkor.
            </seg>
            <seg n="dd671cae">
              Fru talman! Avslutningsvis säger vi i utskottets utlåtande att
              ett tydligare europeiskt ledarskap i transportfrågan är avgörande
              i sig för att skapa nödvändiga beslut och genomföra beslutade
              åtgärder. Nu har vi chansen i Sverige, när vi har ordförandeskapet.
              Men tar vi den chansen? Jag har i alla fall inte märkt något av
              det. Jag tycker att det vore på sin plats om majoriteten nu hörsammade
              det vi socialdemokrater säger och lyfte upp vikten av att säkerställa
              konkurrens på lika villkor. Det vore också på sin plats om regeringen
              såg till att de här frågorna kommer upp på bordet och det nu.
            </seg>
            <seg n="ae090b0e">
              Med detta, fru talman, yrkar jag bifall till reservationen.
            </seg>
          </u>
          <note type="speaker" n="fd4943e5">
            Anf. 179 PETER PEDERSEN (v):
          </note>
          <u who="peter_pedersen_420991" xml:id="i-e70dfab5f3eec7b8-0" n="313bb3d8">
            <seg n="41f25cef">
              Fru talman! Det är bra att majoriteten tog till sig oppositionens
              synpunkter och skärpte skrivningen, framför allt när det gäller
              de synpunkter vi framförde om att på ett tydligare sätt lyfta
              fram kollektivtrafikens betydelse för att uppnå hållbara framtida
              transporter. Vi är glada för att den justeringen och några till
              gjordes.
            </seg>
            <seg n="b999e33d">
              Tyvärr fick vi inte ett enigt utskott. Vi lyckades inte få majoriteten
              att lyssna fullt ut. Det var inte helt förvånande. Efter ett visst
              vacklande och en viss ajournering och fundering kom man fram till
              att man inte kunde tänka sig att ändra i följande mycket olyckliga
              formulering på s. 15 i utlåtandet: Utskottets grundläggande inställning
              är att det inte är trafiken som sådan som bör begränsas utan dess
              negativa effekter i form av t.ex. skador på miljö och hälsa samt
              trängsel.
            </seg>
            <seg n="3568afc0">
              Det låter sig ju enkelt sägas, men frågan är: Hur ska det gå
              till? Vi tycker nog att majoriteten, regeringspartierna och EU-kommissionen
              är svaret skyldiga. Det finns nämligen en massa negativa saker
              i världen, och det skulle bli väldigt absurt att säga att det
              inte är något större fel på krig utan att det är de negativa konsekvenserna
              man vill ändra på. Det finns väl ett visst samband där? Kärnkraftsfrågan
              är en annan sådan sak. Man kan säga att det inte är några problem
              med kärnkraft utan med de negativa konsekvenserna.
            </seg>
            <seg n="cf66955f">
              Man har alltså inte lyckats prestera en trovärdig argumentering.
              Det blir ihåligt att säga på det sättet. Man låtsas att det inte
              finns några problem i sig, och man försöker göra skillnad på de
              två sakerna. Det tyder på att de tre regeringspartierna inte förstår
              eller tar till sig det man kan se om man tittar på offentlig statistik,
              nämligen det faktum att det fortfarande är trafiken och transportsektorn
              som är det stora problembarnet när det gäller möjligheterna att
              uppnå fastställda klimatmål. Det går så att säga delvis i fel
              riktning, inte i rätt riktning som det har gjort i andra sektorer.
            </seg>
            <seg n="1ac14a67">
              EU-kommissionens meddelande och regeringspartierna uttrycker
              dessutom som vanligt, skulle jag vilja säga en stor tilltro till
              att tekniska landvinningar ska lösa det mesta av eventuella problem
              i transportsektorn. VTI, Statens väg- och transportforskningsinstitut,
              skriver däremot så här i sitt remissyttrande: Överhuvudtaget andas
              meddelandet en hög grad av optimism vad gäller teknikutvecklingens
              möjligheter att medverka till en väsentligt förbättrad måluppfyllelse.
              Enligt VTI:s bedömning är det inte rimligt att förvänta sig så
              stora konsekvenser av teknikutvecklingen inom den tidsperiod,
              ca 10 år, som är relevant i sammanhanget.
            </seg>
            <seg n="3db8eccc">
              Menar regeringssidan att VTI:s bedömning är felaktig? Och vad
              bygger i så fall det ställningstagandet på?
            </seg>
            <seg n="c4a0d6e7">
              Vägverket skriver följande i sitt remissvar: så finns det inte
              några innovationer inom synhåll som på ett avgörande sätt skulle
              kunna lösa transportsystemets miljöproblem. Vidare skriver de:
              Vägverket har för sin del dragit slutsatsen att biltrafiken långsiktigt
              måste minska.
            </seg>
            <seg n="ba2f02b2">
              Menar regeringssidan att Vägverket har fel, och vad bygger i
              så fall det ställningstagandet på?
            </seg>
            <seg n="71f5aaaf">
              Vägverket fortsätter: Alla studier som Vägverket har tagit del
              av visar emellertid på att transportvolymerna inte kan fortsätta
              att växa om klimatmålen ska nås. Vägverket ifrågasätter om trafikens
              miljöproblem kan lösas enbart med teknisk utveckling.
            </seg>
            <seg n="e713d95c">
              Återigen: På vilket sätt anser ni att Vägverket har fel, och
              vad grundar ni det på?
            </seg>
            <seg n="7126f863">
              Fru talman! Utöver attityden att alla problem hipp, hipp, hurra
              kan lösas med tekniska landvinningar är också en annan sak påfallande
              när det gäller den nuvarande regeringen. Den tror nämligen, eller
              har en absolut övertygelse om, att avreglering och liberalisering
              löser alla problem tillsammans med skattesänkningar, skulle man
              kunna tillägga.
            </seg>
            <seg n="9a4c0e83">
              Om man tittar på transportsektorn ser man att samma mantra förekommer
              där: Man ska avreglera på diverse sätt. Då kan det vara intressant
              att hänvisa till vad en annan myndighet säger, nämligen Sika,
              Statens institut för kommunikationsanalys. De skriver: Det saknas,
              såvitt Sika känner till, belägg för att liberaliserade transportmarknader
              generellt har bättre tillgänglighet, större punktlighet, säkrare
              eller miljövänligare transporter.
            </seg>
            <seg n="d070874a">
              Menar regeringen att även Sika har fel? Om svaret är ja, var
              finns belägget för de ståndpunkterna?
            </seg>
            <seg n="69d1b76b">
              Om man nu inte tror på vad Sika, Vägverket, VTI och andra säger
              i de här avgörande frågorna vore det bra om man i den fortsatta
              diskussionen på något vis kunde hänvisa till vad det är man har
              som underbygger argumentationen att trafiken inte är ett problem
              i sig.
            </seg>
            <seg n="790531db">
              Vi från oppositionens sida säger i stället i slutet på vår reservation:
              Trafik är inget självändamål. Trafiken måste således organiseras
              så att den fyller medborgarnas och näringslivets behov, samtidigt
              som detta underordnas samhällsmålen om klimatanpassning, trafiksäkerhet
              m.m.
            </seg>
            <seg n="3a8553f1">
              Jag hoppas att jag i dag kan få ett svar på frågan vad ni egentligen
              menar med den, milt uttryckt, något lättsinniga formuleringen
              att trafiken i sig inte är något problem utan bara de negativa
              konsekvenserna av den. Kan ni försöka reda ut hur ni ser på en
              framtid där man löser de problem som trafiken skapar? Och kan
              ni noggrant förklara skillnaden mellan någonting i sig och dess
              konsekvenser? Det skulle vara mycket intressant.
            </seg>
            <seg n="f7ce6c1d">
              Jag vill också säga att jag helt ställer mig bakom den föredragning
              som min företrädare i talarstolen, Mejern Larsson, gjorde om att
              det är viktigt att säkerställa vettiga villkor även på transportmarknaden.
            </seg>
            <seg n="9aaf157c">
              Jag avslutar med att yrka bifall till vår reservation.
            </seg>
          </u>
          <note n="3b7b33ad">
            I detta anförande instämde Karin Svensson Smith (mp).
          </note>
          <note type="speaker" n="00854275">
            Anf. 180 KARIN SVENSSON SMITH (mp):
          </note>
          <u who="karin_svensson_smith_aa4519" xml:id="i-170a5b78b932f863-0" n="fd232960">
            <seg n="69af09be">
              Fru talman! Den debatt vi har i dag går tillbaka till en revision
              från ett EU-dokument som antogs 2001 som heter Time to decide
              . När det EU-dokumentet antogs konstaterade man att man hade problem
              med trafiken ur flera aspekter, och jag ska nämna fyra.
            </seg>
            <seg n="6d491be9">
              Man nämnde att den klimatpåverkan som trafiken har inte är långsiktigt
              hållbar. Man berättade om luftföroreningarna som drabbar de europeiska
              invånarna i form av ohälsa. Man räknade upp den olycksfrekvens
              med i många fall dödlig utgång som trafiken ger upphov till. Man
              beskrev den trängsel som finns i Europas vägsystem, särskilt i
              städerna, som gör att samhället förlorar mycket pengar, och så
              också de enskilda i trafikköer.
            </seg>
            <seg n="f51c3a05">
              Som lösningar på de här problemen nämnde man i Time to decide
              att man skulle ägna sig åt decoupling, att man skulle försöka
              särskilja ökningen av transportvolymen från bnp-ökningen. Man
              talade i den vitboken om att man skulle återgå till den fördelning
              av transportslag som rådde tidigare mellan väg, järnväg och sjöfart
              som en viktig metod för att nå de mål man ville sätta upp när
              det gäller klimat, luftpåverkan, trafiksäkerhet och trängsel.
            </seg>
            <seg n="55abd4d7">
              Det här var då ett ganska intressant dokument. Problemet är att
              det inte har haft så stor betydelse för EU:s politik. Det beror
              lite grann på att själva idén med EU har handlat om varors fria
              rörlighet, att öka handeln och att ta bort hinder för transporter
              mellan gränser. I kombinationen underprissättning av framför allt
              vägtransporter men också flygtransporter har det här lett till
              att man inte har klarat av att nå de mål man har satt upp i EU-församlingarna
              kring transportpolitiken.
            </seg>
            <seg n="3884e423">
              Nu har vi en ny genomgång av problemen 2009, och det är intressant
              att jämföra hur man ser på problemen nu och hur man såg på problemen
              2001.
            </seg>
            <seg n="cd2d732a">
              När det gäller klimatpåverkan tror jag inte att man kan påstå
              att man uppfattar problemen med trafikens påverkan på klimatet
              som mindre allvarliga nu än 2001. Man påtalar också i EU-dokumentet
              att 97 procent av transporterna i EU baseras på fossila bränslen.
              Det i sig är ju inte bara ett problem för klimatet som om detta
              inte vore nog utan det är ett viktigt transportförsörjningsproblem,
              eftersom oljan inte är förnybar och priserna med all sannolikhet
              kommer att öka kraftigt.
            </seg>
            <seg n="7e7e8688">
              När det gäller luftföroreningar tror jag inte heller att man
              kan bedöma att problemet nu är mindre än vad det var 2001. Man
              säger i EU-dokumentet att framför allt NOx-utsläppen, alltså kväve,
              och utsläppen av fina partiklar måste reduceras. I dag vet man
              betydligt mer om sambanden mellan bilavgaser och ohälsa. Man vet
              att risken att dö i hjärtinfarkt är mycket större hos dem som
              bor i områden med tät vägtrafik. Man vet att barn drabbas i större
              utsträckning av astma och allergier och minskad lungfunktion om
              de växer upp i områden där det finns mycket vägtrafik. Man vet
              också att bilavgaser har en cancerframkallande effekt. Fördröjningen
              är dock ungefär 20 år från det att man har exponerats.
            </seg>
            <seg n="f23221a0">
              Alla de här sakerna talar för att ohälsoproblemen på grund av
              trafik är större nu än vad man visste 2001.
            </seg>
            <seg n="bc64c1d9">
              När det gäller trafikolyckor finns det positiva inslag, men fortfarande
              omkom mer än 39 000 personer i Europa 2008 till följd av trafikolyckor.
              När det gäller trängseln har den knappast blivit ett mindre problem
              än 2001.
            </seg>
            <seg n="b1bb8ea5">
              Då är frågan: Vilka medel sätter man upp för att lösa dessa problem?
              Om vi tittar på EU-dokumenten noterar vi särskilt rätt så klokt
              och insiktsfullt s. 12 i EU-dokumentet Smarta priser som trafiksignaler
              .
            </seg>
            <seg n="1ccb6e32">
              Inom transportsektorn liksom inom andra sektorer gäller att ekonomisk
              effektivitet inte går att uppnå såvida inte prisnivån återspeglar
              samtliga kostnader, interna och externa, som förorsakas av förbrukaren.
              Priserna ger de ekonomiska aktörerna väsentlig information genom
              att de återspeglar den relativa bristen på varor och tjänster.
              Det finns inga ekonomiska incitament i dag att använda tystare
              fordon, säkrare transporter eller miljövänligare transportsätt.
            </seg>
            <seg n="7515823d">
              Vidare konstaterar man att kommande årtionde kommer sannolikt
              att bli omvälvande för transportsystemet. Nya metoder och ny teknik
              kommer att dyka upp, och långsiktiga investeringar, exempelvis
              i infrastruktur, kommer att göras. Europa kommer under lång tid
              att få leva med dessa valmöjligheter, och därför är det viktigt
              att dessa val styrs av korrekta prissignaler.
            </seg>
            <seg n="1938ca09">
              Det har under tio år förhandlats fram ett dokument som handlar
              om kilometeravgifter för tunga transporter. Detta dokument var
              på väg att bli färdigt för att beslutas i december i fjol. I det
              här sammanhanget har Sverige tidigare spelat en väldigt proaktiv
              roll för att man ska hitta en prissättning som gör att fördelningen
              mellan gods på väg, gods på järnväg och gods i sjöfart får en
              för klimatmål och andra samhälleliga mål bra fördelning.
            </seg>
            <seg n="5799b0fc">
              Men sedan vi bytte regering i Sverige har det arbetet förbytts
              i att Sverige sätter käppar i hjulen för andra länder såtillvida
              att man inte vill harmonisera de regler som finns för kilometerskattens
              införande.
            </seg>
            <seg n="afe7cc65">
              Ett viktigt medel som utpekas i det här dokumentet kring hur
              man ska kunna komma till rätta med transportproblemen är investeringar
              inom ramen för Trans-European Networks. Där behövs en ny inriktning
              den har vi diskuterat i utskottet, och vi har skrivit ett särskilt
              utlåtande.
            </seg>
            <seg n="15124c54">
              Det här är en fråga som inte är löst, för det finns problem och
              konflikter. Här borde det vara ett guldläge för Sverige som ordförande
              i EU att slutföra den diskussionen och komma fram till ett principiellt
              dokument som gör att det som finansieras ur den EU-gemensamma
              budgeten också leder till att man löser problemen inom transportsektorn.
            </seg>
            <seg n="99b83733">
              Dock har vi fått reda på att det här ärendet inte hanteras under
              det svenska ordförandeskapet. Det betyder att Sverige inte tar
              ansvaret för att förbättra EU i de här avseendena.
            </seg>
            <seg n="28c15eb7">
              Slutligen är flyget en viktig men ibland lite undanskymd transportgren
              som har stor negativ betydelse ur klimatsynpunkt. Det är nu på
              väg att genomföras ett avtal benämnt Open Skies, som handlar om
              flygtrafik mellan Nordamerika och Europa. Man har i de tidigare
              konsekvensberäkningar som kommit till trafikutskottets kännedom
              bedömt att det här kommer att öka lufttrafikvolymen med ungefär
              30 procent. Om det då inte vidtas några andra åtgärder i övrigt
              kommer det att leda till att det blir svårare att nå klimatmålet
              inom transportsektorn.
            </seg>
            <seg n="1b78e113">
              Därför hoppas jag att de som står efter mig på talarlistan som
              representerar regeringspartierna går upp och svarar dels på Peter
              Pedersens alldeles utmärkta frågor, dels på frågan vad den svenska
              regeringen gör. På vilket sätt kan man säga att det svenska ordförandeskapets
              ambition i regeringsförklaringen att ta klimathotet på allvar
              och visa ledartröjan i klimatarbetet återspeglar sig när det gäller
              dels priserna på transporter i EU, dels principerna för investeringarna
              och dels hur man hanterar luftfarten i EU?
            </seg>
            <seg n="addbdab0">
              Jag yrkar bifall till den gemensamma reservationen från Socialdemokraterna,
              Vänstern och Miljöpartiet.
            </seg>
          </u>
          <note type="speaker" n="12f112fe">
            Anf. 181 LISBETH GRÖNFELDT BERGMAN (m):
          </note>
          <u who="lisbeth_gronfeldt_bergman_9b3922" xml:id="i-d9bba76bb3c226db-0" n="040113c8">
            <seg n="c974bb48">
              Fru talman! Trafikutskottets granskning av EU-kommissionens meddelande
              Hållbara framtida transporter har utmynnat i ett så gott som enigt
              utlåtande. Det kan man inte tro när man hör debatten.
            </seg>
            <seg n="cc2e097a">
              Utskottet är positivt till att många olika intressenter denna
              gång på ett tidigt stadium har kunnat lämna synpunkter på kommissionens
              tankar och komma med egna förslag inför kommissionens fortsatta
              arbete, som alltså ska utmynna i en vitbok avseende europeisk
              hållbar transportpolitik fram till år 2020.
            </seg>
            <seg n="f3b19100">
              Våra övergripande synpunkter berör miljö och klimat, ett enhetligt
              transportsystem, teknisk utveckling och subsidiaritetsfrågan.
            </seg>
            <seg n="b9312a6e">
              När det gäller miljö- och klimatrelaterade frågor har vi velat
              påpeka bland annat avsaknaden av dimensionen klimatsäkring av
              befintlig och kommande infrastruktur. Jag återkommer något till
              detta senare.
            </seg>
            <seg n="d160060f">
              Det är viktigt att skapa ett mer enhetligt transportsystem i
              Europa genom samordning av transportslag för att få effektivitet
              och hållbarhet. Stråktänkande, noder, samordning och informationsutbyte
              är några nyckelord.
            </seg>
            <seg n="574c0d0d">
              Teknisk utveckling avseende såväl fordon och bränslen som informationsteknik
              är avgörande för att uppnå såväl utsläppsminskningar som ökad
              tillgänglighet.
            </seg>
            <seg n="df548dc2">
              Bättre samordning av olika intressenters kunskaper är nödvändig,
              både mellan privata och offentliga aktörer och mellan länder.
              Detsamma gäller forskning och utveckling samt nätverksuppbyggnad
              för informationsutbyte.
            </seg>
            <seg n="729b2264">
              Teknisk utveckling tillsammans med ekonomiska styrmedel kan definitivt
              påskynda utvecklingen ytterligare.
            </seg>
            <seg n="44221129">
              Fru talman! När det gäller subsidiaritetsprincipen har kommissionen
              varit alltför otydlig och tagit upp frågor där besluten, enligt
              utskottets uppfattning, helt klart ligger på nationell, regional
              eller kommunal nivå här i Sverige tillsammans med frågor som helt
              klart kan anses höra hemma på gemenskapsnivå.
            </seg>
            <seg n="d1942bde">
              Det skulle ha varit önskvärt med ökad tydlighet härvidlag och
              motiveringar till att man tagit upp de här frågorna.
            </seg>
            <seg n="cb648eb2">
              Utskottet har vidare valt att ta upp frågan om EU-ländernas olika
              förutsättningar. I ett EU-perspektiv är ofta trängsel ett hinder
              för väl fungerande godstransporter. Det gäller persontransporter
              likaså. Mer sällan handlar det om långa avstånd.
            </seg>
            <seg n="eb24eb4a">
              I Sverige och även i våra nordliga grannländer, Norge och Finland,
              är långa avstånd samt klimat med snö och is ett problem. Dessutom
              är godsflödena ofta för små hos oss för att godstransportsystemet
              ska kunna fungera väl.
            </seg>
            <seg n="65fe1144">
              Det är alltså viktigt att ha klart för sig att samordning, effektivisering
              och byte till miljövänligare transporter måste göras med olika
              utgångspunkter. Detta bör beaktas.
            </seg>
            <seg n="95ab001e">
              Fru talman! Kommissionens politiska mål, högkvalitativa, säkra
              och trygga transporter, förutspår ökad efterfrågan på transporter
              i framtiden och innehåller krav på förbättring av kvalitet, personlig
              säkerhet, färre olyckor, minskade hälsorisker, tillvaratagande
              av passagerares rättigheter och ökad tillgänglighet.
            </seg>
            <seg n="01321786">
              Men målet innehåller faktiskt inget krav på så kallad klimatsäkring
              av transportsystem, som jag nämnde i början. Utskottet menar att
              riskerna för olyckor och skador på såväl befintlig som planerad
              infrastruktur, befintliga såväl som kommande transportsystem,
              på grund av klimatförändringar i större utsträckning måste beaktas.
            </seg>
            <seg n="6af6cd38">
              Översvämningar och skred har vi redan sett exempel på i vårt
              land. Andra händelser som orsakar skador på våra vägar, järnvägar
              med mera kommer att inträffa.
            </seg>
            <seg n="7c97852a">
              Fru talman! När det gäller kommissionens strategier vill jag
              särskilt lyfta fram utskottets ställningstagande angående infrastruktur
              underhåll, utveckling och integrering.
            </seg>
            <seg n="875daf0d">
              Utskottet är positivt till att kommissionen anser att ett transportslagsövergripande
              synsätt för framtida transportplanering är fundamentalt, att det
              är viktigt att fortsätta utveckla så kallade gröna korridorer
              samt att det inte enbart går att koncentrera ansträngningarna
              till nybyggnation utan att man också ska bemöda sig om att använda
              befintlig infrastruktur mer effektivt.
            </seg>
            <seg n="5b16666e">
              I detta sammanhang vill vi lyfta fram den svenska så kallade
              fyrstegsprincipen, som mycket väl kan tjäna som modell i detta
              arbete.
            </seg>
            <seg n="3e0ea2ec">
              Utskottet menar vidare att även upphandlingsinstrumentet bör
              användas för effektivitet och kvalitet men påpekar samtidigt,
              som nämndes tidigare, att kollektivtrafikens utveckling behandlats
              styvmoderligt. Här finns en betydligt större potential att ta
              till vara.
            </seg>
            <seg n="55e4d081">
              Sjöfarten borde ha varit ett särskilt kapitel. Såväl inlandssjöfart
              som kustsjöfart kan utnyttjas mycket mer. Men vi får väl se vad
              genomförandet av EU:s sjöfartspolitik fram till 2018 ger i detta
              avseende och kanske också i andra avseenden.
            </seg>
            <seg n="722a66f2">
              Fru talman! När det gäller den andra strategin, finansiering
              finna resurser för hållbara transporter, skriver utskottet:
            </seg>
            <seg n="c902447c">
              Åtgärder i transportsystemet ska vara samhällsekonomiskt lönsamma
              samtidigt som även regionalpolitiska och andra faktorer bör ingå
              i en totalbedömning.
            </seg>
            <seg n="cc33d116">
              Såväl styrande som finansierande avgifter behövs för att man
              ska kunna möta de utmaningar som finns.
            </seg>
            <seg n="b788de50">
              Vi måste alltså koppla planeringsarbetet inom transportsektorn
              till näringslivsutveckling och regional tillväxt och inte alltid
              enbart se till varje enskild åtgärds samhällsekonomiska kalkyl.
              Man bör använda de till buds stående medlen för att nå större
              total nytta för näringsliv, region och land. Man måste med andra
              ord se helheten.
            </seg>
            <seg n="7a4ebf34">
              Jag tänkte ta ett litet exempel från min hemstad Göteborg avseende
              infrastrukturprojekt.
            </seg>
            <seg n="eac41291">
              Ökad kapacitet på Västra stambanan och Väster om Vänern räcker
              inte, även om varje åtgärd i sig är viktig. För att nå verkliga
              resultat krävs också kapacitetsförbättringar när det gäller Marieholmsbron,
              åtgärder på vägnäten runt om och i Göteborg samt utveckling av
              Hamnbanan.
            </seg>
            <seg n="c669c0b0">
              Varje enskild åtgärd går kanske inte att räkna hem. Men sammantaget,
              för den fortsatta utvecklingen av näringslivet i Göteborg, i Västra
              Götaland och i Sverige, är detta en förutsättning och kan troligen
              räknas hem många gånger om.
            </seg>
            <seg n="fe750d2d">
              Det är verkligen som Tillväxtverket skriver i sitt remissvar:
            </seg>
            <seg n="358e54d4">
              Ett konkurrenskraftigt näringsliv är en förutsättning för en
              positiv ekonomiskt hållbar utveckling i Sverige. Då behöver samhället
              kunna erbjuda näringslivet goda förutsättningar. Ett väl fungerande
              transportsystem är en sådan.
            </seg>
            <seg n="15be8398">
              Detta resonemang kan med lätthet överföras på EU-nivå. Därför,
              menar jag, är kommissionens arbete med en europeisk transportpolitik
              fram till 2020 så viktig. Och därför är vårt arbete i de enskilda
              medlemsstaterna och tillsammans också viktigt för att man ska
              kunna gå från ord till handling.
            </seg>
          </u>
          <note n="f08bb7b7">
            Med dessa ord, fru talman, yrkar jag bifall till utskottets förslag.
          </note>
          <note type="speaker" n="55938d1a">
            Anf. 182 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-170a5b78b932f863-1" n="fd232960">
            <seg n="3bb05b83">
              Fru talman! Jag lyssnade uppmärksamt på vad Lisbeth Grönfeldt
              Bergman hade att anföra. Du hade väl planerat ditt anförande tidigare,
              men jag skulle vilja att du passade på tillfället att beröra någon
              av de frågor som jag tog upp i mitt anförande när det gäller regeringens
              agerande i egenskap av ordförande i EU.
            </seg>
            <seg n="65c4bf7c">
              Jag skulle vilja veta vad Lisbeth Grönfeldt Bergman tycker om
              kilometerskatter det heter Eurovinjettdirektivet när det hanteras
              i EU.
            </seg>
            <seg n="31bbda3f">
              En enig klimatberedning föreslog införande av kilometerskatter
              som en nödvändig förutsättning för att uppnå klimatmålen. Tyskland
              har infört det. Schweiz har infört det. Tjeckien, Österrike och
              den danska konservativa regeringen har beslutat införa det.
            </seg>
            <seg n="c5dce776">
              Är det här något som Lisbeth Grönfeldt Bergman biträder? Hur
              ser Lisbeth Grönfeldt Bergman i så fall på den svenska regeringens
              agerande under ordförandeskapet? Jag kan inte se att den här frågan
              har lyfts fram på något positivt sätt hittills under Sveriges
              ordförandeskap.
            </seg>
          </u>
          <note type="speaker" n="448b6b52">
            Anf. 183 LISBETH GRÖNFELDT BERGMAN (m) replik:
          </note>
          <u who="lisbeth_gronfeldt_bergman_9b3922" xml:id="i-d9bba76bb3c226db-1" n="040113c8">
            <seg n="775ea4f5">
              Fru talman! Vi har länge diskuterat kilometerskatten. I princip
              är den ett bra instrument.
            </seg>
            <seg n="42ff3517">
              Nu är det på det sättet att om man hela tiden inför avgifter
              och skatter som ensidigt missgynnar den svenska branschen är det
              faktiskt inte särskilt bra för tillväxten i vårt land, för utvecklingen
              av våra branscher eller när det gäller en långsiktig utveckling
              av transportsystemet.
            </seg>
            <seg n="3cd3af3f">
              På lång sikt tror jag att det blir alldeles nödvändigt att ha
              en kilometerskatt, men den ska införas på lika villkor i samtliga
              EU-länder.
            </seg>
          </u>
          <note type="speaker" n="d59d9e0c">
            Anf. 184 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-170a5b78b932f863-2" n="fd232960">
            <seg n="48df003a">
              Fru talman! Jag tackar för det svaret.
            </seg>
            <seg n="40407047">
              Det står EU-länderna fritt att införa kilometerskatten. Det Eurovinjettdirektivet
              handlar om är huruvida man ska ha gemensamma regler i de olika
              EU-länderna, vilket bland annat transportbranschen har krävt.
              Detta är nämligen ganska besvärligt för dem.
            </seg>
            <seg n="226bc4cb">
              Schweiz har ett avgiftsuttag, Tyskland har ett annat och Österrike
              ett tredje. Danmark planerar att införa ett fjärde. Här handlar
              det alltså om harmonisering.
            </seg>
            <seg n="374026ed">
              Jag trodde att man på den borgerliga kanten var intresserad av
              detta. Vi brukar kanske inte förespråka det från Miljöpartiets
              sida, men jag tycker att det är rimligt att transportnäringen
              har samma regler för hur avgiftsuttaget ska se ut.
            </seg>
            <seg n="c047eeab">
              Eurovinjettdirektivet gäller vilka principer avgiftsuttaget ska
              handla om. Det den svenska regeringen har motsatt sig är att man
              inför en trängselkomponent, eftersom den skulle kunna missgynna
              tunga transporter.
            </seg>
            <seg n="66ffa595">
              Här handlar det ytterst om det mest potenta styrmedlet för att
              uppnå klimatanpassning av transporter. Vi står i en ödets stund.
              Klimatmötet är i december. Det är avgörande om vi kommer överens
              om den här frågan eller inte. Är det då relevant att påtala att
              det kan missgynna svenska förhållanden att bromsa reglerna i EU?
              Är det en rimlig avvägning att det som eventuellt skulle kunna
              missgynna de svenska lastbilstransporterna är tillräckligt för
              att man inte ska ha gemensamma regler i EU?
            </seg>
          </u>
          <note type="speaker" n="d6067f8d">
            Anf. 185 LISBETH GRÖNFELDT BERGMAN (m) replik:
          </note>
          <u who="lisbeth_gronfeldt_bergman_9b3922" xml:id="i-d9bba76bb3c226db-2" n="040113c8">
            <seg n="1276a463">
              Fru talman! Nu är det väl inte bara det kanske. Här hänvisas
              till det ena utlåtandet efter det andra. Man skulle kunna få ett
              citat från varje remissinstans på alla möjliga saker här.
            </seg>
            <seg n="94b4e209">
              När det gäller kilometerskatt och dess påverkan på miljön har
              det inte kunnat påvisas i någon större utsträckning att det får
              några positiva miljöeffekter. Det är också en sådan sak som jag
              tycker bör vägas in. Vi kanske ska se vad det får för effekter
              i de olika länderna. Än så länge har inte så många infört det.
            </seg>
          </u>
          <note type="speaker" n="bf6c745e">
            Anf. 186 LARS MEJERN LARSSON (s) replik:
          </note>
          <u who="lars_mejern_larsson_36fc01" xml:id="i-eb4bf661042c12aa-1" n="84badeb3">
            <seg n="a473c6e1">
              Fru talman! Återigen: Det är mycket som är bra i utlåtandet.
              Men om Lisbeth Grönfeldt Bergman har läst reservationen vet hon
              precis vad jag ska ta upp.
            </seg>
            <seg n="bfe1c1fd">
              De europeiska transportarbetarna lever under helt ovärdiga betingelser.
              Att majoriteten sitter med armarna i kors när det gäller löntagarnas
              villkor på arbetsmarknaden är inget som direkt förvånar mig i
              alla fall.
            </seg>
            <seg n="3e531ea0">
              Majoriteten med regeringen i spetsen har under hela mandatperioden
              på olika sätt försvårat fackföreningarnas möjligheter och verk.
              Arbetslinjen betyder enligt regeringens egna dokument att lönerna
              ska ned och att löntagarna ska konkurrera med varandra om jobben
              med sämre löner och villkor. När kommer ni att bry er om de anställdas
              villkor?
            </seg>
          </u>
          <note type="speaker" n="e953674a">
            Anf. 187 LISBETH GRÖNFELDT BERGMAN (m) replik:
          </note>
          <u who="lisbeth_gronfeldt_bergman_9b3922" xml:id="i-d9bba76bb3c226db-3" n="040113c8">
            <seg n="2b953880">
              Fru talman! Vi bryr oss redan om de anställdas villkor. Detta
              meddelande handlar inte primärt om de anställdas villkor. Det
              handlar om att planera en europeisk transportstruktur långsiktigt
              fram till 2020.
            </seg>
            <seg n="8153622e">
              Men det finns vissa frågor som naturligtvis har bäring på detta.
              Vi kan som exempel ta frågan om cabotage. Det råder vilda västern
              än så länge. Ett nytt regelverk är på väg. Det kommer förhoppningsvis
              att leda till att det blir tydliga regler, ordentliga påföljder
              och ordentliga kontroller så att det inte kommer att råda vilda
              västern på det här området längre. Det innebär i sig att vi får
              mer lika villkor när det gäller till exempel cabotageverksamheten,
              att köra på annan mark än i den nation som företaget är startat
              i.
            </seg>
            <seg n="736df7ee">
              Det är ett. Det finns mycket mer. Det finns många saker när det
              gäller arbetarskydd, arbetsvillkor och så vidare som behandlas
              i andra sammanhang.
            </seg>
            <seg n="d0e7861e">
              Vi kan till exempel nämna kör- och vilotidsdirektivet. Där finns
              det gemensamma regler. Det gäller bara att få en vettig kontroll
              och likartad bedömning i de olika länderna.
            </seg>
            <seg n="cf165f1f">
              Det finns många saker som redan är på gång. Fast allt är inte
              bra ännu.
            </seg>
          </u>
          <note type="speaker" n="bc128c90">
            Anf. 188 LARS MEJERN LARSSON (s) replik:
          </note>
          <u who="lars_mejern_larsson_36fc01" xml:id="i-eb4bf661042c12aa-2" n="84badeb3">
            <seg n="33e05930">
              Fru talman! Moderaterna övertygar mig inte. Om det är någon bransch
              där det är tydligt att majoritetens politik har slagit igenom
              med full kraft är det just transportsektorn. Det är chaufförer
              med usla löner och obefintliga krav på arbetstider och arbetsmiljö
              som trafikerar våra vägar. Den enda anledningen till att dessa
              lastbilar trafikerar våra vägar är att de anställda har orimliga
              villkor. Chaufförernas hälsa och välbefinnande struntar majoriteten
              i.
            </seg>
            <seg n="ac1f1905">
              Majoriteten visar ett sådant fullständigt ointresse för de fackliga
              frågorna och löntagarnas villkor i alla sammanhang att det mer
              ser ut som en regel än ett undantag.
            </seg>
          </u>
          <note type="speaker" n="a712ce37">
            Anf. 189 LISBETH GRÖNFELDT BERGMAN (m) replik:
          </note>
          <u who="lisbeth_gronfeldt_bergman_9b3922" xml:id="i-d9bba76bb3c226db-4" n="040113c8">
            <seg n="1b90f75f">
              Fru talman! Jag uppfattade inte frågan i detta. Jag kan bara
              säga att de här frågorna behandlas kontinuerligt, kanske inte
              just i detta meddelande, men på många andra plan. Vi har sagt
              både i det här utlåtandet och på andra ställen att det handlar
              om att vi måste säkerställa kvalitets-, miljö- och säkerhetskrav
              och lika konkurrensvillkor. Det förutsätter tydliga regler och
              enhetlig tillämpning.
            </seg>
            <seg n="4d5ae7d4">
              Vi har till exempel när det gäller säkerhet nationella regler
              som måste efterlevas. Det gäller hastighet, däck, lastningsregler,
              alkohol, kanske också så småningom droger, läkemedel och trötthet.
              Vi har när det gäller miljön utsläppsgränser, krav på fordon och
              effektiva transporter. Och vi har kör- och vilotider. Men vi har
              inte inom den här sektorn tänkt oss att harmonisera villkoren
              för åkerier när det gäller lönesättning.
            </seg>
          </u>
          <note type="speaker" n="fdca0aaf">
            Anf. 190 PETER PEDERSEN (v) replik:
          </note>
          <u who="peter_pedersen_420991" xml:id="i-e70dfab5f3eec7b8-1" n="313bb3d8">
            <seg n="08c643e5">
              Fru talman! Jag hörde att Lisbeth Grönfeldt Bergman hänvisar
              till fyrstegsprincipen. Det var intressant. Då skulle jag vilja
              veta var det står i fyrstegsprincipen att trafiken inte är något
              problem i sig utan att det är dess negativa konsekvenser. Där
              sägs det snarare tvärtom att man ska fundera på om man över huvud
              taget behöver transportera sig fysiskt. Om man inte behöver det
              kan man göra något annat, till exempel sitta vid datorn och flytta
              saker med mindre miljöpåverkan och så vidare.
            </seg>
            <seg n="88e91f8f">
              Vi var så nära. Vi hade en hel del grejer som vi diskuterade,
              bland annat det som jag tog upp, kollektivtrafiken, där vi fick
              gensvar för våra ståndpunkter. Varför var det så viktigt att just
              meningen på s. 15 ska stå kvar? Det står inget i kommissionens
              meddelande om att man måste slå fast att trafiken i sig inte är
              något problem. Varför var det så viktigt för majoriteten att det
              skulle stå?
            </seg>
            <seg n="8bbb17f5">
              Vi säger i vårt yttrande inte totalt tvärnej till trafik. Vi
              säger bara att trafik inte är något självändamål. Vi ser trafiken
              som ett medel. Då måste man försöka att hitta ett medel som gör
              att det blir så lite miljöpåverkan som möjligt och som skapar
              så lite problem som möjligt.
            </seg>
            <seg n="db3ec606">
              Man skriver lättsinnigt att trafiken i sig inte är något problem.
              Frågan är om man tar itu med problemen på ett tillräckligt seriöst
              sätt när man har den grundinställningen. Jag skulle gärna vilja
              att ni svarade på den frågan.
            </seg>
            <seg n="d2964318">
              Sedan handlar det om kilometerskatt. Det är märkligt. Ni har
              inga som helst problem att höja banavgifterna för att fördyra
              transporter på spår jämfört med på väg. Då är det ingen sådan
              diskussion.
            </seg>
            <seg n="ae009aff">
              Rätt utformad, såvitt jag förstår, kommer en kilometerskatt för
              lastbilstrafik att gynna den svenska åkerinäringen jämfört med
              dem som konkurrerar på andra villkor utifrån. Det kommer inte
              alls att missgynna den svenska åkerinäringen. Däremot kommer det
              relativt sett att missgynna vägtrafiken kontra till exempel trafik
              på spår. Är inte det något vi bör eftersträva om vi ska uppnå
              de klimatmål som vi fattar beslut om i andra sammanhang?
            </seg>
          </u>
          <note type="speaker" n="0c3f3c12">
            Anf. 191 LISBETH GRÖNFELDT BERGMAN (m) replik:
          </note>
          <u who="lisbeth_gronfeldt_bergman_9b3922" xml:id="i-d9bba76bb3c226db-5" n="040113c8">
            <seg n="380f1252">
              Fru talman! När det gäller den mening som Peter Pedersen har
              hakat upp sig på är det nog ett missförstånd. Det handlar om att
              vi i fortsättningen kommer att behöva trafik och transporter.
              Behovet av att förflytta människor och gods kommer inte att minska.
              Det kommer att öka troligen. Det i sig är inte det som är problemet.
              Problemet är den påverkan på miljön, människor och annat och olyckor
              som denna förflyttning medför. Det är det vi vill säga.
            </seg>
            <seg n="d0e76ea1">
              Därför ska man åtgärda så mycket som möjligt i de olika transportslagen
              så att man får en så miljövänlig trafik som möjligt. I fyrstegsprincipen
              står det för det första att man ska börja med att analysera behoven
              av åtgärder som kan påverka transportbehovet och val av transportsätt.
              För det andra ska åtgärder som ger effektivare utnyttjande av
              befintliga väg- eller järnvägsnät eller av fordon analyseras.
              I tredje hand ska man göra begränsade ombyggnadsåtgärder och först
              i fjärde hand nyinvesteringar och större ombyggnadsåtgärder.
            </seg>
            <seg n="a372741d">
              Det är fyrstegsprincipen. Där står alltså inte att man rakt av
              ska minska ned transportarbetet, utan man ska se hur man kan vidta
              åtgärder som kan påverka transportbehovet och val av transportsätt
              för att göra miljöpåverkan så liten som möjligt och göra systemet
              så effektivt som möjligt.
            </seg>
          </u>
          <note type="speaker" n="35f39539">
            Anf. 192 PETER PEDERSEN (v) replik:
          </note>
          <u who="peter_pedersen_420991" xml:id="i-e70dfab5f3eec7b8-2" n="313bb3d8">
            <seg n="e97f141c">
              Fru talman! Jag tycker att det är väldigt bra att den borgerliga
              alliansen nu tar upp fyrstegsprincipen till debatt. Ibland får
              man en känsla av att ni har vänt på den principen. Ni börjar liksom
              i fel ände.
            </seg>
            <seg n="f3f4500e">
              Den slutsatsen kan man dra när ni i olika andra sammanhang och
              i samhällsekonomisk analys kommer fram till att man ska bygga
              väg i stället för järnväg. Det är helt obegripligt om man jämför
              med vad Klimatberedningen kom fram till när det gäller vilken
              typ av transporter man skulle behöva för att leva upp till klimatmålen.
            </seg>
            <seg n="9858e258">
              Vi säger inte heller att vi inte tror att det kommer att behövas
              någon trafik i framtiden. Men frågan är varför det var så svårt
              att ändra på formuleringen. Om nu inte vår formulering om att
              trafik inte är något självändamål utan att man måste ta hänsyn
              till andra saker, vilket vi tycker är ganska självklart, inte
              dög utan var alldeles för vass, varför fanns det i så fall inget
              utrymme att hitta en kompromiss där vi åtminstone kan slå fast
              att trafiken är ett medel och inget självändamål och på ett tydligare
              sätt faktiskt visa att vi tar de här problemen på allvar? För
              om det inte är något problem behöver man ju inte vidta åtgärder
              eller styra i en viss riktning med trängselavgifter, skattepolitik
              eller vad det nu kan vara för någonting.
            </seg>
            <seg n="f4459bcf">
              Jag säger inte att ni inte tror att det finns några problem med
              trafiken. Ni har kommit på rätt köl där, och även Moderaterna
              börjar inse att det finns vissa problem. Men varför var ni tvungna
              att skriva in den här formuleringen, samtidigt som ni vägrar gå
              med på någon av de skrivningar som Mejern Larsson tagit upp? Det
              tycker jag är väldigt trist. Det hade varit mycket starkare om
              vi hade kunnat lägga fram ett gemensamt utlåtande. Därför bedömer
              jag att ni ändå tyckte att detta var viktigt, och det ville ni
              inte ändra på.
            </seg>
          </u>
          <note type="speaker" n="af52c428">
            Anf. 193 LISBETH GRÖNFELDT BERGMAN (m) replik:
          </note>
          <u who="lisbeth_gronfeldt_bergman_9b3922" xml:id="i-d9bba76bb3c226db-6" n="040113c8">
            <seg n="ec608d05">
              Fru talman! Det här är lite grann en strid om påvens skägg. Vi
              tolkar uppenbarligen de här meningarna väldigt olika. Jag tycker
              inte att skillnaden är särskilt stor. Det finns alltså väldigt
              stora likheter i bedömningen. Vi behöver trafik. Vi behöver transporter.
              Vi ska bara se till att de blir så bra, så effektiva och så miljövänliga
              som möjligt.
            </seg>
            <seg n="f5200972">
              När det gäller det där med att vi skulle ha vänt på fyrstegsprincipen
              undrar jag vem det är som har vänt på den. Vem är det som kräver
              snabbtåg för miljarders miljarder utan att se att vi kanske måste
              börja med att reparera, se om och underhålla det lilla vi har?
              Vi måste kanske till exempel bygga extra spår vid järnvägen för
              att kunna öka kapaciteten och så vidare, och kanske även nya vägbitar
              här och där för att på så sätt få bättre flöden.
            </seg>
            <seg n="c0df753e">
              Det tycker jag är ett klokt användande av resurserna och dessutom
              att använda fyrstegsprincipen i rätt ordning.
            </seg>
          </u>
          <note type="speaker" n="4b785a53">
            Anf. 194 SVEN BERGSTRÖM (c):
          </note>
          <u who="sven_bergstrom_b4b613" xml:id="i-215ddce94d660f7a-0" n="fee744eb">
            <seg n="2bb373bb">
              Fru talman! Miljöfrågorna och klimatförändringar är ödesfrågor
              för Sverige, EU och världen. Men miljöutmaningarna är också möjligheter.
              Miljöutmaningarna kan användas som en hävstång för vår ekonomi
              och vårt samhälles utveckling. Inom Centerpartiet talar vi gärna
              om möjligheterna som ligger i det vi kallar en ekoeffektiv ekonomi.
            </seg>
            <seg n="f4468a64">
              Sverige som ordförandeland i EU driver nu på för att i Köpenhamn
              i december lyckas ro i land ett ambitiöst och omfattande avtal
              som förhindrar att den globala uppvärmningen når farliga nivåer,
              det vill säga mer än de av forskarna prognostiserade två grader
              Celsius över den förindustriella temperaturnivån. För att taket
              inte ska överskridas måste industriländerna minska sina utsläpp
              av växthusgaser med åtminstone 25 procent fram till 2020. Utvecklingsländerna
              måste begränsa sina snabbt ökande utsläpp till mellan 15 och 30
              procent under de nivåer som man kommer att nå 2020 om inga åtgärder
              vidtas.
            </seg>
            <seg n="5afa1c24">
              Det är i det här sammanhanget som transportpolitiken är en nyckelfråga.
              Transportsektorn, huvudsakligen vägfordon, orsakar ca 30 procent
              av EU:s utsläpp av koldioxid som är den viktigaste växthusgasen.
            </seg>
            <seg n="00bb2c4b">
              Om EU ska klara av att leva upp till höga ambitioner om att minska
              utsläppen med åtminstone 20 procent men helst 30 procent på tio
              år måste vi gå från ord till handling och vidta verkningsfulla
              åtgärder för att få ned utsläppen. Jag är övertygad om att vi
              är ense om detta över alla partigränser här i riksdagen, även
              om det finns en reservation från den rödgröna oppositionen i det
              här ärendet. Vi måste förbättra bränsleeffektiviteten. Vi måste
              fasa in alternativa bränslen och elbilar. Vi måste sätta allt
              lägre gränser för bilarnas koldioxidutsläpp. Vi måste främja tågtrafik
              och sjöfart. Vi måste kanske till och med fundera på om alla transporter
              verkligen är nödvändiga.
            </seg>
            <seg n="dd262c31">
              Däremot tycker jag nog att Peter Pedersen går väl långt när han
              jämför trafik generellt med krig och kärnkraft. I utskottet använde
              jag uttrycket att trafik inte är något självändamål. Jag ser att
              ni lånade det i er reservation, men att göra den jämförelsen tycker
              jag är väldigt drastiskt.
            </seg>
            <seg n="4d94d149">
              Också i reservationen i det här utlåtandet framhålls att man
              i stora delar är överens med oss allianspartier. Ibland är det
              verkligen små marginaler om det ska bli ett helt enigt betänkande
              eller utlåtande från utskottet eller om man ska markera avvikande
              mening på någon punkt. Det känns igen från tiden när vi som i
              dag utgör majoritet satt i opposition under den förra mandatperioden.
            </seg>
            <seg n="b84767b4">
              Bakgrunden är det enkla faktum att transportsektorn är det stora
              problemet när det gäller miljö- och klimatpåverkan. Dagens transportmönster,
              dagens transportökningar och utsläpp är ohållbara. Därför är det
              så oerhört viktigt att den nya vitboken blir ett kraftfullt verktyg
              i arbetet med att miljöanpassa och klimatsäkra transportsektorn.
            </seg>
            <seg n="283c6d94">
              Fru talman! Som Karin mycket riktigt påpekade är det nu åtta
              år sedan EU-kommissionen lade fram sin vitbok Time to decide eller
              Den gemensamma transportpolitiken fram till 2010. Vägval inför
              framtiden. Det var i september 2001.
            </seg>
            <seg n="f39b7675">
              Det nu framlagda meddelandet Hållbara framtida transporter: Ett
              integrerat, teknikstyrt och användarvänligt transportsystem är
              en fortsättning på detta arbete. Detta meddelande avser tillsammans
              med de synpunkter som framkommer att utgöra viktiga utgångspunkter
              för den nya vitbok om transporter som kommissionen planerar att
              lägga fram under 2010 och som ska omfatta tiden fram till 2020.
            </seg>
            <seg n="5fc5ad81">
              Därför lägger trafikutskottet i det här utlåtandet stor vikt
              vid miljö- och klimatrelaterade frågor. Jag förstår inte hur Lars
              Mejern kan komma med sådana grova anklagelser som att vi bara
              pratar och att vi inte lägger någon tyngd vid några verktyg i
              detta. Hela utskottets utlåtande handlar just om miljö- och klimatrelaterade
              frågor. Bland annat framhåller vi att infrastrukturen, såväl den
              befintliga som den planerade, ska vara miljöanpassad och klimatsäkrad
              inför riskerna som följer av klimatförändringarna.
            </seg>
            <seg n="ec4cb9c4">
              Därutöver betonar vi vikten av att åstadkomma ett mer enhetligt,
              effektivt och långsiktigt hållbart transportsystem i Europa och
              att satsningar på teknisk utveckling är ett viktigt medel för
              att minska koldioxidutsläppen.
            </seg>
            <seg n="2fe46345">
              Vi talar ofta om att järnvägstrafiken måste få en renässans i
              ett miljöanpassat transportsystem. Det är långt ifrån acceptabelt
              att genomsnittshastigheten för godståg i EU är mellan 15 och 20
              kilometer i timmen fortfarande, denna dag 2009. Järnvägstransporterna
              måste bli snabbare och tjänsterna förbättras om järnvägen ska
              kunna dra till sig godstrafik från våra vägar.
            </seg>
            <seg n="4d997471">
              Som påpekas av Sika i deras analys av EU:s transportpolitik har
              utvecklingen av transportnäten under lång tid varit ett rent nationellt
              intresse, och det har resulterat i att de gränsöverskridande förbindelserna
              varit få. EU har därför en given uppgift att främja ett sammanhållet
              europeiskt nät för både godstransporter och persontransporter.
              Här har de så kallade TEN-T-projekten en nyckelroll. Ett sammanhållet
              transportsystem förutsätter en harmonisering i ett ramverk som
              innehåller klara regler och klara förutsättningar.
            </seg>
            <seg n="c0fc719f">
              Det finns också en tradition inom EU med systematiska uppföljningar
              av projekt. Detta område kan EU utveckla ytterligare genom att
              arbeta med nyckeltal och indikatorer för att följa upp det hela
              och styra utvecklingen i önskvärd riktning.
            </seg>
            <seg n="5e1dbcf1">
              Fru talman! Det finns goda förutsättningar för och höga förväntningar
              på att EU nu ska gå från ord till handling för att åstadkomma
              ett hållbart transportsystem. I det här utlåtandet tillstyrker
              utskottet det som kommissionen anför om vikten av ett transportslagsövergripande
              synsätt vid infrastrukturplanering. Jag tror att det är exakt
              de ord vår egen regering använder i de här sammanhangen. En integrering
              fullt ut av transportslagen och transportnäten är angelägen.
            </seg>
            <seg n="996b8d52">
              Likaså bejakar utskottet vad som anförs om knutpunkter och intermodala
              plattformar för optimering av passagerar- och godstrafiken. Utskottet
              finner det också motiverat med ett effektivare infrastrukturutnyttjande,
              till exempel genom smarta prioriteringsregler eller särskilda
              godstransportkorridorer. Särskilt förespråkar utskottet så kallade
              gröna korridorer som ett sätt att begränsa trafikens negativa
              miljöeffekter och minska trängseln samtidigt som konkurrenskraften
              kan öka.
            </seg>
          </u>
          <note n="d38aaaf8">
            Med detta, fru talman, yrkar jag bifall till utskottets förslag
            och avslag på reservationen.
          </note>
          <note type="speaker" n="c0600396">
            Anf. 195 LARS MEJERN LARSSON (s) replik:
          </note>
          <u who="lars_mejern_larsson_36fc01" xml:id="i-eb4bf661042c12aa-3" n="84badeb3">
            <seg n="885f787c">
              Fru talman! Jag fick inget gehör för min synpunkt tidigare i
              debatten med moderaten. Nu hoppas jag på Centerpartiet och Sven
              Bergström. I den reservation som Socialdemokraterna, Vänsterpartiet
              och Miljöpartiet gemensamt lägger fram säger vi tydligt att det
              är helt oacceptabelt att företag i de olika medlemsstaterna ska
              kunna konkurrera med låga löner och dåliga arbetsvillkor i övrigt.
              Det här är viktigt.
            </seg>
            <seg n="8756886c">
              Frågan är nu, fru talman, om vi talar för döva öron.
            </seg>
          </u>
          <note type="speaker" n="87562919">
            Anf. 196 SVEN BERGSTRÖM (c) replik:
          </note>
          <u who="sven_bergstrom_b4b613" xml:id="i-215ddce94d660f7a-1" n="fee744eb">
            <seg n="4c8b561a">
              Herr talman! Det gläder mig att Socialdemokraterna hoppas på
              Centerpartiet. Jag hoppas att vi kan tillgodose era önskemål om
              man ser det hela över en lång tid i alla fall, kanske inte just
              i dag och just här.
            </seg>
            <seg n="c34c4ab2">
              Jag sade i utskottsbehandlingen och vid justeringen av det här
              ärendet, precis som flera har understrukit här också, bland andra
              Lisbeth Grönfeldt Bergman, att det ju var ett enigt utskott. Problemet
              är när det kommer papper på bordet vid sittande sammanträde. Då
              är det lite svårt att tillgodose alla önskemål. Det här är ett
              sådant exempel. Vill man i verkligheten påverka är det klokt att
              komma med sina förslag så tidigt som möjligt, gärna vid det första
              mötet i utskottet.
            </seg>
            <seg n="ac7dbad8">
              Det är lite intressant att notera hur ni beskriver det hela.
              Peter Pedersen säger att man fick väldigt mycket tillgodosett,
              att vi gjorde ändringar och justeringar vid utskottets justering
              av utlåtandet. Men vi lyckades inte nå ända fram så att Lars Mejern
              Larsson blev helt nöjd, därför denna lilla reservation.
            </seg>
            <seg n="3e115f1f">
              Samtidigt delar jag Lisbeth Grönfeldt Bergmans uppfattning att
              det här handlar om de hållbara framtida transporterna i EU:s vitbok.
              Då är det tveksamt hur långt man ska gå när det gäller att diskutera
              det ni diskuterar i den här reservationen, låga löner och arbetsvillkor.
              Det är klart att vi ska eftersträva att de blir så bra som möjligt.
              Det ska inte vara ett konkurrensmedel att kunna dumpa arbetskraft
              på det sätt som ni försöker beskriva här. Men jag tillhör ju EU-minimalisterna.
              Jag tycker inte att EU ska reglera allt. Så länge vi har nationalstater
              kvar och EU är ett samarbete mellan självständiga länder kan inte
              EU lägga sig i allt.
            </seg>
            <seg n="11b5b7e2">
              Harmonisering av transporter är bra. Vi måste skapa flöden över
              nationsgränserna som är smidiga. Det är om detta det här utlåtandet
              handlar.
            </seg>
          </u>
          <note type="speaker" n="a10f8caa">
            Anf. 197 LARS MEJERN LARSSON (s) replik:
          </note>
          <u who="lars_mejern_larsson_36fc01" xml:id="i-eb4bf661042c12aa-4" n="84badeb3">
            <seg n="ef508c2b">
              Herr talman! En liten reservation jag är ju beredd att gå hur
              långt som helst. När jag pratar om löntagarnas situation menar
              jag det jag säger och då gör jag allt jag kan. Säg inte att ni
              står på löntagarnas sida när ni aldrig lägger fram ett enda förslag
              i kammaren som gynnar de svagas ställning på den svenska arbetsmarknaden,
              när ni hela tiden bara vill införa marknadens villkor, oavsett
              vad priset för den enskilda är. Jag förstår egentligen inte varför
              majoriteten inte vill införa detta.
            </seg>
          </u>
          <note type="speaker" n="51699d5a">
            Anf. 198 SVEN BERGSTRÖM (c) replik:
          </note>
          <u who="sven_bergstrom_b4b613" xml:id="i-215ddce94d660f7a-2" n="fee744eb">
            <seg n="44446e2b">
              Herr talman! Om talmannen tillåter kan vi naturligtvis ta en
              debatt om arbetsvillkor och löntagarnas situation. I partiledardebatten
              i dag hörde vi att det gavs exempel på att den här regeringen
              i fyra steg har genomfört jobbskatteavdrag som gynnar just låg-
              och medelinkomsttagarna. Ett sjukvårdsbiträde får en hel extra
              lön på ett år just genom att vi systematiskt har sänkt skatterna
              för låg- och medelinkomsttagarna. Vi driver en arbetslinje som
              självfallet gynnar arbete och utveckling i landet och som gynnar
              löntagarna. Vi har verkligen ingenting att skämmas för när det
              gäller alliansregeringens arbete med att främja arbetslinjen och
              sysselsättningen.
            </seg>
            <seg n="81370d9f">
              Jag trodde att vi hade en annan debatt i dag, om hållbara framtida
              transporter. Då noterar jag att på denna enda lilla punkt var
              det en reservation från oppositionen. Det får vi acceptera. Hade
              ni kommit lite tidigare är det möjligt att vi hade kunnat prata
              ihop oss också om detta. Det får väl bli en lärdom för framtiden
              att ska vi bli överens är det bra om vi pratar på ett tidigt stadium.
            </seg>
          </u>
          <note type="speaker" n="206ccd72">
            Anf. 199 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-170a5b78b932f863-3" n="fd232960">
            <seg n="01518d6c">
              Herr talman! Vi måste kanske från den rödgröna minoriteten erkänna
              att det kunde ha varit bättre om vi hade skickat ut papperen i
              förväg. Det felet kan vi kanske ta på oss. Däremot kan man väl
              vara lite flexibel på sammanträdena när vi diskuterar. Det tycker
              jag att vi var, därför att det som står i vår reservation, transporter
              är inget självändamål, är ordagrant det du sade på mötet. Det
              är inte precis vare sig någon grön, röd eller annan revolution
              vi påstår att vi är ute efter. Det enda vi säger, och det är rätt
              blygsamt, är detta: Trafiken måste således organiseras så att
              den fyller medborgarnas och näringslivets behov, samtidigt som
              detta underordnas samhällsmålen om klimatanpassning, trafiksäkerhet
              m.m. Det är det vår reservation handlar om. Jag undrar varför
              inte majoriteten kunde tänka sig att ta in detta i själva utlåtandet.
            </seg>
            <seg n="dfc3aeb9">
              Vi stöder oss inte heller på någon särskilt banbrytande eller
              radikal organisation, utan precis som Peter Pedersen redogjorde
              för tidigare hänvisar vi till Vägverket som för sin del dragit
              slutsatsen att biltrafiken långsiktigt måste minska.
            </seg>
            <seg n="ead1fa4d">
              Det Vägverket också säger, vilket jag tycker kunde vara något
              för hela utskottet att ställa sig bakom, är att man instämmer
              i kommissionens resonemang om behovet av smarta priser. Vill vi
              ha ändrade beteenden är plånboken oöverträffad som förändrare.
              Det politiska systemets motstånd mot avgifter i trafiken och kilometerskatter
              är förståeligt i ett kortsiktigt perspektiv men frågan måste föras
              framåt. Detta måste påbörjas snarast. Utan sådana avgifter och
              skatter nås inte målet med ett hållbart transportsystem. Ju längre
              vi väntar, desto längre dröjer det innan reformer kan genomföras.
              Hittills har ingen vetenskap kunnat anvisa en bättre väg till
              beteendeförändringar i transportsystemen än skatter och avgifter.
            </seg>
            <seg n="657910ba">
              Mot den bakgrunden, Sven, tycker jag att du ska förklara för
              mig av vilken anledning den svenska regeringen bromsar gemensamma
              regler när det gäller kilometerskatt. Är det försvarbart mot bakgrund
              av det klimathot som vilar på oss alla?
            </seg>
          </u>
          <note type="speaker" n="59992d08">
            Anf. 200 SVEN BERGSTRÖM (c) replik:
          </note>
          <u who="sven_bergstrom_b4b613" xml:id="i-215ddce94d660f7a-3" n="fee744eb">
            <seg n="1d53e121">
              Herr talman! Jag påpekade själv i mitt huvudanförande just det
              Karin Svensson Smith säger, att ni lånade mitt uttryck i er reservation.
              Det illustrerar ju att vi inte är särskilt oense i sak. Ni kanske
              tyckte att det var fyndigt att låna exakt det som jag uttryckte
              på utskottsmötet, att trafik inte är ett självändamål.
            </seg>
            <seg n="d8414889">
              Jag noterar ändå att det vi skriver i utlåtandet är att utskottets
              grundläggande inställning är att det inte är trafiken som sådan
              som bör begränsas utan dess negativa effekter. Det var det som
              Peter tyckte var att jämföra med krig och kärnkraft.
            </seg>
            <seg n="31395626">
              Det står ju inte biltrafik. Det står trafik. Jag utgår från att
              också oppositionen bejakar rörlighet över gränserna, att människor
              ska kunna träffas och att godstransporter ska komma fram. Om Karin
              Svensson Smith har lyssnat på mig genom åren här i kammaren är
              det väl ingen hemlighet för henne att jag också betonar just att
              biltrafiken är ett bekymmer så som den är utformad i dag och att
              den inte kan fortsätta att öka, särskilt inte i de stora städerna.
            </seg>
            <seg n="6294001f">
              Det är intressant att oppositionen nu tar så stora ord i sin
              mun, den opposition som vid regeringsskiftet 2006 lämnade efter
              sig den största, den äldsta och den bränsletörstigaste bilparken
              i Europa. Ni har inte så mycket att redovisa på er meritlista
              när det gäller just att ta itu med den biltrafik som skapar så
              mycket utsläpp.
            </seg>
            <seg n="a1932d34">
              Om vi är överens om detta, låt oss fortsätta arbetet med att
              skapa ett långsiktigt hållbart transportsystem som det här handlar
              om. Då måste bilarna finnas i många glesa delar av våra länder.
              Vi måste främja kollektivtrafik i de stora tätorterna, och vi
              måste främja sjöfart för de långa transporterna. Egentligen är
              vi ganska överens om detta. Därför känns det lite avigt att vi
              står här och debatterar en liten reservation i ett stort och viktigt
              utlåtande. Det hade varit en styrka om vi hade kunnat vara överens.
            </seg>
            <seg n="04837d89">
              Jag får återkomma till kilometerskatten i nästa inlägg.
            </seg>
          </u>
          <note type="speaker" n="dfa1050c">
            Anf. 201 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-170a5b78b932f863-4" n="fd232960">
            <seg n="853441e1">
              Herr talman! Jag ska med intresse ta del av hur du kan förena
              den svenska regeringens motstånd mot harmonisering av kilometerskattereglerna
              i EU med det som står i EU-kommissionens, Vägverkets och många
              andra remissinstansers svar, att vi måste ha smarta priser. Annars
              kommer vi aldrig att uppnå det du pratar om, att främja tågtrafiken
              och sjöfarten.
            </seg>
            <seg n="9075c446">
              Samtidigt som man motsätter sig införande av kilometerskatt i
              Sverige och gemensamma regler i EU säger regeringen i budgetpropositionen
              att man finner det lämpligt att inom en fyrårsperiod fördubbla
              banavgifterna. Jag skulle vilja att Sven Bergström utvecklar vad
              som kommer att hända med trafiken om man inte höjer avgifterna
              för lastbilstransporter men fördubblar banavgifterna. Kommer det
              att främja godstransporter på spår eller ej? Om du har tid skulle
              jag vilja att du säger något om fyrstegsprincipen och det beslut
              regeringen har fattat om att minst 50 procent av investeringarna
              ska gå till vägar. Är det kopplat till fyrstegsprincipen? Har
              man provat alla andra sätt, till exempel prisinstrumentet, för
              att nå fram till lösningar innan man säger att minst 50 procent
              ska gå till väg?
            </seg>
          </u>
          <note type="speaker" n="789a780c">
            Anf. 202 SVEN BERGSTRÖM (c) replik:
          </note>
          <u who="sven_bergstrom_b4b613" xml:id="i-215ddce94d660f7a-4" n="fee744eb">
            <seg n="a25b4da4">
              Herr talman! Jag är inte säker att jag klarar att besvara alla
              frågorna på två minuter, Karin Svensson Smith. Jag är ledsen.
            </seg>
            <seg n="3a30129f">
              Jag tar först frågan om kilometerskatt. Jag är, precis som Lisbeth
              Grönfeldt Bergman, övertygad om att kilometerskatter förr eller
              senare kommer att harmoniseras i Europa. Det kommer att bli ett
              bra system. Samtidigt ska vi inte överdriva effekten av detta.
              Titta på Tyskland. Hur mycket har kilometerskatten och Eurovinjettsystemet
              lyckats minska långtradartrafiken genom Tyskland? Det är knappt
              mätbart. Överdriv inte att detta skulle vara ett trollspö som
              på en gång ger oss verkningsfulla instrument.
            </seg>
            <seg n="22240cb9">
              Dessutom finns ett bekymmer som ligger mitt hjärta nära, nämligen
              hur vi ska klara att utforma ett kilometerskattsystem som inte
              drabbar skogsnäringen i detta land. Det är en oerhört viktig näring
              i mina hemtrakter och norrut, i Norrland, i Värmland, i Dalarna
              och i Småland. Jag är bekymrad över att en kilometerskatt införs
              som snabbt gör att stora delar av skogsnäringen blir olönsam.
              Det vill inte jag se.
            </seg>
            <seg n="e22902fc">
              När det gäller banavgifterna är jag övertygad om att vi har stora
              möjligheter att effektivisera och rationalisera järnvägstrafiken
              i Sverige. Jag kan återigen lyfta fram det jag har sagt tidigare
              i debatterna, nämligen att den här regeringen satsar mer än dubbelt
              i järnvägsinvesteringar i vår budget för 2010 jämfört med den
              budget som ni i oppositionen presenterade för riksdagen 2006.
              Vi vill ha ett bättre järnvägssystem, mer tågtrafik och mer båttrafik.
            </seg>
            <seg n="6edbb055">
              Jag tyckte att Lisbeth Grönfeldt Bergman gick igenom fyrstegsprincipen
              tydligt. Det är en bra princip. Man ska inte bygga nya vägar i
              onödan. Det är principen i kort sammanfattning, och vi tillämpar
              den. Men vi som bor i glesare bygder i landet vet att det finns
              ohyggligt mycket att göra för att ta igen det eftersatta drifts-
              och underhållsberg som ni lämnade efter er 2006. Därför är det
              oerhört viktigt att också ha bra vägar i fortsättningen.
            </seg>
          </u>
          <note type="speaker" n="5f04779c">
            Anf. 203 PETER PEDERSEN (v) replik:
          </note>
          <u who="peter_pedersen_420991" xml:id="i-e70dfab5f3eec7b8-3" n="313bb3d8">
            <seg n="09193d3e">
              Herr talman! Det är ändå viktigt för protokollet och för eftervärlden
              att vi har haft den här debatten så att vissa saker kan redas
              ut. Om det finns otydliga formuleringar eller tvetydigheter är
              det bra att vi i debatten i kammaren kan klargöra våra ställningstaganden.
            </seg>
            <seg n="955d39e8">
              Ett av problemen med formuleringen på s. 15 är att man pratar
              om trafiken i största allmänhet. Man tar inte ställning till vilken
              typ av trafik det är fråga om. En viss typ av trafik är mindre
              hälsovådlig och leder till mindre skador på egendom och person.
            </seg>
            <seg n="9731da06">
              Sven Bergström tog nu initiativet och avslöjade att första formuleringen
              i slutet av vår gemensamma reservation är hans. Jag tycker att
              det visar att oppositionen var villig att hitta en lösning, att
              komma överens. Vi satt inte och höll på någon formulering som
              vi skulle ha kommit fram till på kammaren. Vi tyckte att det var
              en bra och självklar formulering. Sedan konstaterade jag att Sven
              Bergström fick stryk av Moderaterna under ajourneringen. Nya moderaterna
              accepterar inte skrivningen. Nej, det vet man inte, men det är
              en stark misstanke!
            </seg>
            <seg n="8187d4b0">
              Sedan var det frågan om krig och kärnkraft. Vad jag försöker
              säga är att om detta överförs till andra områden kan man höra
              hur absurt det kan bli. Det är svårt att skilja på kriget och
              krigets konsekvenser. Det är svårt att skilja på trafik och trafikens
              konsekvenser om vi pratar om miljöpåverkan, skador och trängsel.
              Låt oss lägga in hastigheter; höga hastigheter i trafiken är inget
              problem utan det är bara konsekvenserna av dem som vi måste bry
              oss om. Då blir det lite märkligt.
            </seg>
            <seg n="563dc6c1">
              Om vi inte tyckte att majoritetens text var speciellt bra, om
              vi inte tyckte att oppositionens text var bra, kunde vi ha ajournerat
              oss ytterligare fem minuter och sedan kommit fram till en lysande
              formulering som hade gjort att vi kunde visa att vi alla tar trafikens
              problem på allvar och är beredda att göra något åt dem. Varför
              var det så svårt?
            </seg>
          </u>
          <note type="speaker" n="3284b573">
            Anf. 204 SVEN BERGSTRÖM (c) replik:
          </note>
          <u who="sven_bergstrom_b4b613" xml:id="i-215ddce94d660f7a-5" n="fee744eb">
            <seg n="93128881">
              Herr talman! Nej, det är inte svårt. Karin Svensson Smith var
              ändå lite självkritisk och sade att de kanske skulle ha kommit
              med sina förslag lite tidigare.
            </seg>
            <seg n="e6d2f3d0">
              Vi har en grundläggande hållning att om vi kan vara överens i
              frågor där vi egentligen är överens är det bra om det också framgår
              av våra dokument, utlåtanden och betänkanden. I trafiksäkerhetsfrågor
              vinnlade vi oss i den dåvarande oppositionen, under tidigare mandatperioder,
              om att försöka hitta samlade skrivningar. Det gläder mig om den
              attityden också finns hos den nuvarande oppositionen. Det är ibland
              en styrka att vi faktiskt kan vara eniga. Det hade varit så i
              utlåtandet om framtida hållbara transporter.
            </seg>
            <seg n="7ab91948">
              Vi är åter vid formuleringen om trafik. Jag är övertygad om att
              också oppositionen vill främja viss sorts trafik, till exempel
              gångtrafik och cykeltrafik. Jag är övertygad om att Peter, Karin,
              Lars Mejern och jag är överens om att det är kanonbra om vi kan
              främja den typen av trafik. Det gäller kanske också tågtrafik
              och båttrafik. Men det är just biltrafiken som ni lät växa så
              mycket i den största, törstigaste och äldsta bilparken 2006. Tala
              med lite mindre bokstäver när ni gör er kaxiga på området.
            </seg>
            <seg n="bf3965cb">
              Biltrafiken är ett jätteproblem i våra tätorter från ohälsosynpunkt,
              trängselsynpunkt och många andra synpunkter. Men i många andra
              delar av landet är den oerhört angelägen, rent av oumbärlig i
              Värmlands skogar och i Peter Pedersens Degerfors och omgivningar.
              Så är det. Därför ska vi inte göra ned biltrafiken utan vi ska
              förändra den och se till att vi får elhybrider och så vidare som
              gör att vi kan köra också bilarna med mindre miljöpåverkan.
            </seg>
            <seg n="96cfdb7c">
              Jag noterar att vi behandlar frågan om trafik som helhet. Vi
              skriver inte explicit om biltrafik. Vi får väl fila på våra formuleringar
              och lägga fram våra papper lite tidigare från ömse håll. Så kanske
              vi blir helt eniga i nästa betänkande i denna fråga.
            </seg>
          </u>
          <note type="speaker" n="40eee252">
            Anf. 205 PETER PEDERSEN (v) replik:
          </note>
          <u who="peter_pedersen_420991" xml:id="i-e70dfab5f3eec7b8-4" n="313bb3d8">
            <seg n="8f46d0b4">
              Herr talman! I oppositionens reservation även om vi också där
              pratar om trafik säger vi ändå exakt det som Karin Svensson Smith
              läste upp, nämligen att trafiken måste organiseras så att den
              underordnas andra samhällsmål, till exempel klimatanpassning,
              trafiksäkerhet och så vidare. Vi kunde gärna ha utvecklat att
              det krävs den trafik som är nödvändig och som måste anpassas på
              ett sätt så att vi kan leva upp till klimatmålen och till ökad
              trafiksäkerhet. Men exakt som Vägverket säger måste biltrafiken
              minska. Det ligger åtminstone något i vår reservation.
            </seg>
            <seg n="31322987">
              Men var syns den problematiseringen i majoritetens text? Där
              framgår det att trafiken i sig är inget större problem utan det
              är de negativa konsekvenserna. Där finns inte den minsta betraktelse
              över att det finns olika transportslag.
            </seg>
            <seg n="33982d7e">
              Det går att läsa sig till att vi från oppositionen, tillsammans
              med för övrigt Centern, ofta propagerar för mer gång och cykling.
              Där finns inget att sticka under stol med.
            </seg>
            <seg n="97e84fe7">
              Nu har Centern sagt att biltrafiken är ett problem. Jag har inte
              hört Nya moderaterna säga så. De har samma åsikt som de gamla.
            </seg>
          </u>
          <note type="speaker" n="61ad0f6e">
            Anf. 206 SVEN BERGSTRÖM (c) replik:
          </note>
          <u who="sven_bergstrom_b4b613" xml:id="i-215ddce94d660f7a-6" n="fee744eb">
            <seg n="dc497c14">
              Herr talman! Det vore överraskande, Peter, om vi är eniga i varje
              kommatecken och varje bisats. Vi är fyra partier som samarbetar
              så framgångsrikt i alliansen.
            </seg>
            <seg n="8d23d882">
              Låt oss fortsätta att läsa på s. 15 och den omdiskuterade formuleringen.
              I nästa stycke framgår följande: Att vissa transporter skulle
              kunna undvikas vid en bättre tillgänglighet är obestridligt. Det
              är majoritetens text, så lyssna nu: I vissa fall kan givetvis
              tillgänglighetsbehovet tillgodoses virtuellt, t.ex. genom IT-teknik.
              En mer framsynt samhällsplanering i övrigt, t.ex. i urbana miljöer,
              är självklart också angelägen. Detta är dock ett område som medlemsstaterna
              själva råder över. Det handlar alltså om stadsplanering.
            </seg>
            <seg n="9777391e">
              Det här är ett tydligt besked om att hela alliansen, alla partier,
              står bakom synsättet att vi får skilja på trafik och trafik. Ökad
              biltrafik i våra tätorter med nuvarande teknik är besvärande och
              ett problem, men att därmed döma ut trafiken som helhet är att
              gå alldeles för långt.
            </seg>
          </u>
          <note type="speaker" n="1dd57930">
            Anf. 207 KRISTER ÖRNFJÄDER (s):
          </note>
          <u who="krister_ornfjader_87d9d0" xml:id="i-12f3ebe1e4c34ca0-0" n="f20c7f2c">
            <seg n="f2556b46">
              Herr talman! Jag har ett speciellt syfte med att gå upp i talarstolen
              under den här punkten. Men jag tänker börja med att kommentera
              några saker som har sagts här under kvällens lopp men som inte
              står med i trafikutskottets utlåtande.
            </seg>
            <seg n="f75a423e">
              Det har gjorts vissa påståenden. Om man exempelvis säger att
              om en kilometerskatt införs riskerar det att drabba svensk åkerinäring,
              då är man fel ute. Det är precis tvärtom. Om en kilometerskatt
              skulle införas i Sverige skulle det vara till fördel just för
              svensk åkerinäring.
            </seg>
            <seg n="fec59967">
              Om man beklagar sig över att vi från Socialdemokraternas sida
              specifikt tar upp arbetssituationen för dem som är anställda inom
              exempelvis åkerinäringen och säger att det inte hör hemma så mycket
              i utlåtandet, då har man totalt missat vad som står på s. 14 om
              humankapitalet, för det är precis vad det handlar om. Dessutom
              står följande på den sidan under rubriken Skydd och utveckling
              av humankapitalet: Däremot, menar utskottet, bör de enskilda åtgärderna
              vidtas i de enskilda medlemsstaterna. Kan det bli tydligare?
            </seg>
            <seg n="efd9970d">
              Jag ska nu gå in på det som jag egentligen hade för avsikt att
              prata om. Utlåtandet är ett material som har sin utgångspunkt
              i ett EU-material. Men det står så klart och tydligt på s. 7 att
              det är den svenska ståndpunkten som man har satt ned på pränt.
              Man skriver där: Ett långsiktigt hållbart och konkurrenskraftigt
              europeiskt transportsystem är av grundläggande betydelse för Europas
              utveckling och välstånd. För att bidra till målsättningen med
              ett hållbart transportsystem prioriteras EU:s transportpolitik
              efter 2010 under det svenska EU-ordförandeskapet.
            </seg>
            <seg n="ac6ef22d">
              Man säger på s. 9: Ett väl fungerande transportsystem är en viktig
              förutsättning för att möta klimatutmaningen och för att stärka
              Europas ekonomi och konkurrenskraft.
            </seg>
            <seg n="33d01f06">
              Man säger på s. 11: I den av riksdagen nyligen antagna transportpolitiska
              målhierarkin återfinns under målet tillgänglighet s.k. preciseringar.
              En av dessa går ut på att tillgängligheten ska förbättras inom
              och mellan regioner samt mellan Sverige och andra länder. I sammanhanget
              vill utskottet ta upp frågan om de speciella förhållanden som
              råder i Sverige och vissa andra medlemsstater i de nordliga delarna
              av EU. Gles bebyggelse och låg befolkningstäthet i stora områden,
              stora avstånd och ett kallt klimat med snö och is vintertid innebär
              särskilda behov i transporthänseende.
            </seg>
            <seg n="e25c5d88">
              Vi vet alla att det just nu pågår ett arbete i Regeringskansliet.
              När man nu ska lägga fram den slutliga produkten måste man, tycker
              jag, väga in just dessa synpunkter på hur investeringarna ska
              användas från 2010 till 2021.
            </seg>
            <seg n="5b85bcf7">
              Min fråga är: På vilket sätt kommer det som man här säger att
              återspegla sig i de infrastrukturinvesteringar som ska göras i
              Kalmar län efter 2010? Det står var och en fritt att lämna ett
              svar på den frågan.
            </seg>
          </u>
          <note n="d9dc9ad1">
            Överläggningen var härmed avslutad.
          </note>
          <note n="b441e38a">
            12 § Avgränsning av elnätsverksamhet
          </note>
          <note n="dd342618">
            Föredrogs
          </note>
          <note n="75ccbf2d">
            Förste vice talmannen konstaterade att ingen talare var anmäld.
          </note>
          <note n="f4f77ea3">
            13 § Bordläggning
          </note>
          <note n="20c8e01f">
            Anmäldes och bordlades
          </note>
          <note n="e3ca16be">
            14 § Anmälan om interpellationer
          </note>
          <note n="00ebea74">
            Anmäldes att följande interpellationer framställts
          </note>
          <note n="9989aed2">
            den 14 oktober
          </note>
          <note n="a7ba3553">
            Gunvor G Ericson
          </note>
          <note n="d9e158e6">
            Mats Pertoft
          </note>
          <note n="ec5993cb">
            Pia Nilsson
          </note>
          <note n="1130a6b0">
            Interpellationerna redovisas i bilaga som fogats till riksdagens
            snabbprotokoll tisdagen den 20 oktober.
          </note>
          <note n="c88b8040">
            15 § Anmälan om frågor för skriftliga svar
          </note>
          <note n="407ba971">
            Anmäldes att följande frågor för skriftliga svar framställts
          </note>
          <note n="0945a39e">
            den 13 oktober
          </note>
          <note n="2145b92e">
            Eva Olofsson
          </note>
          <note n="17552b3a">
            Lars Mejern Larsson
          </note>
          <note n="c7576ab9">
            Lennart Axelsson
          </note>
          <note n="e7ccede2">
            Tina Ehn
          </note>
          <note n="a7ba3553">
            Gunvor G Ericson
          </note>
          <note n="7ad9605e">
            Birgitta Eriksson
          </note>
          <note n="7ad9605e">
            Birgitta Eriksson
          </note>
          <note n="7ad9605e">
            Birgitta Eriksson
          </note>
          <note n="e32066e6">
            Hans Olsson
          </note>
          <note n="3eb056e5">
            Lars Johansson
          </note>
          <note n="9989aed2">
            den 14 oktober
          </note>
          <note n="9aaa1962">
            Per Bolund
          </note>
          <note n="1e8361f8">
            Lena Hallengren
          </note>
          <note n="abcc3821">
            Carina Hägg
          </note>
          <note n="abcc3821">
            Carina Hägg
          </note>
          <note n="e5ebc8a2">
            Christer Engelhardt
          </note>
          <note n="c15c5594">
            Lena Olsson
          </note>
          <note n="7d5cba45">
            Frågorna redovisas i bilaga som fogats till riksdagens snabbprotokoll
            tisdagen den 20 oktober.
          </note>
          <note n="f88c6a4b">
            16 § Anmälan om skriftliga svar på frågor
          </note>
          <note n="ec95ed7a">
            Anmäldes att skriftliga svar på följande frågor inkommit
          </note>
          <note n="0945a39e">
            den 13 oktober
          </note>
          <note n="abcc3821">
            Carina Hägg
          </note>
          <note n="c862cb00">
            Ameer Sachet
          </note>
          <note n="67f74092">
            Bodil Ceballos
          </note>
          <note n="9989aed2">
            den 14 oktober
          </note>
          <note n="2c7285a6">
            Björn Lind
          </note>
          <note n="c862cb00">
            Ameer Sachet
          </note>
          <note n="c862cb00">
            Ameer Sachet
          </note>
          <note n="159a1c44">
            Maria Stenberg
          </note>
          <note n="d11d83b0">
            Eva-Lena Jansson
          </note>
          <note n="c862cb00">
            Ameer Sachet
          </note>
          <note n="c862cb00">
            Ameer Sachet
          </note>
          <note n="c7576ab9">
            Lennart Axelsson
          </note>
          <note n="4edb16bc">
            Mikael Damberg
          </note>
          <note n="2ea45a2f">
            Elisebeht Markström
          </note>
          <note n="c862cb00">
            Ameer Sachet
          </note>
          <note n="1e8361f8">
            Lena Hallengren
          </note>
          <note n="92849e37">
            Krister Örnfjäder
          </note>
          <note n="92849e37">
            Krister Örnfjäder
          </note>
          <note n="0af3d1cf">
            Johan Löfstrand
          </note>
          <note n="c862cb00">
            Ameer Sachet
          </note>
          <note n="c862cb00">
            Ameer Sachet
          </note>
          <note n="9e2e9197">
            Svaren redovisas i bilaga som fogats till riksdagens snabbprotokoll
            tisdagen den 20 oktober.
          </note>
          <note n="bbbdf756">
            17 § Kammaren åtskildes kl. 19.24.
          </note>
          <note n="fb624076">
            Förhandlingarna leddes
          </note>
          <note n="8e3e5f91">
            / Eva-Lena Ekman
          </note>
        </div>
      </body>
    </text>
  </TEI>
</teiCorpus>
