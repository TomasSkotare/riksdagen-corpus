<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--66</head>
          <docDate when="2009-01-29">2009-01-29</docDate>
        </div>
      </front>
      <body>
        <div>
          <note n="10636ba9">
            ﻿
          </note>
          <note n="beb7b705">
            Riksdagens protokoll
          </note>
          <note n="73d27117">
            2009/10:66
          </note>
          <note type="date" n="09ce9932">
            Fredagen den 29 januari
          </note>
          <note n="50cf5514">
            Kl. 09:00 - 10:42
          </note>
          <note n="e0a1b8e3">
            1 § Ledighet
          </note>
          <note n="8e173600">
            Andre vice talmannen meddelade att Liza-Maria Norlin (kd) ansökt
            om fortsatt ledighet under tiden den 1 februari28 februari.
          </note>
          <note n="ac432e77">
            Kammaren biföll denna ansökan.
          </note>
          <note n="d5002ddd">
            Andre vice talmannen anmälde att Jan Erik Ågren (kd) skulle fortsätta
            att tjänstgöra som ersättare för Liza-Maria Norlin.
          </note>
          <note n="4c159fd5">
            2 § Anmälan om kompletteringsval till utskott
          </note>
          <note n="b0817ce2">
            Andre vice talmannen meddelade
          </note>
          <note n="0ab0bbf4">
            att Kristdemokraternas riksdagsgrupp anmält Jan Erik Ågren som
            suppleant i miljö- och jordbruksutskottet och näringsutskottet
            under Liza-Maria Norlins fortsatta ledighet samt
          </note>
          <note n="9980a632">
            att Socialdemokraternas riksdagsgrupp anmält Greger Tidlund som
            suppleant i skatteutskottet under Fredrik Olovssons ledighet.
          </note>
          <note n="ce068c26">
            Andre vice talmannen förklarade vald under tiden den 1 februari28
            februari till
          </note>
          <note n="9cebf825">
            suppleant i miljö- och jordbruksutskottet
          </note>
          <note n="d7bff555">
            suppleant i näringsutskottet
          </note>
          <note n="7161bc9d">
            Andre vice talmannen förklarade vald under tiden den 1 februari31
            maj till
          </note>
          <note n="6be6dfc6">
            suppleant i skatteutskottet
          </note>
          <note n="76c6f234">
            3 § Svar på interpellation 2009/10:168 om utvecklingen för kooperativ
            vindkraft
          </note>
          <note type="speaker" n="e90e46f1">
            Anf. 1 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a6252466c181891b-0" n="b9f95195">
            <seg n="67411649">
              Fru talman! Per Bolund har frågat mig vilka åtgärder jag avser
              att vidta för att den kooperativa vindkraften ska överleva och
              få en positiv utveckling i Sverige.
            </seg>
            <seg n="ee14f26d">
              Jag delar Per Bolunds uppfattning att andelsägandet är betydelsefullt
              eftersom det kan bidra till en ökad acceptans för vindkraft.
            </seg>
            <seg n="a233b9b5">
              Utbyggnaden av vindkraften stöds i dag framför allt via systemet
              med elcertifikat. Produktionen av förnybar el från vindkraft har
              mer än fördubblats de senaste tre åren. År 2009 byggdes mer vindkraft
              än något tidigare år.
            </seg>
            <seg n="084db341">
              Sedan alliansregeringen tillträdde har vi genomfört ett stort
              antal förbättringar av möjligheterna att bygga ut vindkraften,
              bland annat genom att förenkla tillståndsprocessen och reglerna
              för nätanslutning. Genom budgetpropositionen för 2009 tillfördes
              dessutom utökade medel för bland annat länsstyrelser och miljödomstolar
              för att möjliggöra en snabbare handläggning av vindkraftprövningar.
            </seg>
            <seg n="3fa7c9f4">
              Regeringen har högt ställda mål för förnybar energi. I den energiproposition
              som överlämnades till riksdagen i mars förra året föreslogs att
              andelen förnybar energi år 2020 ska vara minst 50 procent av den
              totala energianvändningen. Samtidigt gjordes bedömningen att ett
              nytt mål i elcertifikatssystemet bör sättas till 25 terawattimmar
              till år 2020 jämfört med läget år 2002. En utgångspunkt för att
              nå dessa mål på ett kostnadseffektivt sätt är att styrmedlen så
              långt som möjligt är generella. Elcertifikatssystemet skapar möjligheter
              för en ökad förnybar elproduktion oberoende av anläggningarnas
              teknik och storlek. Den långsiktiga lönsamheten för investeringar
              i ny förnybar elproduktion avgörs av priset på el och elcertifikat.
              Förslagen innebär en kraftig höjning av ambitionsnivån och syftar
              till att det även i framtiden ska vara lönsamt för bland annat
              privatpersoner att investera i vindkraft.
            </seg>
            <seg n="7cd55a13">
              Sammantaget anser jag att detta visar att regeringen arbetar
              målmedvetet för att skapa goda möjligheter för investeringar i
              såväl småskalig som storskalig vindkraft oavsett formerna för
              ägandet. Därmed skapas även förutsättningar för en positiv utveckling
              av kooperativ vindkraft.
            </seg>
          </u>
          <note type="speaker" n="4a0b65b7">
            Anf. 2 PER BOLUND (mp):
          </note>
          <u who="per_bolund_0a9708" xml:id="i-99f6a08156734022-0" n="9bcf212d">
            <seg n="1bd8f789">
              Fru talman! Jag får tacka näringsministern för svaret även om
              jag hade hoppats på lite mer. Man blir lite förvirrad när näringsministern
              säger att andelsägandet är betydelsefullt men samtidigt inte är
              beredd att vidta några som helst åtgärder för att rädda den kooperativa
              eller andelsägda vindkraften.
            </seg>
            <seg n="e518bfa7">
              Jag säger rädda därför att situationen för andelsägd vindkraft
              är akut i Sverige som det ser ut just nu. Tidigare har den andelsägda
              vindkraften stått för ungefär 10 procent av vindkraft i Sverige.
              Det har varit ett ganska viktigt bidrag inte minst, precis som
              näringsministern påpekar, för att öka acceptansen även för annan
              vindkraft i Sverige.
            </seg>
            <seg n="b26a8536">
              Intresset för att vara ägare i ett kooperativt vindkraftverk
              har varit stort, och trenden har varit väldigt snabbt ökande.
              Det har varit en snabb ökning av den kooperativa vindkraften.
              Men för drygt ett år sedan kom Skatteverket med en ny regeltolkning
              om en befintlig skatt som man började ta ut på just kooperativa
              vindkraftverk. Det har fått fullständigt förödande effekter för
              den kooperativa vindkraften i Sverige.
            </seg>
            <seg n="f3093918">
              Intresset för vindandelar har fullständigt rasat under 2009 jämfört
              med 2008. Antalet anmälningar från människor som vill gå in och
              investera i förnybar vindproduktion i kooperativ form har minskat
              med upp till 95 procent. Av 20 kunder som fanns 2008 finns en
              kvar 2009, och 19 har försvunnit. Det är så klart en fullständig
              katastrof för vilken marknad som helst. Men för just den här marknaden
              som är så viktig för att vi ska få ökad förnybar elproduktion
              är det extra allvarligt.
            </seg>
            <seg n="2a2af3ed">
              Mitt intryck när jag läser svaret är att näringsministern inte
              verkar inse vidden av hur dåligt det går för andelsägd vindkraft
              i Sverige. Vi ser i andra länder hur den andelsägda vindkraften
              är ett väldigt viktigt bidrag till utvecklingen av förnybar energi.
              I till exempel Danmark har man mer än 150 000 hushåll eller individer
              som har gått in och investerat i kooperativ vindkraft.
            </seg>
            <seg n="e8655ec1">
              Den utvecklingen var på väg också i Sverige, och det var väldigt
              positivt. Men sedan kom tolkningen från Skatteverket. Då var vi
              många som trodde att regeringen skulle rätta till misstaget och
              att man snabbt skulle inse vilka konsekvenser det skulle få och
              vidta åtgärder för att minska skattens skadeverkningar på något
              sätt.
            </seg>
            <seg n="ad2eecf9">
              Det är den sorgligaste biten i hela historien. Det hade räckt
              med så lite. Det hade räckt med ett snabbt uttalande från näringsministern
              att konsekvenserna var oacceptabla och att regeringen direkt skulle
              se över vad det skulle få för konsekvenser och vilka åtgärder
              man skulle kunna vidta.
            </seg>
            <seg n="8c0322b1">
              Om näringsministern hade gjort det hade man kunnat lugna marknaden
              och alla de människor som hade ett intresse av att gå in och investera
              i andelsägd vindkraft, men inget sådant besked har kommit. Näringsministern
              tycks i stället helt ha undvikit debatten och inte varit närvarande
              trots att det ändå är näringsministern som har ansvaret för energifrågor
              i regeringen och borde vara den naturliga parten att föra en diskussion
              med.
            </seg>
            <seg n="494f1884">
              Genom tystnaden har näringsministern låtit hela branschen för
              andelsägd vindkraft i princip dö ut i Sverige. Det är en av de
              viktigaste frågorna. Varför har näringsministern inte gjort någonting
              för att försöka lösa problemet? Jag utgår från att det inte kan
              vara en ekonomisk fråga. Uttagsskatten skulle som mest, om man
              är positiv, inbringa ungefär 10 miljoner till statskassan. Det
              är mycket, men det är försumbart för Sverige som nation. Det kan
              inte vara av ekonomiska skäl man väljer att inte agera.
            </seg>
            <seg n="5e60c274">
              Näringsministern är oss svaret skyldig. Varför har man inte valt
              från regeringens sida att vidta några åtgärder? Det räcker inte
              med att upprepa, som näringsministern gör i svaret, de åtgärder
              som man har vidtagit för vindkraften i stort. Det har uppenbart
              inte lett till några positiva effekter för den kooperativa vindkraften.
              Den håller på att slås ut. Därför behövs det åtgärder som är riktade
              mot just den delen. Varför kommer inga besked, Maud Olofsson?
            </seg>
          </u>
          <note type="speaker" n="e965129e">
            Anf. 3 ROGER TIEFENSEE (c):
          </note>
          <u who="roger_tiefensee_509485" xml:id="i-83629cf0cb0bfd4c-0" n="4bd4a126">
            <seg n="0cc5dbc8">
              Fru talman! Det byggs vindkraft som aldrig förr i Sverige. År
              2009 blev med bred marginal ett rekordår. Över 200 vindkraftverk,
              med en kapacitet på mellan 450 och 500 megawatt tillsammans, har
              byggts under förra året i landet. Det är en fördubbling jämfört
              med 2008. Enligt Mattias Rapp, som är vd för Svensk Vindenergi,
              har vi nu nått den utbyggnadstakt som krävs för att nå de svenska
              åtagandena om förnybar el i EU fram till 2020. Jag tycker att
              det är en glädjande utveckling. Jag hoppas att också Per Bolund
              gläds åt det.
            </seg>
            <seg n="c5e701b1">
              Så sent som den 15 juni förra året sade Per Bolund så här i kammaren:
              Man kan ändå konstatera att vindkraftsbranschen har drabbats mer
              av lågkonjunkturen än många andra branscher, och det måste bero
              på något. Uppenbarligen räcker inte regeringens styrmedel och
              det regelverk som vi har i dag till för att hjälpa vindkraften
              ur svackan.
            </seg>
            <seg n="f191335a">
              Jag tycker att Per Bolund ska ta tillfället i akt och erkänna
              att han hade fel då. Han drog en förhastad slutsats. År 2009 blev
              ett rekordår. Per Bolund målade fan på väggen, om man får säga
              så i kammaren. Man kan konstatera att vindkraftsbranschen stod
              stark i den värsta lågkonjunktur vi har sett i modern tid.
            </seg>
            <seg n="ce8bf6f6">
              Fru talman! Per Bolund har däremot rätt i en del, och det är
              att antalet sålda andelar i vindkraftskooperativ har minskat kraftigt.
              Det oroar mig. Jag anser att vindkraftskooperativ har en väldigt
              viktig roll för att skapa ett folkligt engagemang och en acceptans
              för vindkraftsutbyggnad generellt sett.
            </seg>
            <seg n="0a0da9aa">
              Frågan är då hur man löser det problem som har uppstått mycket
              till följd av att Skatteverket har börjat tillämpa befintliga
              regler. Det är bra att Per Bolund säger att det är befintliga
              regler. Det är inga nya regler som regeringen har hittat på, utan
              det är befintliga regelverk inom kooperativ beskattning som man
              har börjat tillämpa också på vindkraftskooperativ.
            </seg>
            <seg n="12358b3f">
              Det duger inte att säga att vi inte ska ha någon uttagsskatt
              och att vindkraftskooperativ ska undantas. Det håller inte, för
              då kommer vi garanterat att få EU på oss. EU:s statsstödsregelverk
              kommer att slå ned som amen i kyrkan. Det innebär en ny osäkerhet
              för en bransch som behöver långsiktighet och säkerhet. Kan man
              då hitta någonting annat? Centerpartiet har, i nära dialog med
              vindkraftskooperativen och LRF som förstår den kooperativa beskattningen
              generellt, tittat på om man kan skapa en generell alternativregel
              som innebär att den som satsar ett stort kapital i ett vindkraftskooperativ
              får göra ett skäligt avdrag för det. I dag får man bara göra avdrag
              för omsättningen i en kooperativ förening. Just för vindkraftskooperativ
              är omsättningen liten och det insatta kapitalet stort. Skulle
              man skapa en generell alternativ regel som säger att man får göra
              avdrag mot insatt kapital i stället skulle man i princip neutralisera
              effekten av uttagsbeskattningen.
            </seg>
            <seg n="3d318a05">
              I debatten här lyfte Per Bolund fram Danmark. Det är värt att
              notera i kammarens protokoll att Danmark har uttagsbeskattning
              på kooperativ vindkraft. Det är inte det som är problemet. Vi
              måste sluta snacka ned, för det gör också branschen själv, den
              kooperativa vindkraften. Man har byggt det på att den skulle vara
              skattebefriad. Nu måste vi hitta en alternativregel. O2 Vindel
              har till exempel tyckt att den alternativregel som Centerpartiet
              har lyft fram är en bra lösning.
            </seg>
          </u>
          <note type="speaker" n="d1ccdc9f">
            Anf. 4 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a6252466c181891b-1" n="b9f95195">
            <seg n="d0b024c9">
              Fru talman! Jag tycker att det är rätt anmärkningsvärt att Per
              Bolund, som har ett engagemang i miljöfrågorna, snackar ned vindkraften,
              precis som Roger Tiefensee säger. Är det inte det ena, så är det
              det andra. Jag trodde att den övertygelse i miljöfrågorna som
              Per Bolund har skulle leda till att han använde lite försiktigare
              ord och var lite gladare över de positiva saker som händer. Jag
              tror att Per Bolund har politiska motiv för att snacka ned detta.
              Han tycker att det är otroligt besvärande att den här regeringen
              gör mer än vad som hände under den tid när Miljöpartiet hade något
              inflytande. Jag tror att det är den bakomliggande orsaken. Jag
              tycker att det är tråkigt.
            </seg>
            <seg n="7122ca07">
              Jag skulle tycka att det var väldigt roligt om Per Bolund och
              Miljöpartiet uppskattade att vi faktiskt har en större vindkraftsutbyggnad
              än någonsin. Det borde vi kunna förenas kring därför att vi tycker
              att den här kraftkällan är bra. Jag tror att det spelar roll om
              man pratar positivt om vindkraftsutbyggnaden eller inte. Det har
              Per Bolund rätt i, och det har jag ägnat mig åt hela tiden. Jag
              har försökt att beskriva alla de saker som vi gör på den positiva
              sidan. Det handlar om elcertifikatssystemen, tillståndsgivningen
              som vi snabbar på, bättre och enklare anslutningar, utbyggnad
              av kraftnäten och så vidare. Det är viktiga signaler. Jag har
              haft överläggningar med bankerna för att de ska förstå certifikatsystemet
              och kunna läsa marknaden på ett bättre sätt. Vi behöver göra många
              saker för att vindkraften ska byggas ut.
            </seg>
            <seg n="6382b5e9">
              Jag tror att det är väldigt viktigt att vi som ledande politiker
              också berättar sanningen och inte bara svartmålar. I det här fallet
              tolkar jag det så att det bara sker av politiska skäl och inte
              därför att man vill vindkraften väl.
            </seg>
            <seg n="3a98418e">
              Det är precis som Roger Tiefensee säger att uttagsbeskattningen
              är en lagstiftning som har funnits sedan 1928. Den har funnits
              väldigt länge. Det blir väldigt konstigt att undanta just vindkraft
              från detta. Vi skulle få EU på oss om vi skulle göra den här förändringen,
              precis som Roger Tiefensee säger.
            </seg>
            <seg n="5988e064">
              Vad gör man då? Det är klart att regeringen följer allt det som
              händer när det gäller vindkraften, inklusive det som händer efter
              uttagsbeskattningen och hur kooperativen påverkas. Därför tycker
              jag att det är bra att Roger Tiefensee beskriver vad man gör här
              i riksdagen för att hitta alternativa lösningar. Vi för en dialog
              för att kunna hitta bra lösningar.
            </seg>
            <seg n="5fb313a3">
              Jag noterar dock att Miljöpartiet inte har kommit med ett enda
              förslag. Jag lyssnade väldigt noga på vad Per Bolund sade, men
              det kom inte ett enda förslag. Det finns inget enklare att göra
              i en politisk roll än att bara klaga, Per Bolund. Det är svårare
              att hitta lösningarna. Jag har levererat en massa lösningar för
              att öka vindkraftsutbyggnaden. Det har resulterat i att vi har
              en rekordstor utbyggnad just nu. Per Bolund klagar över en massa
              saker men har faktiskt inte något bra track record i det här sammanhanget.
            </seg>
            <seg n="3bc27ed8">
              Utnyttja gärna tiden! Jag är beredd att lyssna också på Per Bolund
              om han har goda förslag och idéer om detta. Vi har en gemensam
              ambition. Vi vill ha mer vindkraft. Vi vill ha fler som investerar,
              inklusive kooperativen. Välkommen att presentera förslagen!
            </seg>
          </u>
          <note type="speaker" n="501b06ca">
            Anf. 5 PER BOLUND (mp):
          </note>
          <u who="per_bolund_0a9708" xml:id="i-99f6a08156734022-1" n="9bcf212d">
            <seg n="b1efab34">
              Fru talman! Det här blev en lustig debatt som handlar om mitt
              engagemang för vindkraften snarare än om det verkliga problemet,
              det vill säga hur situationen ser ut. Vi borde kunna vara överens
              om att den kooperativa vindkraften går väldigt dåligt i Sverige.
              Den förlorar 95 procent av sina intresserade kunder. Det vore
              intressant om vi kunde föra en diskussion om det.
            </seg>
            <seg n="d7604cfa">
              Men om ni nu vill prata om min inställning till vindkraften kan
              vi absolut göra det. Jag tror inte att någon, utom mina mest intensiva
              politiska opponenter, skulle påstå att jag svartmålar förnybar
              energi i någon form eller att jag på något sätt är negativt inställd
              till det. Det är fullständigt nonsens. Jag tror att jag tvärtom
              mer än i princip någon annan har kämpat både för vindkraft och
              för andra former av förnybar energi.
            </seg>
            <seg n="42aad576">
              Anledningen till att jag har väckt den här frågan om andelsägd
              vindkraft är just att jag ser med väldigt stor oro på den utveckling
              som sker. Jag skulle vilja att regeringen vidtog fler aktiva åtgärder.
              Skillnaden mellan mig och Maud Olofsson eller mellan Miljöpartiet
              och Centerpartiet är att vi vill mer. Vi vill ha bättre villkor
              för den förnybara energin. Vi vill ha mer stöd och en snabbare
              utbyggnadstakt än vad regeringen har åstadkommit. Jag kan förstå
              att det är svårt för regeringsföreträdare att acceptera det, men
              det är så det ser ut.
            </seg>
            <seg n="383fb3ea">
              Näringsministern lyssnar väldigt dåligt på den debatt som har
              varit. Jag har varit uppe här i kammaren ett antal gånger och
              debatterat, framför allt med finansministern men även med företrädare
              för näringsministerns eget parti. Under debattens gång har vi
              lyft fram flera olika alternativa lösningar. Det viktigaste för
              oss är inte vilken lösning som kommer fram utan att det kommer
              fram en lösning och att regeringen försöker göra någonting över
              huvud taget. Tyvärr har det inte hänt än så länge.
            </seg>
            <seg n="4a5c28de">
              Vi har diskuterat möjligheten att ha ett undantag. Det finns
              redan undantag på energiområdet, till exempel för lantbrukare
              som använder biobränsle från gården till att värma upp sitt eget
              hus. Det finns undantag från just uttagsskatten. Det har uppenbarligen
              gått tidigare, och man kunde ju försöka. I stället för att kapitulera
              och säga att EU kommer att säga nej, hypotetiskt, väljer man att
              inte göra någonting över huvud taget. Det är en väldigt, väldigt
              passiv och tråkig hållning.
            </seg>
            <seg n="1bc543d4">
              Centerpartiet är ett parti som brukar förknippas med en positiv
              inställning både till kooperativ och till vindkraft. Nu när den
              andelsägda vindkraften har enorma problem i Sverige sker mycket
              lite. Det är förvånande att det ska behöva ta ett år för Centerpartiet
              att ens börja skissa på några förslag. Än så länge har vi inte
              sett någonting av det. Uppenbarligen är regeringen inte överens
              eftersom Maud Olofsson inte tar upp några förslag i sitt svar
              på min interpellation. Det ska bli intressant att följa diskussionen
              inom alliansen och se om det kommer något förslag under den här
              mandatperioden.
            </seg>
            <seg n="e483e773">
              Även om förslag kommer är problemet redan här. I och med att
              det tog ett och ett halvt år innan man ens började fundera på
              att komma med några förslag har marknaden i princip slagits ut.
              Den kärnfråga som jag fortfarande inte fått något svar på, Maud
              Olofsson, är varför ni inte gjort någonting hittills. Varför har
              det tagit så lång tid innan ni ens börjat acceptera att det är
              ett problem?
            </seg>
            <seg n="1ab42f34">
              Jag kan notera att Centerpartiets riksstämma reagerat. De verkar
              ha tröttnat på regeringens passivitet. På riksstämman i maj beslutade
              man nämligen att det snarast bör göras en översyn av regelverket
              beträffande kooperativ vindkraft. En annan intressant fråga till
              Maud Olofsson är därför: Vad har näringsministern gjort för att
              uppfylla centerstämmans förslag, eller krav, på att man ska se
              över regelverket? Än så länge har vi inte sett någonting av det.
            </seg>
            <seg n="db683fe3">
              Det är tråkigt att företrädare för regeringspartierna nu väljer
              att försöka gå till personangrepp och ifrågasätta motståndarnas
              vilja att stödja förnybar energi, i stället för att svara på de
              sakfrågor som är uppe till debatt. Frågan till Maud Olofsson kvarstår:
              Varför har ni inte gjort någonting hittills och kommer det några
              konkreta förslag från den samlade regeringens sida när det gäller
              kooperativ vindkraft?
            </seg>
          </u>
          <note type="speaker" n="2c660f38">
            Anf. 6 ROGER TIEFENSEE (c):
          </note>
          <u who="roger_tiefensee_509485" xml:id="i-83629cf0cb0bfd4c-1" n="4bd4a126">
            <seg n="eb13f211">
              Fru talman! Jag tror att det i en sådan här debatt är viktigt
              att komma med konkreta förslag. Per Bolund säger att han och Miljöpartiet
              vill ha bättre villkor. Okej, men det enda konkreta förslag jag
              tycker mig höra här, och som Per Bolund refererat till tidigare,
              är att man ska göra ett undantag för uttagsbeskattningen.
            </seg>
            <seg n="615a9d6c">
              Jag menar att det inte håller. Undantag kan man göra med motiveringen
              att omfattningen är så pass ringa. Därmed har Per Bolund själv
              sagt att kooperativ vindkraft ska förbli en liten företeelse,
              och det är inte bra. Han sätter alltså själv ett glastak för den
              kooperativa vindkraften. Jag tror att det är bättre att hitta
              en generell regel för beskattning av kooperativa företag, som
              också är bra för de kooperativa vindkraftsföretagen. Den ska vara
              generell. Då behöver man inte få problem med statsstödsreglerna.
            </seg>
            <seg n="3cdc9658">
              Vi har jobbat med detta. Centerstämman uttalade att vi ska söka
              möjligheter och se över regelverket. Det är precis det vi har
              gjort. Det hela är inte så enkelt. Det första var att man kanske
              skulle öka avdragsrätten generellt. Då skulle det bli som med
              konsumkooperativen, som fick mycket pengar, om man satsade många
              hundra miljoner för att lösa ett litet problem.
            </seg>
            <seg n="8f9dbff7">
              I sökandet efter lösningar och i dialog med O2 Vindel och andra
              intressenter har vi nu funnit möjligheten att göra en generell
              förändring, att man ska kunna göra avdrag mot insatt kapital.
              Därmed neutraliserar man effekten av uttagsbeskattningen. Bejaka
              det, Per Bolund, i stället för att söka möjligheter som egentligen
              innebär att du inte vill se att kooperativ vindkraft ska utvecklas,
              eftersom ett sådant undantag förutsätter att det ska bli en liten,
              marginell företeelse.
            </seg>
          </u>
          <note type="speaker" n="4dffb7c9">
            Anf. 7 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a6252466c181891b-2" n="b9f95195">
            <seg n="c3df6409">
              Fru talman! Jag menar inte att Per Bolund är negativ till vindkraft.
              Det tror jag inte, utan där tror jag att vi har ett gemensamt
              intresse. Det Per Bolund är negativ till är att den nuvarande
              regeringen lyckas bättre än som skedde då han hade ett inflytande.
              Det finns, menar jag, politisk taktik bakom det Per Bolund säger
              och hur han uttalar sig. Det är tråkigt. Om vi båda vill att vindkraften
              ska byggas ut ska vi vara ärliga i vår beskrivning av hur situationen
              ser ut.
            </seg>
            <seg n="b66d770d">
              Jag beskriver vad regeringen har gjort när det gäller elcertifikatssystem
              och anslutningar och när det gäller att förenkla regelverken,
              att ge pengar till länsstyrelserna så att de kan hantera frågan,
              att se över plan- och bygglagen så att vi inte får lika mycket
              överklaganden som hittills samt att ge Svenska kraftnät ökade
              resurser eller utöka tillstånden för att bygga ut nät så att vi
              kan klara det hela och att jobba nordiskt och europeiskt för allt
              detta.
            </seg>
            <seg n="73ffdfd8">
              Alla dessa åtgärder har jag vidtagit och det har inneburit en
              rekordtakt i vindkraftsutbyggnaden. Det är bara det jag försöker
              beskriva. Sedan kommer det att dyka upp saker och ting som gör
              att det hakar upp sig, hur elcertifikatssystemet ser ut framöver
              och annat. Det handlar hela tiden om många olika saker; det vet
              man som minister. Vi försöker ständigt lösa problem för att åstadkomma
              en bättre ordning.
            </seg>
            <seg n="15146f80">
              Jag vill också för sakens skull vara ärlig med att redogöra för
              vad de olika förslagen kan leda till. Det är därför uttagsbeskattningen,
              precis som Roger Tiefensee så tydligt beskrev, inte är en framkomlig
              väg, utan man måste försöka titta på andra vägar. Roger Tiefensee
              beskrev väldigt väl hur Centerpartiet, i samråd med organisationerna,
              har tagit fram förslag. Det är så ett långsiktigt strategiskt
              politiskt arbete går till.
            </seg>
            <seg n="9e204feb">
              Jag har noga lyssnat på Per Bolund också den här gången. Ett
              enda förslag kommer från Per Bolund, nämligen om undantag i uttagsbeskattningen.
              Det är det enda förslag jag hört. Om Per Bolund och Miljöpartiet
              har fler förslag varsågod och presentera dem i så fall. Det finns
              inget bättre tillfälle. Jag pratar gärna uttagsbeskattning, men
              jag vill också höra om Miljöpartiet har några idéer eller om det
              här bara är en allmän klagan. Nu finns det tillfälle att i det
              sista inlägget berätta vad Miljöpartiet vill.
            </seg>
            <seg n="b92c3678">
              Som sagt, jag kämpar varje dag för att få en bättre miljö för
              det förnybara. Jag lyckas också med det eftersom så mycket byggs
              ut. Med den utbyggnadstakt vi nu har på det förnybara kommer vi
              att få ett överskott av el, vilket är oerhört positivt. Vi får
              även det tredje benet i elproduktionen, något som vi så väl behöver.
            </seg>
            <seg n="b6d53311">
              Inte minst visar vinters diskussioner om elpriser på behovet
              av ett tredje ben, som är det förnybara. Det har tidigare saknats.
              Med en ny regering och med Centerpartiet som ansvarigt för energipolitiken
              har vi lyckats minska belastningen på kärnkraft och vattenkraft
              och fått mer av det förnybara. Men mer måste till, och jag tror
              att vinterns kyla också visar att om vi har ett tredje ben att
              stå på skapar vi större trygghet i elförsörjningen.
            </seg>
            <seg n="45653977">
              Genom alla de åtgärder som har vidtagits har utbyggnaden ökat
              kraftigt, och det är jag oerhört stolt och glad över. Det hoppas
              jag att Per Bolund också är.
            </seg>
          </u>
          <note type="speaker" n="1706378a">
            Anf. 8 PER BOLUND (mp):
          </note>
          <u who="per_bolund_0a9708" xml:id="i-99f6a08156734022-2" n="9bcf212d">
            <seg n="8492b410">
              Fru talman! Näringsministern nämner igen åtgärder som regeringen
              har vidtagit för att förbättra för den förnybara energin. Det
              gjorde näringsministern också i sitt första inlägg. Det är positivt,
              och vi har aldrig någonsin protesterat eller varit emot de åtgärderna.
              Tvärtom har vi föreslagit att man i stället ska öka takten, ha
              ökade kvoter i certifikatsystemet, ökade målsättningar. Det är
              i så fall snarare det striden gäller, inte att vi på något sätt
              skulle vara negativa till att det byggs vindkraft. Det är vi definitivt
              inte.
            </seg>
            <seg n="d6a11af2">
              Om vi nu ska diskutera andra lösningar har vi, som sagt, från
              Miljöpartiets sida flera olika förslag. Ett förslag gäller undantag,
              som jag tidigare nämnde. Ett annat förslag som vi diskuterat är
              att man kunde göra avdrag för privatpersoner som investerar i
              förnybar energiproduktion. Det skulle kunna vara en möjlighet
              att kompensera för uttagsskatten.
            </seg>
            <seg n="5a7d7bb7">
              Man skulle också kunna se över frågan om marknadspriset eftersom
              det är Skatteverkets tolkning av vad som är ett marknadspris som
              gjort att uttagsskatten blivit så allvarlig. Det finns alltså
              flera olika alternativ. Problemet är att regeringen inte valt
              något alternativ alls. Man har inte gjort någonting.
            </seg>
            <seg n="d6659f17">
              Problemet för Maud Olofsson är också att trots de åtgärder som
              nämns i debatten kvarstår faktum: Den kooperativa vindkraften
              går extremt dåligt. 19 av 20 kunder har försvunnit under de år
              som Maud Olofsson varit näringsminister. Det måste väl regeringen
              uppfatta som ett problem. Än så länge har vi inte sett några förslag
              från regeringens sida. Nu får vi hoppas att den process som verkar
              ha inletts leder fram till någonting, men med tanke på det track
              record som regeringen hittills haft beträffande kooperativ vindkraft
              vågar jag inte riktigt tro på det. Jag kan dock säga att om det
              händer blir jag väldigt glad.
            </seg>
            <seg n="fa5125b9">
              Jag skulle vilja att Maud Olofsson förklarade varför man från
              regeringens sida inte agerat tidigare. Det har varit tydligt under
              ganska lång tid att det här skulle hända. Så snart Skatteverket
              började tillämpa uttagsskatt på kooperativ vindkraft började marknaden
              vika. Det har varit känt länge.
            </seg>
            <seg n="ad00825f">
              Det hade behövts ett snabbt ingripande från regeringens sida
              för att stoppa det fria fall som den här marknaden har befunnit
              sig i. Men det har inte kommit. Varför har det inte hänt någonting?
            </seg>
          </u>
          <note type="speaker" n="90efa14d">
            Anf. 9 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a6252466c181891b-3" n="b9f95195">
            <seg n="ffe68e1d">
              Fru talman! Jag tror att det är extremt viktigt att vi som vill
              ha förnybart och vindkraft också pratar väl om det. Tyvärr är
              det så att en del av det som Per Bolund har ägnat sig åt den senaste
              tiden alldeles i onödan har skrämt investerare. Det tycker inte
              jag har varit något positivt.
            </seg>
            <seg n="129edcd1">
              Det är väldigt viktigt att vi beskriver den verklighet som faktiskt
              finns. Det är vettigt att investera i vindkraft i dag, också i
              kooperativ vindkraft. Vid en jämförelse är det klart att dagens
              situation är sämre än om man vore undantagen från uttagsbeskattningen.
              Men det är inte så att det är en dålig affär. Det är en bra affär
              att investera i vindkraft. Den är långsiktig och klimatsmart,
              och det är bra avkastning.
            </seg>
            <seg n="7defb165">
              Om vi vill ha mer vindkraft måste vi allihop vara försiktiga
              med att prata illa om en massa saker av rent politiska skäl. Det
              är det som är min poäng. Per Bolund vill ha vindkraft, men han
              vill inte att jag som energiminister, Centerpartiet som leder
              detta och regeringen ska lyckas. Det är paradoxen i debatten.
              Jag är helt säker på att Per Bolund i grunden vill ha mer vindkraft.
              Men då måste han också vara varsam med vad det är han säger och
              hur han förklarar situationen.
            </seg>
            <seg n="2737b754">
              Det är bra att det förs en dialog om hur vi följer detta och
              hur vi hela tiden justerar våra regelsystem och annat så att det
              här ska bli bättre, vilket är vår avsikt. Det är klart att det
              är ett komplicerat system. Utbyggnad, finansiering, nätutbyggnad,
              tillstånd alla de här sakerna måste vara på plats. Det behövs
              bara att något fallerar så blir det lite oro. Vi har haft en finanskris
              också. Men i grunden vet alla vart vi är på väg. Vi ska ha 50
              procent förnybart 2020. Det vill till att investeringarna fortsätter
              i den takt som sker. Det är vår ambition, och så ser också verkligheten
              ut, tack och lov. Det gläder jag mig åt.
            </seg>
          </u>
          <note n="14c59087">
            Överläggningen var härmed avslutad.
          </note>
          <note n="512fc846">
            4 § Svar på interpellation 2009/10:169 om nationell samling kring
            kreativa näringar
          </note>
          <note type="speaker" n="3fc08e28">
            Anf. 10 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a6252466c181891b-4" n="b9f95195">
            <seg n="1d6413d5">
              Fru talman! Luciano Astudillo har frågat mig vilka initiativ
              jag är beredd att ta i syfte att skapa en nationell samling och
              samordning kring de kreativa näringarna i Sverige för att därigenom
              utveckla, effektivisera och främja tillväxten inom dessa branscher.
            </seg>
            <seg n="301bf4cd">
              Den 17 september förra året presenterade jag och kulturminister
              Lena Adelsohn-Liljeroth en gemensam handlingsplan för de kulturella
              och kreativa näringarna. Syftet med handlingsplanen är att skapa
              goda förutsättningar för entreprenörer och företagare inom detta
              breda fält.
            </seg>
            <seg n="e0de5c39">
              I handlingsplanen har vi lyft fram en rad åtgärder som vi bedömer
              som särskilt angelägna för företag som verkar inom kulturella
              och kreativa områden. Vi vill dessutom gärna se ett ökat utbyte
              mellan kultur och traditionellt näringsliv.
            </seg>
            <seg n="1cb647c1">
              Tillväxtverket, Vinnova och Tillväxtanalys, myndigheten för tillväxtpolitiska
              utvärderingar och analyser, ansvarar för genomförandet av handlingsplanen
              tillsammans med flera nationella kulturmyndigheter. Vi anser att
              det är viktigt att våra myndigheter samarbetar, eftersom det handlar
              om tvärsektoriella verksamheter där kultur och kreativitet behöver
              sammankopplas med entreprenörskap och företagande och vice versa.
            </seg>
            <seg n="2b3209e9">
              Vidare har regeringen i årets budgetproposition aviserat en satsning
              på de kreativa näringarna om 60 miljoner kronor under perioden
              20102012. Tillsammans med de 13 miljoner kronor som tidigare avsatts
              för handlingsplanen blir det sammanlagt 73 miljoner som satsas
              på kreativa näringar under en fyraårsperiod. Det är en satsning
              som ska leda till att just utveckla, effektivisera och bidra till
              en hållbar tillväxt inom dessa branscher.
            </seg>
            <seg n="49d03cf7">
              Svaret är alltså att regeringen redan gör det som Luciano Astudillo
              efterfrågar.
            </seg>
          </u>
          <note type="speaker" n="8583a260">
            Anf. 11 LUCIANO ASTUDILLO (s):
          </note>
          <u who="luciano_astudillo_040f39" xml:id="i-048b731333962b8a-0" n="73761523">
            <seg n="c93208d0">
              Fru talman! Jag vill börja med att tacka näringsministern för
              svaret.
            </seg>
            <seg n="0d5cce85">
              Sverige är ett kreativt land. Många människor lever på sin kreativitet,
              skaparkraft och talang. Det skapar både jobb och tillväxt, men
              det skapar också fantastiska upplevelser för oss som får möjlighet
              att avnjuta dessa skapelser.
            </seg>
            <seg n="d414bf68">
              Handlingsplanen är en naturlig fortsättning på det som gjorts
              under lång tid för att stötta de kreativa branscherna i Sverige.
              Det finns ett inslag där som jag är beredd att ge mitt stöd fullt
              ut. Handlingsplanen kan också vara en plattform att samlas och
              samverka kring.
            </seg>
            <seg n="438879c5">
              Men det jag och många med mig efterlyser är nästa steg, inte
              den naturliga följden av det vi har gjort under många år tidigare
              med KK-stiftelsens stöd. Vad är nästa språng för att verkligen
              ta till vara den enorma kreativitet som finns i vårt land, alla
              de kreativa, skapande och talangfulla människor vi har i Sverige?
              Det jag inte ser i handlingsplanen är de breda investeringarna
              och satsningarna för att stötta olika branscher.
            </seg>
            <seg n="6b7b8497">
              Dataspelsbranschen är i dag oerhört framgångsrik i Sverige. De
              spel som produceras i vårt land skulle i filmbranschen beskrivas
              som Hollywoodfilmer. Vi har enormt många modeskapare. Det har
              vi diskuterat flera gånger, Maud Olofsson. Detta gäller också
              musikbranschen. Trots det som hänt med teknikutveckling och digitalisering
              finns det ändå enormt många musiker som skulle kunna ge oss ett
              nytt musikunder, som det vi upplevde på 90-talet. Här finns enormt
              mycket att göra. Jag ser inte i handlingsplanen de breda satsningarna
              och investeringarna för att möta möjligheten att göra Sverige
              till ett mer kreativt land.
            </seg>
            <seg n="d4659f31">
              Ta skolan och forskningen till exempel! Ta exportstödet och medverkan
              på olika mässor ute i världen! Ta också den aktiva näringspolitiken
              branschvis på de här områdena! Runt om i världen, också i våra
              nordiska grannländer, ser vi hur initiativ tas för att på det
              nationella planet följa upp allt det som görs av många duktiga
              företagare, kreatörer och skapare samt de regionala politiker
              och myndigheter som också jobbar med att lyfta de här branscherna.
            </seg>
            <seg n="85fb46dc">
              Jag efterlyser det nationella initiativet. Vad ska vara drivkraften
              som ska hålla ihop allt detta? Planen i all ära flera av initiativen
              där är bra. Möjligheten till samverkan finns möjligtvis. Men det
              som inte finns är detta: Hit ska vi, här är visionen och här är
              de breda satsningarna för att göra Sverige mer kreativt!
            </seg>
          </u>
          <note type="speaker" n="393537ee">
            Anf. 12 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a6252466c181891b-5" n="b9f95195">
            <seg n="ab4a54be">
              Fru talman! Jag beklagar om Luciano Astudillo inte har läst planen.
              Det är precis detta som står i planen. Nästa steg är att försöka
              samla de aktörer på nationell nivå som jobbar med detta. Vi har
              gett uppdrag till de myndigheter som i det här fallet är direkt
              ansvariga.
            </seg>
            <seg n="5300621b">
              Många av våra myndigheter har jobbat med ett mer traditionellt
              näringsliv. Man har inte sett de kreativa näringarna som den tillväxtpotential
              de är. Jag har till exempel gett ett särskilt uppdrag till Almi.
              Inom den organisationen måste man få bättre kunskap. Jag vet att
              många av de företagare som har vänt sig till våra myndigheter
              och annat inte har fått tillräckligt med hjälp för att det inte
              finns tillräcklig kunskap.
            </seg>
            <seg n="cbb58c28">
              73 miljoner kronor är satsade på detta. Det är en kraftfull satsning
              på dessa delar. Men det är inte bara det. Det handlar i grunden
              också om de generella företagsvillkoren. Det är klart att när
              vi har sänkt arbetsgivaravgifter, egenavgifter och annat spelar
              det roll också för den här näringsgrenen och de här näringarna.
              Det är oftast småföretagare med ganska små marginaler. Kan man
              minska kostnaderna för dem ökar deras möjligheter att verka och
              satsa. Jag vill hamna i ett läge där kreativa människor ser att
              företagsformen är ett bra sätt att ta sig fram och skapa sysselsättning
              och bra företag.
            </seg>
            <seg n="11d5fe36">
              Vi jobbar inte bara nationellt utan också nordiskt. Inom det
              pågående nordiska arbetet är vi mycket aktiva från svensk sida.
              Att inte bara se det som en nationell fråga är också ett sätt
              att lyfta detta. Även på EU-nivå och inom OECD jobbar vi med de
              här delarna.
            </seg>
            <seg n="2892d89b">
              Det är alltså en kraftfull satsning som regeringen gör. Jag tycker
              att det är viktigt.
            </seg>
            <seg n="055bede8">
              Jag skulle också vilja anlägga ett ungdomsperspektiv på detta.
              Vi vet att många ungdomar finns inom de kreativa näringarna. Det
              är verkligen en fråga om generationer. Generationen som snabbt
              fick tillträde till Internet, datakunskap och annat har en helt
              annan syn på nya affärsmöjligheter och nya innovationer än vad
              min generation har. Därför satsar vi också på ungas innovationer
              som ett särskilt program. Jag vill lyfta fram detta speciellt.
              Jag tror att Sverige har otroligt mycket att vinna på om alla
              dessa människor ser affärsmöjligheter i de här sakerna.
            </seg>
            <seg n="f5e3f94a">
              Jag pratade med ett företag från Umeå, som jag brukar nämna ibland,
              som säljer trumljud. Det är ett företag i Röbäck som är väldigt
              framgångsrikt och som nu vidgar sin marknad. Jag träffade en av
              ägarna för ett litet tag sedan och frågade hur det gick. Det gick
              jättebra och de utökade sin verksamhet, men de hade ett problem.
              Det var kompetenstillförseln i företaget. Umeå kommuns socialdemokratiska
              ledning hade sagt att man skulle stänga replokalen i Umeå. Det
              var den största rekryteringsbasen för personal till det här företaget.
              Där tror jag också att vi måste fundera över, och det gäller många
              kommuner, hur kompetensutvecklingen sker. Det kanske inte är via
              utbildning på olika sätt utan det kan vara just replokalerna som
              är det viktiga.
            </seg>
            <seg n="410773a9">
              Jag tror att vi måste tänka nytt. Jag har verkligen försökt att
              engagera mig kraftfullt för att lyfta de här delarna. När vi nu
              diskuterar så mycket fordonsföretag och annat måste vi också klara
              av att diskutera just de här sakerna för att vidga vårt näringsliv
              och öka jobbtillväxten.
            </seg>
          </u>
          <note type="speaker" n="179d174a">
            Anf. 13 LUCIANO ASTUDILLO (s):
          </note>
          <u who="luciano_astudillo_040f39" xml:id="i-048b731333962b8a-1" n="73761523">
            <seg n="e6ab99ad">
              Fru talman! Först har jag en vädjan till Maud Olofsson som står
              här i kammaren och påstår att jag inte har läst planen. Det tycker
              jag är på gränsen till att förolämpa en riksdagsledamot.
            </seg>
            <seg n="c01ae1c2">
              Vi har haft debatt till exempel om kapitalförsörjningen för den
              här typen av företag. Jag pekar just på en del av de problem som
              Maud Olofsson också senare tar tag i genom att ge Almi ett särskilt
              uppdrag för kulturskapande. Det är klart att kulturskaparna, de
              kreativa näringarna, har speciella behov. Modebranschen till exempel
              med sina höst- och vårkollektioner har inte samma struktur som
              annat näringsliv. Det är klart att det är väldigt bra att man
              i den här planen tar upp hur kapitalförsörjningen till de här
              företagen går.
            </seg>
            <seg n="9a76addb">
              Det är också bra med en generell småföretagarpolitik. Inte minst
              kompetensförsörjningsfrågan är viktig. Det har vi pratat om många
              gånger så det är inte det. Men fortfarande saknar jag den breda
              ansatsen.
            </seg>
            <seg n="0dedc89f">
              Ta dataspelsbranschen. Jag besökte Massive i höstas, ett av våra
              stora företag som jobbar med dataspel. De har hundra anställda
              i Malmö och ingår i en koncern som är global. De producerar som
              sagt fantastiska dataspel.
            </seg>
            <seg n="8fdfb89d">
              Vd för företaget efterlyste industrinära forskning. Vad menar
              han då? Han menar att den teknik och den kunskap som uppnås när
              man utvecklar framtidens dataspel är sådant som också kan erbjuda
              enorm samhällsnytta. Ta till exempel spel som har någon form av
              artificiell intelligens, som lär sig själva. Man utmanas alltså
              på något sätt av dataspelet som under spelets gång lär sig av
              sin motståndare och därmed blir svårare och svårare. Det finns
              enorma möjligheter att utveckla den kunskapen när det gäller skolan
              och utbildningssektorn.
            </seg>
            <seg n="1b8f2e8c">
              Likadant är det när det handlar om att översätta rörelse i rummet
              till rörelse i tekniken. Det ger enorma möjligheter för rehabiliteringssektorn.
              Det finns mycket mer av breda satsningar som skulle ha kunnat
              göras för att stödja dataspelsföretagen med industrinära forskning.
            </seg>
            <seg n="104d6829">
              När det gäller mode sade Stefan Persson, en inte helt obekant
              person, största ägaren i Hennes &amp; Mauritz, i Dagens Industri i
              höstas att ingen utomlands känner till det svenska modeundret.
              Det är klart att jag har mött många av de här kreativa människorna
              som ägnar ett liv åt att skapa ett eget märke, en design. De är
              oerhört kreativa. De har gått bra utbildningar som vi har här,
              men de behöver också stöd för att komma ut i världen. Det pekar
              Stefan på i sin intervju. De breda satsningarna på export finns
              inte. De här unga skaparna behöver komma ut på en världsmarknad
              från första dagen. Det är inte som att öppna en butik där man
              säljer inom de närmaste kvarteren. Det är klart att här finns
              mycket kvar att göra.
            </seg>
            <seg n="2227ca5b">
              Ta musikbranschen som gavs väldigt lite resurser på 90-talet.
              Att aktivt stötta musikskaparna att finnas där musikmässorna hölls,
              att dela ut det exportpris som Leif Pagrotsky startade var små
              insatser som innebar att vi kom ut i världen med musik. Det gör
              man än i dag. Men digitalisering och teknikutveckling gör det
              mycket svårare för många av de små skaparna. Där borde en aktiv
              näringspolitik också finnas med för att stötta.
            </seg>
            <seg n="068139be">
              Jag tycker att mycket av det Maud till sist gjorde under sin
              mandatperiod var bra, men otillräckligt.
            </seg>
          </u>
          <note type="speaker" n="9918f3a8">
            Anf. 14 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a6252466c181891b-6" n="b9f95195">
            <seg n="acf256ce">
              Fru talman! När jag undrar om Luciano Astudillo har läst planen
              beror det på att Luciano Astudillo säger att det inte händer någonting.
              Det är ju inte sant. Det händer väldigt mycket på väldigt många
              områden, både nationellt, nordiskt, i EU-sammanhang och när det
              gäller OECD.
            </seg>
            <seg n="dec0fd9b">
              Jag uppskattar mycket det engagemang som Luciano Astudillo har
              i de här frågorna. Jag tror att det är äkta och viktigt för Luciano
              Astudillo. Det är inte det jag ifrågasätter, men det är också
              viktigt, tror jag, att man när man ser saker och ting hända också
              kan säga att det är bra.
            </seg>
            <seg n="e7eeb405">
              Jag ska ta några exempel. Jag har nämnt Almi där vi har gett
              ett nytt uppdrag, nya ägardirektiv till Almi att öka kunskapen
              kring det här och förbättra finansieringen.
            </seg>
            <seg n="d253854d">
              Innovationsbron har fått ett liknande uppdrag där vi säger att
              man ska öka inflödet av kommersialiserbara innovationer inom den
              kulturella sektorn och de kreativa näringarna. Det är också ett
              sätt att använda de instrument och verktyg som vi har till att
              även omfatta dessa.
            </seg>
            <seg n="ebe18da0">
              Tillväxtverket har ju en Internetbaserad branschguide som heter
              Företagsguiden. Den kommer att heta verksamt.se. Där finns också
              särskild information för de kulturella och kreativa näringarna.
            </seg>
            <seg n="9ee55239">
              Tillväxtverket kommer också att ha i sitt uppdrag att främja
              entreprenörskap på universitet och högskolor och ska ta fram ett
              pilotprojekt som uppmärksammar de konstnärliga utbildningarna.
              Det är också ett sätt att öka dessa. Där ser man också att universitet
              och högskolor blir ännu mer aktiva på det här området. Designhögskolan
              i Umeå är ett jättebra exempel där man verkligen fokuserar på
              de här delarna.
            </seg>
            <seg n="51161909">
              Kreanord är det nordiska arbetet kring den kreativa ekonomin
              och här finns ett nordiskt dataspelsprogram. Men det är klart
              att alla företag inte finns med här.
            </seg>
            <seg n="7454d232">
              Jag tror att vi med de instrument som vi har forskning, innovation,
              innovationsbroar och alla de här verktygen måste öka insatserna
              för att de här näringarna också ska se det som tillgångar, så
              att det inte bara blir de traditionella näringarna som omfattas
              av detta.
            </seg>
            <seg n="702bf042">
              Min ambition som näringsminister innebär att de signaler som
              jag ger till de här myndigheterna är att de måste vidga sin syn:
              Ni måste se tjänsteföretag, ni måste se de kreativa näringarna
              och ni måste se att de är en tillväxtpotential! Vi kan inte bygga
              upp nya myndigheter hela tiden för olika saker, utan vi måste
              få våra myndigheter att verkligen ägna sig åt det som både hör
              till vår historia och det vi är duktiga på och att titta på det
              nya och framtiden.
            </seg>
            <seg n="2a69e6bd">
              Sedan är det ju så att vi i vår regionala tillväxtpolitik har
              olika program som vi jobbar med. Där finns de kreativa näringarna
              också med som en aktiv del. Det finns miljarder kronor inom det
              här området. Det är självklart att det regionalt pågår ett antal
              projekt, ganska många, som är väldigt viktiga. Dem försöker vi
              också att stimulera.
            </seg>
            <seg n="a91adef8">
              I det här programmet pratar vi också om en funktion som vi kallar
              för designmäkleri. Det vi ser är att många små företag har väldigt
              många produkter och är duktiga på sin produktutveckling, men de
              är inte lika duktiga på försäljning. Jag tror att vi måste hitta
              former för de här små företagen att dels komma till det mer traditionella
              näringslivet och sälja sina tjänster, dels kunna genomföra gemensamma
              designuppdrag där de här småföretagen verkligen kan få möjligheter
              att sälja.
            </seg>
            <seg n="2da8fdd1">
              Umeå flygplats, som precis har byggts om, har haft en sådan funktion.
              Det har också gjort att väldigt många små företag faktiskt har
              kunnat leverera sina soffor, sina glasväggar, sina textilier och
              annat. Jag tror att det är mycket viktigt att se att vi har väldigt
              många små företag som behöver hjälp med att komma till marknaden.
              Det gäller mode, det gäller design och mycket av detta.
            </seg>
            <seg n="ab24ab49">
              Det återstår mycket att göra men det här är ett bra steg på vägen
              för att verkligen lyfta fram de här frågorna.
            </seg>
          </u>
          <note type="speaker" n="dc9a47cc">
            Anf. 15 LUCIANO ASTUDILLO (s):
          </note>
          <u who="luciano_astudillo_040f39" xml:id="i-048b731333962b8a-2" n="73761523">
            <seg n="445f669c">
              Fru talman! Jag förstår att Maud Olofsson har varit oerhört pressad
              under den senaste tiden av många olika skäl. Jag konstaterade
              i mitt första inlägg att det inte finns anledning för Maud att
              vara dryg, som hon var när hon påstod att jag inte har läst programmet.
              Vi har debatterat och samtalat om denna fråga i snart fyra år.
              Vi har diskuterat dataspelsbranschen, modebranschen, design, musikbranschen
              och de små företagens villkor. Engagemanget och idéerna har funnits
              där. Jag har lyft upp de goda exemplen runt utbildningar, inte
              minst på högskolorna, till exempel Kreatör plus. Vi vet att bara
              för att du är en duktig kreatör behöver du inte vara en bra entreprenör.
              Den typen av utbildningar är oerhört viktiga för att klara sig
              själv, att kunna flyga med egna vingar, att kunna leva på den
              talang man är duktig på.
            </seg>
            <seg n="649d7d9a">
              Jag efterlyser och det saknas i programmet den nationella samlingen,
              att precis som finländarna starta Creative Industries Finland,
              eller som i Österrike, eller som britterna med Cool Britannia
              som sedan följdes upp med Creative Britain, att på riktigt, på
              allvar, tro på branschen. Fler ska kunna leva på sin talang och
              kreativitet.
            </seg>
            <seg n="c17c8123">
              Det är bra initiativ som saknas. Det har jag sagt till Maud Olofsson
              flera gånger. Det ska vara en naturlig följd av det som gjorts
              tidigare. Men nästa steg har inte blivit de breda satsningarna
              och investeringarna så att Sverige kan bli ett mer kreativt land
              där fler kan leva på sin talang, inte minst unga människor.
            </seg>
          </u>
          <note type="speaker" n="7b294a09">
            Anf. 16 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a6252466c181891b-7" n="b9f95195">
            <seg n="c3a46501">
              Fru talman! Jag har i mitt svar försökt att beskriva alla de
              saker som händer på området. Det är vad Luciano Astudillo borde
              se. Vad han efterfrågar gör regeringen redan. Det är viktigt att
              i ett sådant här svar se att det man vill och efterfrågar kan
              regeringen göra även om regeringen är av en annan färg.
            </seg>
            <seg n="59bb95a0">
              Luciano Astudillo och jag är överens om att det är viktigt att
              se näringarna, inte minst i ljuset av den diskussion vi har haft
              om bland annat fordonsindustrin. Vi måste klara av att se att
              det måste växa fram nya näringar som ger nya jobb. Jag har försökt
              beskriva sådant i dessa sammanhang. Det här är ett sådant område.
            </seg>
            <seg n="5cd32058">
              Jag skulle vilja ägna några ord åt skolan. Vi jobbar med en satsning
              på entreprenörskap i skolan. Det spelar en roll för dessa näringar.
              Om vi får våra ungdomar att behålla sin kreativitet och skaparkraft
              kommer också mycket att utvecklas som näringar framöver. Många
              av våra ungdomar kommer att välja företagen som form. Jag tror
              mycket på detta.
            </seg>
            <seg n="e613f6e9">
              Det är nästan omöjligt att se alla möjligheter som finns inom
              musik, film, mode, konst och design. Det finns otroligt mycket
              att göra. Det här är en bra plattform. Det är första gången vi
              samordnar våra insatser på det sätt som Luciano Astudillo efterfrågar.
              Det är första gången vi gör det med hjälp av ett brett anslag
              gentemot myndigheter. Vi jobbar med både generell företagspolitik
              och speciella satsningar. Vi tvingar våra myndigheter och organisationer
              att också jobba med denna sektor. Det är första gången som detta
              händer. Det är därför jag är både stolt och nöjd som socialdemokrater
              brukar säga över att allt detta händer när jag är näringsminister.
              Jag hoppas att också Luciano Astudillo uppskattar detta.
            </seg>
          </u>
          <note n="14c59087">
            Överläggningen var härmed avslutad.
          </note>
          <note n="b80ada6a">
            5 § Svar på interpellation 2009/10:178 om vargjakten
          </note>
          <note type="speaker" n="8a8ca6df">
            Anf. 17 Miljöminister ANDREAS CARLGREN (c):
          </note>
          <u who="unknown" xml:id="i-63cfdd31407178fe-0" n="c6ca0edc">
            <seg n="713232cf">
              Fru talman! Wiwi-Anne Johansson har ställt ett antal frågor till
              mig om vargjakten och undrar bland annat vilka åtgärder jag avser
              att vidta för att vargstammen ska vara livskraftig, framtida vargjakt
              ska vara begränsad och strikt kontrollerad och vargpolitiken ska
              baseras på vetenskaplig grund och om licensjakten ska omprövas.
            </seg>
            <seg n="be458085">
              Jag vill ha friska och levande vargar i de svenska skogarna,
              både nu och i framtiden. Forskarna har slagit larm om att läget
              för vargarna är genetiskt akut. Jag har tagit initiativ till en
              rovdjurspolitik som för första gången bemöter detta, det vill
              säga det verkliga hotet mot de svenska vargarna.
            </seg>
            <seg n="6b0acd00">
              Fakta ur forskarrapporterna som lämnats till Naturvårdsverket
              är att inaveln hotar fortplantningsförmågan på lång sikt. Kullarna
              har redan minskat kraftigt och i vissa fall halverats. Vargarna
              härstammar från tre individer och är i genomsnitt väsentligt mer
              besläktade med varandra än helsyskon. Några av vargarna uppvisar
              redan nu skador som är yttre tecken på mycket långtgående inavel.
              Enligt forskarrapporterna har exempelvis flera fall av kryptorchism,
              som kan leda till sterilitet, ryggkotsdefekter, som kan leda till
              förlamning, hjärtfel och njurfel observerats. Som framgår står
              det klart att vargpolitiken bygger på god vetenskaplig grund.
            </seg>
            <seg n="f8e63ae8">
              Därför krävs en aktiv politik som räddar vargstammen. Regeringen
              har sett till att åtgärder för första gången vidtas som minskar
              inaveln i vargstammen. Riksdagen har antagit ett nytt mål som
              innebär att de närmaste fem åren ska upp till 20 vargar införlivas
              med vargarna i landet. Först och främst ska naturlig invandring
              underlättas genom att invandrade vargar aktivt fredas inom renskötselområdet
              och slussas ned genom landet. I andra hand vidtas åtgärder för
              att vargar som korsar svenska gränsen ska flyttas till mellersta
              Sverige. Skulle inte dessa åtgärder vara tillräckliga är det tredje
              alternativet att flytta in vargar från ett annat land. I syfte
              att ha en god förberedelse för att möjliggöra en sådan flytt om
              naturlig invandring uteblir ska Jordbruksverket inom kort ges
              i uppdrag att tillsammans med Naturvårdsverket förbereda aktiv
              flytt av med den skandinaviska vargstammen obesläktade vargar
              till Sverige.
            </seg>
            <seg n="e8b5eceb">
              Tidigare rovdjurspolitik har misslyckats med att sänka graden
              av inavel i vargstammen och har inte heller tillräckligt tagit
              hänsyn till de människor som lever nära vargar. Många har upplevt
              att de politiska beslut som har fattats av riksdagen inte har
              varit tillräckligt förankrade i de regioner som har flest vargar.
              Genom att flytta beslut och ansvar närmare de berörda människorna
              har vi förbättrat möjligheterna för både vargar och människor.
              Vi vill att naturvårdare, jägare och landsbygdsbor ska medverka
              i beslut och ansvar för förvaltningen av rovdjuren och övrigt
              vilt. Vi inför nu viltförvaltningsdelegationer i varje län med
              representanter för jägare, naturvårdare, markägare, företrädare
              för näringarna och förtroendevalda politiker.
            </seg>
            <seg n="b334ea32">
              Under de senaste fem åren har vargstammen vuxit med i genomsnitt
              19 procent per år. Konflikter mellan människor och varg har ökat.
              I stället för okontrollerad tillväxt behövs förvaltning av vargstammen
              på en nivå som leder till att den långsiktigt accepteras för vargen
              i vår fauna. Etappmålet om 20 årliga föryngringar nåddes 2008.
              Naturvårdsverket gjorde under 2009 bedömningen att det fanns ett
              utrymme för begränsad och strikt kontrollerad jakt efter varg
              utöver skyddsjakt. I propositionen En ny rovdjursförvaltning som
              antogs av riksdagen i oktober 2009 öppnades möjligheten för licensjakt.
              Regeringens krav var att jakten skulle vara begränsad och strikt
              kontrollerad och konstaterade att Naturvårdsverket har uppgiften
              att meddela närmare villkor och föreskrifter för jakt.
            </seg>
            <seg n="ac1293ac">
              Inför vinterns jakt på varg utarbetade Naturvårdsverket villkor.
              Där ställs krav på registrering av jägare och jaktledare, på uppdatering
              minst en gång varje timme av antalet kvarvarande djur som får
              fällas, på rapportering av fälld varg och slutligen på en noggrann
              besiktning av skottplats samt obduktion av fällda djur.
            </seg>
            <seg n="eaa811da">
              Den jakt som nu genomförts skedde under optimala jaktliga förhållanden
              med spårsnö inom hela jaktområdet en tid innan jaktens början
              samt under goda väderförhållanden. Intresset för jakten var stort.
              Ungefär 4 500 personer deltog. När jakten avblåstes hade 27 vargar
              skjutits, varav en överskjutning i Dalarnas län. Det är i det
              sammanhanget viktigt att känna till att Naturvårdsverket kalkylerat
              med en viss risk för överskjutning i sitt beslut om jakttilldelningen
              till länen. Dessutom hade Naturvårdsverket i sitt beslut lämnat
              utrymme för förvaltning av varg vid skyddsjaktssituationer som
              kunde uppstå efter licensjaktens avslut. Naturvårdsverket kommer
              under mars månad att redovisa en utvärdering av resultatet av
              jakten och jaktens genomförande.
            </seg>
            <seg n="ec0b3395">
              Besiktningarna under jakten och av vargarna som påskjutits visar
              att skotten i flera fall inte träffat rätt, det vill säga att
              det fanns en andel dåliga skott. Det är viktigt att ställa frågan
              om det kan behövas en riktad utbildning för de jägare som ska
              jaga varg. Det är också viktigt att utvärdera hur rapporteringssystemet
              fungerat. Det samlade resultatet av den pågående utvärderingen
              får visa om jakten skedde i enlighet med riksdagens beslut.
            </seg>
            <seg n="e7dbbd86">
              Resultatet måste naturligtvis beaktas inför beslut om nästa års
              jakt. Min uppfattning är att vi kommer att fortsätta jaga varg.
              Jakten har en betydelse för acceptansen av varg i vargtäta områden
              och för de åtgärder som kommer att genomföras för att komma till
              rätta med inavelsproblemen.
            </seg>
            <seg n="e7fb9fd6">
              Regeringens politik innebär att Sverige ska ha en vargstam som
              överstiger 200 vargar. Det viktigaste för den närmaste tiden är
              att vargstammen ska bli livskraftig, och därför ska obesläktade
              vargar införlivas i den svenska vargpopulationen. Under tre år
              sätts ett tillfälligt tak på 210 vargar för antalet vargar i Sverige.
              Hur många vargar som långsiktigt behövs för att vargstammen ska
              vara frisk och livskraftig ska avgöras på grundval av noggranna
              forskarbedömningar.
            </seg>
          </u>
          <note type="speaker" n="625576a9">
            Anf. 18 WIWI-ANNE JOHANSSON (v):
          </note>
          <u who="wiwi-anne_johansson_62b46d" xml:id="i-f64eb9a9d5ac306a-0" n="4ae60211">
            <seg n="6c778a54">
              Fru talman! Tack för svaret, som mer var en redogörelse för den
              process som ledde till att 4 500 jägare var ute för att fälla
              de 27 vargar som Naturvårdsverket hade gett tillstånd till! De
              fick fällas oavsett kön och ålder, oavsett genetisk status. För
              det hade man ingen aning om när man sköt dem.
            </seg>
            <seg n="54b04dd2">
              Det visade sig vid obduktionerna att de inte var riktigt så halta
              och lytta och sjuka som miljöministern vill säga. Jag vill säga
              att jag vet om att till exempel Galvenreviret var undantaget och
              också något annat.
            </seg>
            <seg n="92269960">
              Men det har blivit ganska mycket debatt. Det har kommit mycket
              kritik även inifrån jägarled. Det är inte alla jägare som tycker
              att den här jakten gick till på bästa sätt. Därför är det ganska
              tråkigt att höra att miljöministern säger, redan innan utredningen
              har presenterats om hur jakten gick till och innan man vet hur
              många nya föryngringar som kommer att komma i år, att det kommer
              att bli licensjakt också nästa år.
            </seg>
            <seg n="8903d991">
              Det är ett led i regeringens rovdjurspolitik som jag har svårt
              att förstå.
            </seg>
            <seg n="b7252146">
              Det dröjde inte många månader. Jag stod här för nästan precis
              tre år sedan med jordbruksminister Eskil Erlandsson och debatterade
              förändringen i paragraf 28 i jaktförordningen. Det gällde då att
              gå opinionen mot varg till mötes. Det gällde att skapa acceptans
              för vargen, hette det då. Bara vi ändrar på den här paragrafen
              så att man får skjuta varg utanför inhägnat område kommer acceptansen
              att öka. Den illegala jakten kommer att minska eller förhoppningsvis
              helt försvinna. Det var argumenten då.
            </seg>
            <seg n="ac1a710b">
              Nu är det licensjakt på varg för första gången på 45 år. Förut
              var det också miljöministerns argument att man skulle öka acceptansen.
              Och den illegala jakten ska då försvinna eftersom man nu får gå
              ut och skjuta en gång om året.
            </seg>
            <seg n="1e0aa30b">
              Man säger att det har ökat med 19 procent. Ja, procent kan man
              använda lite hur som helst. Men faktum är att det inte kryllar
              av vargar i Sverige. Sverige är ett ganska stort land. Man vet
              inte var vargarna bestämmer sig för att placera sig, så visst
              har vissa områden fler vargar än andra, och inavel är ett problem.
              Men inte ens miljöministern kan väl tro att det ska fungera att
              skjuta bort inavel.
            </seg>
            <seg n="01332fac">
              När det gäller acceptansen undrar jag: Hur kan det komma sig
              att det är tio länder i Europa som har fler vargar i förhållande
              till yta och antal människor än vad vi har?
            </seg>
            <seg n="5f0fab7b">
              Det finns en undfallenhet från den här regeringens sida. Man
              går dessa människor till mötes för att stoppa den illegala jakten.
              Illegal jakt ska stoppas med polisiära metoder och inte genom
              att man går dem till mötes. Det blir en väldigt konstig rättsuppfattning
              om man ska göra på det här sättet.
            </seg>
            <seg n="f9dde9be">
              Dessutom hängde licensjakten i propositionen ihop med att man
              skulle underlätta för vargar att invandra. Fine, jättebra, men
              börja då där! Sedan skulle man aktivt flytta in varg från andra
              håll. Vad finns det för vetenskapliga fakta bakom det? Det har
              skett en enda gång i Sverige. Det var i mitten av 80-talet. Det
              var en varg som sövdes i Skåne, som flyttades till Bergslagen,
              som drog från Bergslagen till Halland och som senare sköts.
            </seg>
            <seg n="483cb4bc">
              Sverige är inte Yellowstone. I Yellowstone bor det inga människor.
              Det är en nationalpark. Jag tycker att det är väldigt egendomligt
              att man inte använder internationell forskning och annat. Det
              finns stamträd. Man har räknat ut hur de här är släkt med varandra.
              Varför använde man inte detta innan man fattade beslutet om att
              glatt gå ut och skjuta?
            </seg>
          </u>
          <note type="speaker" n="410f26bd">
            Anf. 19 TINA EHN (mp):
          </note>
          <u who="tina_ehn_f52113" xml:id="i-96025af0b059d327-0" n="116207b7">
            <seg n="2859b3f4">
              Fru talman! Regeringens nya rovdjurspolitik har med licensjakten
              i vinter fått sin första kontakt med verkligheten. Om man skjuter
              först och frågar sedan blir det galet och fel. Det är så beslutet
              om den nya rovdjurspolitiken kan bli ihågkommet.
            </seg>
            <seg n="d9a5deab">
              Jag har läst debattartiklar i bland annat min egen tidning Bohusläningen
              där miljöministern säger att man har tagit ett helhetsgrepp och
              är långsiktig och att den svenska vargstammen ska stärkas genom
              tillförsel av nya vargar och att den under tiden ska hållas på
              en nivå som skapar den acceptans som krävs för att vargen ska
              vara livskraftig och långsiktigt finnas i vår fauna.
            </seg>
            <seg n="9585ec5a">
              Även i svaret på dagens interpellation läser vi om det här och
              att den tidigare rovdjurspolitiken har varit misslyckad.
            </seg>
            <seg n="cee96244">
              Jag tycker att ministern blandar ihop flera saker och dessutom
              använder dem lite hur som helst. Det första är acceptansen. Det
              andra är jakten och så kallad förvaltning. Det tredje är genetiken.
            </seg>
            <seg n="86be5321">
              Om man nu betänker att rovdjurspolitiken ska anpassas till både
              människor och djur blir frågan: Hur ska det gå till? Är det så
              som vi nu har fått uppleva med genomförd licensjakt? Det var 27
              individer som skulle skjutas, men det har blivit 29, vad vi har
              förstått.
            </seg>
            <seg n="8524cee6">
              Människor runt om i landet har blivit ordentligt upprörda över
              och besvikna på det här krafttaget mot vargen. Men regeringen
              säger och tror att detta är lösningen när det gäller acceptansen.
            </seg>
            <seg n="5e65a55c">
              Jag kan inte undvika att vrida och vända på begreppet acceptans,
              som diskuteras. Jag och Miljöpartiet uppfattar att det är viktigt
              med acceptansen för rovdjuren. Nu pekar den senaste Fjäll-Mistra-undersökningen
              på att acceptansen är stor. Ändå vet vi att det finns grupper
              som inte vill acceptera varg. En del vill ha en ännu mindre stam
              än det delmål som regeringen tänkt hålla på 200 individer i tre
              år. Och det finns människor som är oroliga för sina husdjur. Det
              är absolut så.
            </seg>
            <seg n="9979b029">
              Men egentligen bottnar kanske den brist på acceptans som vi får
              höra om i något annat allvarligt. Det funderar jag på. Det kan
              handla om att inte bli lyssnad på och om att inte känna tillhörighet
              i den utveckling som rasar fram. Större städer växer och slukar
              folk. Kvar blir kampen för affären, skolan, posten och apoteket.
              Det finns inget bredband, och det är trygghetssystem som svajar.
              Och man får inte förståelse. Kanske får rovdjuren ta stryk för
              andra missnöjen.
            </seg>
            <seg n="7a496727">
              Är verkligen någon djupare analys gjord då man i regeringens
              politik satt ett sådant fokus på ett påstått motstånd mot rovdjuren?
            </seg>
            <seg n="3a2fdd12">
              Om man verkligen har för avsikt att öka det som kallas acceptans
              behövs antagligen också en hel del andra insatser. Det behövs
              förståelse för att vargen är en del av vår natur, att vargen även
              gör nytta, att den fäller djur där rester lämnas kvar och blir
              mat till andra arter och att den är en del av ekosystemen.
            </seg>
            <seg n="92c6a078">
              Kunskap kan många gånger överbrygga rädsla. Om man dessutom känner
              trygghet i att det finns ett intresse från samhället av att satsa
              på det som är bra när det gäller åtgärder som ger skydd mot rovdjur
              kan det vara ett steg mot acceptansen.
            </seg>
            <seg n="1e1dc95f">
              Jag har inte så mycket talartid kvar, men jag vill i alla fall
              fråga om de olika stegen i regeringens rovdjurspolitik. Det första
              steget var tydligen den här licensjakten. Det andra steget är
              att vi ska få nya vargar i Sverige. Då vill jag passa på att fråga:
              Hur lång tid kommer det att ta att genomföra det här steget med
              införsel av nya vargar, som kan tänkas ske och som regeringen
              har som ett huvudnummer i sin politik?
            </seg>
            <seg n="817a9a14">
              Ännu intressantare att veta är om det finns någon beredskap för
              att underlätta för en naturligt, på egna ben, invandrad varg att
              ta sig genom landet till ett vargområde.
            </seg>
          </u>
          <note type="speaker" n="5261de78">
            Anf. 20 ERIK A ERIKSSON (c):
          </note>
          <u who="peter_eriksson_83518c" xml:id="i-5ea6579b19776990-0" n="5a7836cb">
            <seg n="bb1fa830">
              Fru talman! Jag vill tacka interpellanten och miljöministern
              för debatten. Det handlar om en ny rovdjurspolitik som vi har
              beslutat om här i riksdagen. Runt 90 procent av riksdagens ledamöter
              står bakom den politik som nu förs. Det tycker jag säger något
              om acceptansen för den förda politiken som nu blir verklighet.
              En del av resultatet är jakt.
            </seg>
            <seg n="67cf0e72">
              Det har varit stort fokus på jakten, eftersom det är första gången
              på mycket lång tid som jakten sker på arten varg i Sverige. Det
              är bra att så sker. Vi ska därmed kunna höja statusen för ett
              vilt som i det här fallet är vargen.
            </seg>
            <seg n="731166af">
              Vi jagar björn, och vi jagar lo. Vi ska naturligtvis även kunna
              jaga varg. Att inte göra det är att göra vargen en otjänst samt
              att göra våra medborgare en otjänst.
            </seg>
            <seg n="2c5d6f04">
              Om jag inte haft någon aning om vad som står i propositionen
              som ligger bakom beslutet och bara hade läst tabloidpressen skulle
              nog även jag ha blivit tveksam till det som har hänt i våra skogar
              i början av januari. Det sätt på vilket man framställer jakten
              på varg är mycket vinklat.
            </seg>
            <seg n="9f75b435">
              Men om man har bakgrundskunskapen förstår man att det är en genomtänkt
              politik. Vi har förankrat den i nästan 90 procent av partierna,
              delar av propositionen åtminstone. Även det största partiet står
              bakom delar av det här, bland annat jakten.
            </seg>
            <seg n="fb4daa73">
              Vi har lyssnat på de människor som är berörda. Det går an att
              sitta i en storstad, varmt och skönt, uppvärmt med hjälp av landsbygdens
              naturresurser, att sitta på en ledarredaktion och uttrycka åsikter
              om hur det är på landsbygden.
            </seg>
            <seg n="464a7efe">
              Ibland framställs vi landsbygdsbor som dysfunktionella älgjägare
              allihop, även om vi inte jagar. Jag tycker att det är en hemsk
              syn på våra medborgare att man kan uttrycka sig på det sättet.
              Jag är glad att inte vår miljöminister har gjort det.
            </seg>
            <seg n="7628abc7">
              Men det finns i debatten. Det finns till och med från en av de
              större miljöorganisationerna i Sverige. Man häpnar över att de
              inte kan resonera på en nivå som gör att vi kan komma framåt i
              frågan.
            </seg>
            <seg n="306ba2be">
              Man tar fram exempel med tigrarna i Indien. Det är lika osakligt
              som att säga att vi bara ska ta hänsyn till utsläppen i Sverige
              eller bara i Indien när det handlar om klimatet. Jag önskar att
              nivån kunde höjas ett par tre snäpp.
            </seg>
            <seg n="f9ad47f5">
              Jag är själv från Värmland. Vi har levt med vargen under längst
              tid. Vi hade en hätsk debatt för ett antal år sedan. Nu blossar
              den upp här.
            </seg>
            <seg n="bf3892be">
              Jag märker att okunskapen genomgående är stor. Det beklagar jag.
              Men det är ändå något som är positivt med det. Det är att människor
              kan lära sig mer. Det finns hopp. Detta är ett led i att vi ska
              kunna öka kunskapen.
            </seg>
            <seg n="f2de061c">
              Det totala rovdjurstrycket är för högt. Då får vargen i det här
              fallet klä skott, om uttrycket ursäktas. Det är ett hårt tryck
              av rovdjur, lo, varg och även björn, i vissa områden. Det är inte
              över hela Sverige. Hade det varit 200 vargar i hela Sverige hade
              vi inte haft den här interpellationen, har jag en känsla av. Det
              är en liten begränsad yta av Sverige som det handlar om.
            </seg>
            <seg n="607200f0">
              Att få acceptans bland de människor som berörs är väl det absolut
              viktigaste. Annars kommer vi ingenstans. I vissa områden är det
              ett högt rovdjurstryck. Det tror jag inte oppositionen riktigt
              har förstått eller vill inte förstå. Det tycker jag är tragiskt.
            </seg>
            <seg n="83877594">
              Om jakten är laglig är en fråga som har ställts i debatten. Naturligtvis
              är den laglig. Den följer svensk lag alldeles tydligt och uppfyller
              de normer som vi ställer upp i Sverige.
            </seg>
            <seg n="609a2daa">
              Den uppfyller dessutom art- och habitatdirektivet som EU med
              de 27 länderna tillsammans utformar. De så kallade guidelines
              har vi följt när vi har tagit fram propositionen. Det tycker jag
              är viktigt att säga.
            </seg>
            <seg n="112e3dc5">
              90 procent av riksdagen står bakom jakt på varg, och vi har uppfyllt
              art- och habitatdirektivet. Alltså har vi en möjlighet att göra
              något åt frågan i positiv riktning. Det är inte något som görs
              över en januarimånad. Det är ett långsiktigt arbete.
            </seg>
          </u>
          <note type="speaker" n="fcde5431">
            Anf. 21 BENGT-ANDERS JOHANSSON (m):
          </note>
          <u who="bengt-anders_johansson_f23e14" xml:id="i-bab6509fcea36a48-0" n="6040933f">
            <seg n="d85a39af">
              Fru talman! Jag tackar för att interpellationen har kommit till
              stånd och miljöministern för ett utomordentligt arbete i den här
              svåra frågan. Det har varit en högljudd debatt. Det har påståtts
              att det har varit ett odemokratiskt beslut, att människor känner
              sig överkörda, etcetera.
            </seg>
            <seg n="ef755d6e">
              Jag förstår det mot bakgrund av bland annat de tv-debatter som
              har varit. De har haft en medielogisk utgångspunkt att det gäller
              att skapa konflikt. Man har tagit den ytterlighet som absolut
              inte vill ha några vargar och den andra ytterligheten som säger
              att vi ska ha en fullständigt ohämmad tillväxt. Undra på att människor
              blir konfunderade!
            </seg>
            <seg n="1a8e4141">
              Bakgrunden är att riksdagen fattade ett beslut 1990 om att vi
              skulle värna de fem stora rovdjuren och se till att de hade en
              möjlighet att leva i vårt land. Hela riksdagen stod bakom detta.
            </seg>
            <seg n="776d4532">
              De har haft en utomordentligt bra tillväxt, vågar jag påstå.
              Problemet är att de har lokaliserat sig på ungefär en tredjedel
              av landets yta. Det är det som är ett problem. Den samlade rovdjurstätheten
              har blivit för stor på sina ställen. Det är både björn, lo, varg
              och järv som i viss mån är på samma områden. Då gäller det att
              lyssna. Det är det vi har gjort.
            </seg>
            <seg n="62c22c51">
              Problemet var att den förra regeringen med Socialdemokraterna
              stödda av Vänstern och Miljöpartiet var tondöv. De hade ingen
              som helst känsla för detta.
            </seg>
            <seg n="a92fb44b">
              Det var genom kraftiga allianskrav under den förra mandatperioden
              som rovdjursutredningen kom till stånd. Den är på 700 sidor. Den
              som säger att det inte finns ett underlag till detta beslut ljuger.
              Dessutom har det gjorts ett antal kompletterande utredningar för
              att få det här till stånd.
            </seg>
            <seg n="3177da1f">
              Härifrån riksdagen har vi fört en aktiv dialog med regeringen
              i den här frågan. Jag råkar vara ordförande i jakt- och fiskeklubben,
              vilket börjar bli bekant nu. Vi hade en hearing i våras med Naturvårdsverket,
              LRF, Rovdjursföreningen, Världsnaturfonden, Svenska Jägareförbundet
              och forskare från Skandulv närvarande. Jag är inte säker på att
              Tina Ehn och Wiwi-Anne Johansson var med. Jo, förlåt, Tina Ehn
              var närvarande.
            </seg>
            <seg n="0d99789f">
              Riksdagens ledamöter fick en möjlighet att få en allsidig belysning
              av detta. Det tycker jag var bra.
            </seg>
            <seg n="9cd4a7af">
              Nu är det sju partier som står upp för de fem stora rovdjuren.
              Det är viktigt att säga. Sju partier står upp för de fem stora
              rovdjuren. Det är 88 eller 90 procent av riksdagens ledamöter
              här inne som står upp för att vi ska jaga dem. Det är dessutom
              en majoritet av svenska folket som står upp för jakt på vargen.
            </seg>
            <seg n="b09e0c44">
              När det gäller jakten jämför jag med den svenska brunbjörnen.
              Vi hade precis samma diskussion när jakten på björnen började.
              Vad har hänt? Vi har fått den största björnstammen någonsin i
              svensk historia. Vi har över 3 000 björnar i landet. Det tycker
              jag är ett mycket bra exempel på hur detta kan hanteras.
            </seg>
            <seg n="46a48b67">
              Jakten gick fort. Det kan bero på att det var bra förhållanden
              eller på att vi har mer varg än vad vi tror i det här landet.
              Jag väntar med spänning på utvärderingen.
            </seg>
            <seg n="05d2169b">
              Det talas om skadskjutningar. Låt mig säga att en skadskjutning
              är en skadskjutning för mycket. Det måste man naturligtvis försöka
              nedbringa.
            </seg>
            <seg n="cc1ff424">
              Vi i Moderaterna står upp för de fem stora rovdjuren, men det
              ska finnas en balans. Vi lyssnar på båda sidor i den här debatten.
            </seg>
            <seg n="43805ab4">
              Jag har en fråga till båda interpellanterna mot bakgrund av att
              Socialdemokraterna har gått ut och sagt att de står upp för fortsatt
              jakt. Hur är det? Kommer Vänsterpartiet och Miljöpartiet att som
              tidigare hålla tillbaka Socialdemokraterna så att det inte blir
              någon jakt? Snälla, ge oss ett besked hur det blir! Vi står upp
              för fortsatt viltförvaltning även på vargen.
            </seg>
          </u>
          <note type="speaker" n="81f47a32">
            Anf. 22 Miljöminister ANDREAS CARLGREN (c):
          </note>
          <u who="unknown" xml:id="i-63cfdd31407178fe-1" n="c6ca0edc">
            <seg n="36675f0d">
              Fru talman! Det intressanta och viktiga är att den här diskussionen
              visar att det stora hotet mot den svenska vargstammen inte är
              vargjakten utan inaveln. Det är ingen som kan säga emot det påståendet.
              Det intressanta är då också vad man är beredd att göra åt det.
            </seg>
            <seg n="da30e08f">
              Vi har från regeringens sida sett jakten som ett sätt att förbereda
              för att få in friska nya vargar i Sverige. Det är ett faktum att
              många människor inte har varit hörda. De har varit bortglömda.
              Deras bekymmer och deras möjligheter att leva i sina bygder har
              bara viftats bort. Nu är de människorna inte glömda längre.
            </seg>
            <seg n="d976e8cf">
              Samtidigt ska vi se till att det blir möjligt att leva människa
              och rovdjur sida vid sida. Det gäller också tamdjur. Det finns
              självklart en skyldighet för oss att se till att vi har alla de
              fem stora rovdjuren i Sverige. Men vi har också en skyldighet
              att se till att människor kan skydda sina egna tamdjur. Det är
              sorgligt att gå ut och ta hand om 10, 15 eller 20 rivna får och
              lamm.
            </seg>
            <seg n="776766d7">
              Wiwi-Anne Johansson är emot flytt av varg, visar det här inlägget.
              Hon viftar bort det som en omöjlighet. Det har skett en gång på
              80-talet. Det visade sig att det inte gick.
            </seg>
            <seg n="947623b8">
              Då blir den intressanta frågan: Är lösningen ur Wiwi-Anne Johanssons
              synpunkt att bara låta en inavlad vargstam fortsätta växa okontrollerat?
              Det är ju det alternativ som framställs här. Då blir också frågan:
              Hur många vargar måste du ha i Sverige för att nå målet om gynnsam
              bevarandestatus? Är i själva verket även din linje att ha ett
              par tusen vargar i Sverige, som SNF-ordförandens?
            </seg>
            <seg n="14c1b8eb">
              Och vad är Miljöpartiets linje? Är det också ett par tusen vargar?
              Ni säger nej till vargjakt. Ni vill ha en vargstam med gynnsam
              bevarandestatus. Kräver detta i den inavlade vargstam ni kommer
              att ha med er politik upp till ett par tusen vargar? Vad är svaret?
              Precis som Bengt-Anders Johansson sade är det stora partiet bland
              de rödgröna för licensjakten. Ni är emot den och gör till en stenhård
              fråga att ni inte kan acceptera licensjakten. Hur blir det om
              det skulle bli ett majoritetsskifte?
            </seg>
            <seg n="088bf2db">
              Jag vill också klart säga att vargjakten ska riktas mot områden
              där vi vet att många inavlade vargar finns. De villkor som Naturvårdsverket
              nu har ställt bygger på forskarnas bedömningar. Det är just den
              vetenskapliga grunden.
            </seg>
            <seg n="c69d11aa">
              Wiwi-Anne Johansson säger att man inte hade en aning om hur man
              sköt. Det är helt enkelt inte sant. Det är tråkigt, tycker Wiwi-Anne
              Johansson, att vi ska föregripa utvärderingen. Men vi ska inte
              alls föregripa utvärderingen. Det är den som avgör vilken utformning
              jakten ska ha i fortsättningen, och det kommer också att vara
              en mycket noggrann uppföljning av vargstammens utveckling. Det
              har varit klart och tydligt sagt från vår sida och bekräftas av
              Naturvårdsverket.
            </seg>
            <seg n="e406f887">
              Och upprepa inte det felaktiga påståendet att jag skulle ha sagt
              att jakten kan åtgärda själva inaveln! Jag ser det där uttalandet
              cirkulera i medierna, men ingen citerar. Det finns nämligen inget
              sådant citat. Om Wiwi-Anne Johansson har ett sådant citat ber
              jag henne ta fram det eller annars ta tillbaka det, för jag har
              inte sagt så och självklart inte heller menat så.
            </seg>
            <seg n="72033084">
              Vi vet av den samhällsvetenskapliga forskningen att människor
              verkligen har känt sig ställda åt sidan. Det stora huvudproblemet
              för att kunna se till att vi får en livskraftig vargstam är acceptansen,
              och där talar den samhällsvetenskapliga forskningen sitt tydliga
              språk, och det är den ändringen vi nu har åstadkommit.
            </seg>
          </u>
          <note type="speaker" n="d97ee912">
            Anf. 23 WIWI-ANNE JOHANSSON (v):
          </note>
          <u who="wiwi-anne_johansson_62b46d" xml:id="i-f64eb9a9d5ac306a-1" n="4ae60211">
            <seg n="d5132d4c">
              Fru talman! Låt mig först säga att varken Vänsterpartiet eller
              jag personligen är emot jakt. Vi är inte ens emot att man skjuter
              varg, även om ni kan få det att framstå på det sättet. Man måste
              naturligtvis ta bort individer som är speciellt defekta och har
              ett onaturligt beteende och går på tamboskap upprepade gånger.
              Det är ju ofta samma individer som gör det.
            </seg>
            <seg n="eadbca21">
              På frågan om hur många vargar vi kan acceptera, kanske 2 000,
              är det faktiskt ingen som kan svara exakt på hur många vargar
              vi ska ha. Vi vill förstås inte att det ska vara inavlade vargar;
              det är ett befängt påstående. Vi säger: Skydda tamdjuren. Ge mer
              pengar till rovdjursstängsel. Ge ordentligt betalt till renägare
              och andra som får sin tamboskap riven av varg. Se till att skogsbolagen
              tar sitt ansvar och inte låter skogarna skjutas ut för att man
              inte vill ha betande djur. Då finns det mer naturlig föda för
              vargen att äta.
            </seg>
            <seg n="0509b0be">
              Detta är några vägar man kan gå, och naturligtvis tycker vi att
              det är bra att man underlättar för varg att invandra. Det är även
              ett av våra förslag att underlätta för varg att invandra till
              Sverige norr- och österifrån. Det tycker vi självklart är bra.
            </seg>
            <seg n="8308693b">
              När det däremot gäller att aktivt flytta varg finns det egentligen
              ingen forskning alls som säger att det har varit lyckat, i alla
              fall inte som Naturvårdsverket känner till. Det har Naturvårdsverket
              sagt i mina samtal med dem. Möjligen i Yellowstone, men Yellowstone
              är väldigt speciellt. Där bor ju ingen, som jag sade tidigare.
              Det är ett helt annat landskap. Här har vi andra förhållanden.
            </seg>
            <seg n="b08edc93">
              Det finns alltså andra saker att göra, och jag hävdar att regeringen
              med miljöministern i spetsen börjar i fel ände för att öka acceptansen.
              Självklart ska vi ha en dialog med dem som lever där vargarna
              finns som tätast. Det är givet, men det är inte givet att den
              dialogen ska resultera i att man effektuerar de beställningar
              som man kan önska där ute. Med detta är det inte sagt att ni har
              gjort precis det, men påtryckningarna har varit starka. Den lobbyn
              blev oerhört stark med en gång det blev maktskifte.
            </seg>
            <seg n="aeb05153">
              En annan sak som jag är orolig för är att man flyttar ned besluten
              till Viltvårdsdelegationen på länsstyrelsenivå. Det låter ju alltid
              så väldigt bra att man ska flytta besluten nära dem som berörs
              av besluten. Jag funderar bara på att det den här gången faktiskt
              var Naturvårdsverket som bestämde till slut. Man bestämde först
              hur många vargar som skulle skjutas och i vilka län. Länsstyrelserna
              fick komma in med sina önskemål, och Naturvårdsverket sade nej
              till att skjuta av sex vargar på Kroppefjäll i Dalsland i Västra
              Götalands län. Hur hade det blivit om beslutet hade legat på länsstyrelsenivå,
              även om Naturvårdsverket även i fortsättningen fick bestämma antalet?
            </seg>
            <seg n="734c0034">
              Den utredning som miljöministern talar om ska visa hur jakten
              har gått till, men man säger att man ska fortsätta med licensjakt
              innan man vet om den här jakten var så vidare bra. Man sköt urskillningslöst
              där man fick skjuta, bland annat ett vargpar så att det nu finns
              valpar som man inte vet om de kommer att överleva. Det var ingen
              selektiv jakt om man inte menar att skjuta utanför revir i sig
              är selektiv jakt.
            </seg>
          </u>
          <note type="speaker" n="37cadad0">
            Anf. 24 TINA EHN (mp):
          </note>
          <u who="tina_ehn_f52113" xml:id="i-96025af0b059d327-1" n="116207b7">
            <seg n="aac5c4c0">
              Fru talman! Jag fick en fråga om vad Miljöpartiets linje är och
              hur många djur vi vill ha. Är det tusentals djur?
            </seg>
            <seg n="f07d1bf2">
              Jag skulle vilja svara så här: Vi vill ha en långsiktigt hållbar
              vargstam i Sverige. Vi vill att man ska vara överens om hur den
              ser ut. Att säga ett antal är inget jag kan göra, utan det överlåter
              jag till dem som har den kunskapen. Men att börja med att skjuta
              vargen utan att det finns en gemensam bedömning av vad som är
              långsiktigt hållbart skulle vi inte göra om vi fick bestämma.
            </seg>
            <seg n="35f5a72f">
              När det gäller det här med demokrati och beslut tycker jag att
              det är jätteviktigt att vi har tagit ett demokratiskt fattat beslut
              i den här kammaren absolut. Så är det. Sedan måste man naturligtvis
              kunna ifrågasätta argumentation och fakta som finns bakom hur
              beslutet har kommit fram. Jag som representerar dem som faktiskt
              har en lite annan syn på det här tycker att det är väldigt viktigt
              att man kan ha en debatt och dialog om hur det har gått till.
              Jag tror att det ibland också skapar lite mer kunskap kring frågorna.
            </seg>
            <seg n="50a08e5e">
              I propositionen stod det: En planerad licensjakt på vetenskapliga
              grunder bör genomföras så att de individer som visar tecken på
              inavelsdepression, hög inavelskoefficient eller som bär på defekta
              anlag avlägsnas från populationen i syfte att reducera risken
              för fortsatt spridning av dåliga anlag. Om det nu visar sig att
              det inte gick att rikta jakten mot detta kan man inte säga att
              detta första steg i rovdjurspolitiken varit speciellt lyckat.
            </seg>
            <seg n="0475346c">
              Nu har vi alla fall redan gjort detta, och då har vi steg 2 som
              ska genomföras. Jag tycker att det skulle vara intressant att
              veta vad som skulle hända om vi nu har vargar som börjar vandra
              till Sverige. Hur ska regeringen hantera det? Det finns ju ingen
              beredskap, vad jag förstår, för hur man ska kunna låta dem promenera
              in själva.
            </seg>
          </u>
          <note type="speaker" n="477230aa">
            Anf. 25 ERIK A ERIKSSON (c):
          </note>
          <u who="peter_eriksson_83518c" xml:id="i-5ea6579b19776990-1" n="5a7836cb">
            <seg n="60427c0b">
              Fru talman! Jag tror också att det är bra, precis som Tina Ehn
              säger, att de här två partierna får presentera sin politik så
              att det kommer fram för våra medborgare. Det finns ändå en del
              människor i Sverige som har de här åsikterna. Dock anser jag att
              dessa åsikter i stort sett är helt galna, för de utgår inte från
              medborgarnas behov och medborgarnas känsla av att klara sin vardag.
            </seg>
            <seg n="402726b6">
              Här får vi höra att det går att stängsla in fåren så att vargen
              inte kommer in. Alla med lite insyn i hur det fungerar vet att
              det inte är en säker metod. Det kan hålla vargen utanför, men
              det är inte en alldeles säker metod. Vi kunde till och med se
              att vargarna i en djurpark i Skåne tog sig ut. Där kan man tala
              om stängsel som är otroligt säkra i de flesta sammanhang.
            </seg>
            <seg n="4805042c">
              Man missbedömer alltså vargen som är ett oerhört intelligent
              djur. Den är en oerhört intelligent jägare. Det är ett fantastiskt
              djur som imponerar på många sätt. Man missbedömer det fullständigt.
              Vi människor har i alla tider, så länge som vi har hållit djur,
              fått kämpa för att hålla dessa rovdjur ifrån oss. Det är intelligenta
              djur. Nästan samtliga vargar dör av svält på grund av att tänderna
              har slitits ut eller att de har blivit blinda. De kan bli ihjälsparkade
              av en älg. Några blir ihjälkörda av bilar. Men människan har också
              hanterat vargen som en form av motståndare.
            </seg>
            <seg n="ef7ef4ad">
              Om vi tänker oss en fårbonde som får sina får tagna gång efter
              annan. Några får bli kvar. Lammen slaktas och körs till Helsingfors
              för att säljas på en restaurang på Södermalm. Fårbonden kör upp
              på Hornsgatan men får inte köra där med sin bil för att den har
              dubbdäck. Ett behov i Helsingfors kan vara viktigt i detta fall
              luften i närmiljön och man fattar lokala beslut om det. Ett annat
              behov kan vara att se till att man kan utföra sina dagliga gärningar
              det man lever av.
            </seg>
            <seg n="a40ad140">
              Vi har lyssnat. Det handlar inte om en lobby, som Vänsterpartiet
              uttrycker det. Vi har lyssnat på landsbygdens folk. Centerpartiet
              har lyssnat. Nu ser vi fram mot utvärderingen. Titta gärna på
              hur det fungerade i Värmland under denna jakt. Det fungerade mycket
              bra.
            </seg>
          </u>
          <note type="speaker" n="b82aaba6">
            Anf. 26 BENGT-ANDERS JOHANSSON (m):
          </note>
          <u who="bengt-anders_johansson_f23e14" xml:id="i-bab6509fcea36a48-1" n="6040933f">
            <seg n="ba0f096d">
              Fru talman! Det blir tydligt i denna interpellationsdebatt att
              Miljöpartiet och Vänstern representerar den ytterlighet när det
              gäller denna fråga som är helt oresonlig för att hitta en balans
              när det uppstår en konflikt. Det är de som gör sig till tolk för
              dem som över huvud taget inte vill lyssna på hur människor har
              det. De gör sig också till tolk för dem som inte bryr sig om hur
              den genetiska situationen ser ut för vargstammen. Det gör mig
              ytterligt bekymrad eftersom jag i andra sammanhang inte har haft
              anledning att se dem som fullständiga ytterlighetspartier. Men
              i denna fråga är de det.
            </seg>
            <seg n="2faa3df3">
              Alliansen står upp för en balans i rovdjursfrågan generellt och
              även när det gäller vargen. Då handlar det om balans mellan de
              mänskliga krav som finns där man lever sida vid sida. Det handlar
              om måttfullhet i ansatser, och det handlar framför allt om att
              lyssna in hur människor har det.
            </seg>
            <seg n="4f8a225a">
              Låt oss ändå slå fast att när man kommer till ett vägskäl där
              det inte är förenligt med två olika intressen måste de mänskliga
              intressena alltid ha företräde. Har vi inte den grundläggande
              värderingen i vårt politiska värv kan vi hamna precis hur snett
              som helst.
            </seg>
            <seg n="9c148a92">
              Vi står alltså upp för det regionala inflytande som jag tror
              är oerhört viktigt, precis som miljöministern har anfört. Vi står
              upp för de genetiska förbättringar som vi nu ska genomföra. Nu
              väntar vi på en utvärdering 2012 för att se vad som händer i framtiden.
            </seg>
            <seg n="1b7311b5">
              Efter att ha lyssnat på ytterlighetspartierna här konstaterar
              jag: Det blir ingen förvaltning av vargen, det blir ingen genetisk
              förbättring och det blir ingen jakt. Det är vad vi ser framför
              oss om olyckan skulle vara framme och det blir en rödgrön majoritet.
            </seg>
          </u>
          <note type="speaker" n="e95f896e">
            Anf. 27 Miljöminister ANDREAS CARLGREN (c):
          </note>
          <u who="unknown" xml:id="i-63cfdd31407178fe-2" n="c6ca0edc">
            <seg n="827ad6f3">
              Fru talman! Jag håller med både Tina Ehn och Erik A Eriksson
              om att det är bra med en diskussion och att den också kan öka
              kunskaperna. Jag hoppas att den diskussionen på många håll i Sverige,
              i många hem och på många arbetsplatser, ska föra perspektiven
              framåt och närmare varandra.
            </seg>
            <seg n="47df97fc">
              Det ska självklart vara kontroll när jakt utförs. Jägarna ska
              registrera sig. Det har varit ett krav. De måste varje timme uppdatera
              sig om läget i jakten. De måste också omedelbart rapportera om
              en varg fälls senast inom en timme. Det blir en besiktning av
              skottplatsen. Efteråt sker obduktion, och nu ska också dna-analys
              göras. Så tala inte om att det har varit okontrollerat.
            </seg>
            <seg n="ec01f6fd">
              Däremot menar jag att vargjakten ska riktas just mot områden
              med vargar som uppvisar dessa inavelsdefekter. Utvärderingen får
              visa om avgränsningen har varit tillräcklig.
            </seg>
            <seg n="2148941f">
              Naturvårdsverkets bedömning har byggt på forskarnas bedömningar,
              och forskarnas bedömningar har varit att det är bara Galvenreviret
              som innehåller vargar som är så opåverkade av inavel att det finns
              skäl att skydda dem. I övriga delar menar man att inavelsgraden
              är så hög, så allvarlig och så hotande att det inte finns skäl
              att göra en större selektering.
            </seg>
            <seg n="d24e63c4">
              Men låt oss bedöma det nu när vi går igenom utvärderingen. Jag
              tänker vara noggrann. Jag tänker inte heller lägga fingrarna emellan
              om det visar sig att jägare inte har följt kontrollkraven, om
              de har slarvat och om detta inte har skett som det ska.
            </seg>
            <seg n="7412d588">
              Låt mig också rätta till ett missförstånd som ofta finns. Det
              är var tionde till tjugofemte varg som visar ryggskador, hjärtfel,
              njurfel eller inavelsdepression, som det kallas. Det betyder inte
              att det inte är många fler vargar som bär på dessa anlag. Vi vet
              därför ännu inte vilka anlag de vargar som har fällts har. Det
              är det som nu ska visa sig vid dna-test. Alldeles för många har
              alldeles för snabbt varit ute med alldeles för dåliga kunskaper
              och påstått att detta visade att vargarna var friska. Det är inte
              sant. Det är anlagen som det handlar om eftersom vi pratar om
              genetik och att inte låta inaveln gå så långt att den också leder
              till akuta och uppenbara fel på vargarna. Som tur är har det ännu
              inte blivit riktigt så utspritt.
            </seg>
            <seg n="e32411b2">
              Men vi är överens på en viktig punkt, och det är att vi ska ha
              en långsiktigt hållbar vargstam i Sverige. Då blir frågan: Hur
              uppnår vi det? Regeringen har valt en väg där vi förbereder för
              att nya och friska vargar ska komma in i Sverige genom att inleda
              med jakt.
            </seg>
            <seg n="8f944b32">
              Ni säger: Det är helt fel! Lyssna inte på människorna! Kör på!
              Låt en inavlad vargstam växa okontrollerat! Det är ert recept
              och ert alternativ.
            </seg>
            <seg n="2216cbd2">
              Nu hör jag visserligen att så fort ni börjar pressas börjar ändå
              nyanserna komma fram. Wiwi-Anne Johansson säger att ni inte är
              helt emot jakt. Jag tycker att det är en bra nyansering. Men fortfarande
              värjer ni er helt för att säga hur många vargar det ska finnas
              i Sverige.
            </seg>
            <seg n="2d7a212f">
              Sanningen är ju att om ni låter en inavlad vargstam växa okontrollerat
              behöver vi långt fler vargar i Sverige, uppemot fem tio gånger
              fler vargar, än om det är en frisk vargstam. Det är poängen med
              att göra vargstammen friskare. Då har vi en långsiktigt hållbar
              vargstam som vi är överens om att ha utan att den behöver vara
              lika stor. Konflikterna med människor ute i landsorten behöver
              inte bli lika många.
            </seg>
            <seg n="cad4e06f">
              Ni är fortfarande svaret skyldiga. Vad är alternativet om Vänstern
              skulle få majoritet i höstens val? Det finns inte en antydan till
              svar på den frågan.
            </seg>
          </u>
          <note type="speaker" n="0a84be31">
            Anf. 28 WIWI-ANNE JOHANSSON (v):
          </note>
          <u who="wiwi-anne_johansson_62b46d" xml:id="i-f64eb9a9d5ac306a-2" n="4ae60211">
            <seg n="33a8e6db">
              Fru talman! Jag sade inte att vi är helt mot jakt. Vi är inte
              mot jakt, men vi är mot licensjakt på varg under nuvarande omständigheter
              när vargarna inte är livskraftiga. Det var precis det som jag
              sade. Det vet, återigen, miljöministern väl. Ingen, vare sig jag,
              miljöministern eller forskare, kan med säkerhet säga exakt hur
              många vargar som ska finnas för att vargstammen ska vara livskraftig.
              Det märker man under tid.
            </seg>
            <seg n="a52bddaf">
              Nej, det är inte så att vi tycker att stammen ska växa okontrollerat
              med inavlade vargar. Det sade jag inte heller tidigare, utan jag
              sade att vi vill börja så att säga från den andra vägen. Man måste
              också se selektivt på detta. Vilka vargar är det som ska skjutas?
              Man kan inte bara skjuta blint oavsett om de är defekta eller
              inte. Man måste ha en förvaltningsplan. Enligt Naturvårdsverket
              ska en förvaltningsplan snart påbörjas. Man irrar alltså runt
              i skogen och försöker skjuta från höften. Man säger: Nu har vi
              en högljudd opinion här som inte är tillgodosedd, och då startar
              vi med licensjakten först. Det tycker jag är olyckligt.
            </seg>
            <seg n="6569891c">
              En sak som jag har hört som är bra om regeringen, bevare mig
              väl, får fortsatt förtroende och om det ska vara licensjakt nästa
              år också är att man i alla fall funderar på att utbilda särskilda
              jägare. Det hade varit bra mycket bättre om man redan i förväg
              hade gjort det. Det som är så tråkigt, inte bara när det gäller
              miljöpolitik och rovdjurspolitik, är följande: Man skyndar sig
              att ändra, och sedan får man utreda och sopa bort det som blir
              fel efteråt.
            </seg>
            <seg n="2f0902cc">
              Vi vet alla att det behövs dialog visst, det vet vi också. Men
              dialogen börjar inte med att man skjuter bort vargen.
            </seg>
            <seg n="0d919771">
              Detta stöds inte av några andra forskare. Det är bara Grimsö
              man har lyssnat till. Det finns såväl internationell forskning
              som forskning vid Helsingforss universitet som visar på andra
              sätt att skapa en livskraftig vargstam.
            </seg>
          </u>
          <note type="speaker" n="ed2ab79a">
            Anf. 29 Miljöminister ANDREAS CARLGREN (c):
          </note>
          <u who="unknown" xml:id="i-2bf4255016b59cf5-0" n="c6ca0edc">
            <seg n="fc6305f2">
              Fru talman! Låt mig bara rätta till några saker. Nu skjuter vi
              bort vargarna, påstods det. Nej. De vargar vi skjuter motsvarar
              inte ens tillväxten av vargstammen. Vi är inte ute och skjuter
              blint, som det sades. Jag har precis beskrivit hur kontrollen
              går till. Det är inte så att man irrar runt, som det också sades,
              och ser var man ska skjuta varg. En mycket noggrann planering
              har genomförts.
            </seg>
            <seg n="6b710392">
              Det är självklart att vi nu när Sverige genomför licensjakt för
              första gången på många år något som är vanligt i våra grannländer,
              vilket många har lätt att glömma bort också ska ta vara på erfarenheterna
              och dra lärdomar. Jag har inget att skämmas för men är inte heller
              ett dugg orolig för att på allvar utvärdera, dra slutsatser och
              se hur man kan göra det bättre nästa gång. Det är inte att städa
              upp i efterhand; det är att se till att ta självklara steg framåt.
            </seg>
            <seg n="730dd2a9">
              Vi har också en mycket hög beredskap för att myndigheterna ska
              kunna hjälpa varg ned genom renbetesområden och senare även flytta
              varg om det behövs. Naturvårdsverket är redan i gång med det arbetet;
              Jordbruksverket får nu också ytterligare uppdrag.
            </seg>
            <seg n="113b689c">
              Den senaste tidens vargjakt har visat att vi har perspektiv som
              står mycket långt ifrån varandra. Det är avgörande viktigt att
              flytta dem närmare varandra. Det är därför jag riktar en mycket
              bestämd uppmaning till debattörer i bägge ytterligheterna: Det
              är viktigare att samlas kring långsiktiga lösningar som ligger
              i linje med den breda majoriteten av svenska folket än att bara
              ta kortsiktiga mediepoäng.
            </seg>
            <seg n="8fcc99e8">
              Regeringen är beredd att ta ansvar och skapa samling. Det är
              inte ytterligheterna som kommer att få rätt, varken de som säger
              att vi inte ska ha någon varg alls i Sverige eller de som säger
              att vi ska ha tusentals vargar. Vi kommer med gemensamma tag att
              se till att vi har levande och friska vargar i svenska skogar
              också i fortsättningen.
            </seg>
          </u>
          <note n="14c59087">
            Överläggningen var härmed avslutad.
          </note>
          <note n="044a0bcf">
            6 § Anmälan om inkommen faktapromemoria om förslag från Europeiska
            kommissionen
          </note>
          <note n="962a21c5">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="unknown" xml:id="i-26140f32ce0a379b-0" n="c6ca0edc">
            <seg n="754423d8">
              KOM(2009)593
            </seg>
            <seg n="2bfcb60b">
              Esabelle Dingizian
            </seg>
          </u>
          <note n="6885cbaf">
            7 § Bordläggning
          </note>
          <note n="06076acc">
            Anmäldes och bordlades
          </note>
          <note n="d2880cf2">
            8 § Anmälan om interpellationer
          </note>
          <note n="0a389832">
            Anmäldes att följande interpellationer framställts
          </note>
          <note n="75a7d097">
            den 28 januari
          </note>
          <note n="10015723">
            Hans Olsson
          </note>
          <note n="61a94946">
            Laila Bjurling
          </note>
          <note n="ac07f258">
            Kurt Kvarnström
          </note>
          <note n="cef08c0a">
            den 29 januari
          </note>
          <note n="d6fd9885">
            Bodil Ceballos
          </note>
          <note n="b8b93cb2">
            Interpellationerna redovisas i bilaga som fogats till riksdagens
            snabbprotokoll tisdagen den 2 februari.
          </note>
          <note n="e599b632">
            9 § Anmälan om frågor för skriftliga svar
          </note>
          <note n="b0cbc4b3">
            Anmäldes att följande frågor för skriftliga svar framställts
          </note>
          <note n="75a7d097">
            den 28 januari
          </note>
          <note n="63662c3c">
            Lars Gustafsson
          </note>
          <note n="1aaa1ed0">
            Birgitta Eriksson
          </note>
          <note n="f9dda4b9">
            Göte Wahlström
          </note>
          <note n="e290e76c">
            Jacob Johnson
          </note>
          <note n="aae28cd9">
            LiseLotte Olsson
          </note>
          <note n="2a3b578c">
            Berit Högman
          </note>
          <note n="2c182e86">
            Ronny Olander
          </note>
          <note n="c45ad47f">
            Carina Hägg
          </note>
          <note n="10015723">
            Hans Olsson
          </note>
          <note n="cef08c0a">
            den 29 januari
          </note>
          <note n="14442f92">
            Frågorna redovisas i bilaga som fogats till riksdagens snabbprotokoll
            tisdagen den 2 februari.
          </note>
          <note n="3d5bceb4">
            10 § Kammaren åtskildes kl. 10.42.
          </note>
          <note n="9a5a24eb">
            Förhandlingarna leddes av andre vice talmannen.
          </note>
          <note n="18651609">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
