<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--144</head>
          <docDate when="2009-06-28">2009-06-28</docDate>
        </div>
      </front>
      <body>
        <div>
          <note n="870b254c">
            ﻿
          </note>
          <note n="43218a62">
            Riksdagens protokoll
          </note>
          <note n="20b6f0e5">
            2009/10:144
          </note>
          <note type="date" n="7ac970f9">
            Måndagen den 28 juni
          </note>
          <note n="1a824f36">
            Kl. 13:00 - 19:21
          </note>
          <note n="816f7b57">
            1 § Justering av protokoll
          </note>
          <note n="3ce8cd04">
            Justerades protokollen för den 18 och 21 juni.
          </note>
          <note n="9d617db0">
            2 § Anmälan om kompletteringsval till utskott
          </note>
          <note n="c3df967e">
            Talmannen meddelade att Centerpartiets riksdagsgrupp på grund
            av uppkomna vakanser anmält Christer Eriksson som ledamot i skatteutskottet
            och som suppleant i finansutskottet.
          </note>
          <note n="a779f726">
            Talmannen förklarade vald till
          </note>
          <note n="a39f6c53">
            ledamot i skatteutskottet
          </note>
          <note n="60b779bf">
            suppleant i finansutskottet
          </note>
          <note n="07bd10b6">
            3 § Meddelande om skriftliga frågor under sommaruppehållet
          </note>
          <note n="098d25ae">
            Talmannen meddelade att skriftliga frågor som lämnats in från
            och med torsdagen den 24 juni kl. 10.00 till och med fredagen
            den 24 september skulle besvaras av statsråd inom fjorton dagar
            efter det att frågan framställts.
          </note>
          <note n="2a83abdc">
            4 § Svar på interpellation 2009/10:470 om utveckling av skolans
            resultat
          </note>
          <note type="speaker" n="eb339032">
            Anf. 1 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-324aecc94e611ff6-0" n="90df3a38">
            <seg n="35ccf06e">
              Herr talman! Marie Granlund har frågat mig om de åtgärder regeringen
              har vidtagit har givit någon form av resultat under regeringsperioden
              vad gäller utvecklingen av skolans resultat och om jag avser att
              agera framöver.
            </seg>
            <seg n="13aeb2e5">
              Herr talman! Det är väl känt att skolpolitiken har långa ledtider.
              I sin interpellation talar Marie Granlund om svenska 20-åringars
              utbildningsnivå. Statistiken är från 2009. De som då var 20 år
              gick i grundskolan 19962005 och i gymnasiet, om de gick direkt,
              20052008. Av tolv års skoltid gick de maximalt ett och ett halvt
              år med den nya regeringen.
            </seg>
            <seg n="87824e19">
              Under tio års tid, 20002009, har andelen 20-åringar med slutbetyg
              från gymnasiet varierat mellan 70 och 73 procent, och endast cirka
              två av tre 20-åringar har haft grundläggande högskolebehörighet.
              Statistiken gäller elever som började i Socialdemokraternas gymnasieskola
              under deras regeringstid 19962005, och siffrorna visar att svensk
              skolpolitik måste förändras.
            </seg>
            <seg n="a76aba5b">
              Regeringen har beslutat om en mängd större reformer på skolområdet
              i syfte att främja elevernas kunskapsutveckling. Inom grundskolan
              och motsvarande skolformer pågår till exempel en satsning för
              att stärka de yngsta elevernas kunskaper i att läsa, skriva och
              räkna och ett arbete med att utarbeta tydligare kursplaner i alla
              ämnen. Genom dessa förändringar anser regeringen att måldokumenten
              för grundskolan och motsvarande skolformer kan bli ett tydligare
              verktyg och stöd för lärarna i såväl planeringen av undervisningen
              som uppföljningen och utvärderingen av elevernas kunskapsutveckling.
              Målet är att alla elever ska ges en verklig möjlighet att uppnå
              grundskolans mål. Detta är nödvändigt även för att förbättra resultaten
              i gymnasiet.
            </seg>
            <seg n="11184734">
              Regeringens gymnasiereform syftar till att fler elever ska få
              lämna gymnasiet med en examen med godkända resultat. Reformen
              innebär också att det blir tydligare behörighetskrav, så att eleverna
              har de förkunskaper som behövs för att klara gymnasiet. Därmed
              höjs också kvaliteten på gymnasieutbildningen. Alliansens reformer
              kommer att börja tillämpas läsåret 2011/12 och dessförinnan föregås
              av en omfattande informationsinsats till huvudmän och personal.
            </seg>
            <seg n="a51ab1db">
              De studerande ska vara väl förberedda för studier på nästa utbildningsnivå.
              Detta måste avspeglas i behörighetskraven. Det gäller såväl behörighetskraven
              till gymnasiets program som kraven för grundläggande behörighet
              till högskoleutbildning. Även behörighetskraven till högskolan
              har skärpts för att eleverna ska vara bättre förberedda för sina
              högskolestudier. Nya skärpta regler gäller från och med antagningen
              till höstterminen 2010. Från 2014 tillämpas de nya kraven på gymnasieexamen.
              Detta kan temporärt komma att innebära att andelen elever som
              är behöriga till högre studier sjunker. Men det ökar kvaliteten
              och förutsättningarna för studenterna att också klara studierna
              bättre.
            </seg>
            <seg n="fad2d90c">
              Lärarnas utbildning och kompetens är några av de viktigaste faktorerna
              för elevernas resultat. Därför har regeringen satsat på lärarfortbildning
              som en del i det så kallade Lärarlyftet där behöriga lärare har
              givits möjlighet att fördjupa och bredda sina kunskaper. Vidare
              görs grundläggande förändringar av den svenska lärarutbildningen
              för att ge en tydligare struktur och högre kvalitet och för att
              man därmed bättre ska kunna leva upp till skolväsendets behov.
              De nya lärar- och förskollärarutbildningarna startar hösten 2011.
            </seg>
            <seg n="4a90493b">
              Avslutningsvis, herr talman, menar jag att dessa reformer som
              regeringen har vidtagit jag har nämnt några och det finns fler
              kommer att leda till en positiv utveckling av den svenska skolans
              resultat.
            </seg>
          </u>
          <note type="speaker" n="b1b8578e">
            Anf. 2 MARIE GRANLUND (s):
          </note>
          <u who="marie_granlund_4072fd" xml:id="i-a6ab815ea20dad0c-0" n="14cc23a0">
            <seg n="fdf2933a">
              Herr talman! Jag tackar utbildningsministern för svaret även
              om det inte var något svar på min fråga.
            </seg>
            <seg n="5a55b229">
              Vi går efter sommaren in i en intensiv valrörelse. Många av oss
              minns valrörelsen 2006 och Jan Björklund som både då och sedan
              har utmålat svensk skola som om den skulle vara i moras. Han har
              gett en svart bild av svensk skola. Man kan undra varför.
            </seg>
            <seg n="520a6b23">
              Kritiken riktades framför allt mot eleverna. Svenska elever utmålades
              som de bråkigaste i världen. De visar få tecken på kreativitet,
              utom möjligtvis när det gäller att göra taktikval för att minska
              den egna arbetsbördan, menade man. På det sättet skulle de också
              lära sig mindre. Folkpartiet hade under förra valrörelsen valaffischer
              med mopeder som körde omkring i klassrummen. Det skulle visa på
              hur flummig den svenska skolan var.
            </seg>
            <seg n="9320d8b7">
              Nu är det ett par månader före valet. Då är det väl också rimligt
              att följa upp vad regeringen verkligen har åstadkommit. Jan Björklund
              har tidigare uttalat sig om att det var enkelt att ta fram en
              skollag. Den kom det absolut sista datum som man fick lämna propositioner
              till riksdagen.
            </seg>
            <seg n="b16242a1">
              Det allvarliga är att elevernas resultat inte har blivit bättre.
              Någonstans måste man väl ändå ta ansvar för de fyra år som har
              gått. Skolverket konstaterar på en rad områden att det finns få
              konkreta resultat som går i positiv riktning. Drygt en av tio
              elever når inte behörighet till gymnasiet i dag. Sedan valet har
              andelen behöriga sjunkit hela tiden. Detta är en oerhört allvarlig
              och viktig trend.
            </seg>
            <seg n="a0e51bd0">
              Både andelen 20-åringar som har fullföljt gymnasiet och andelen
              20-åringar med behörighet till högskolan ökade mellan 2002 och
              2006. Sedan valet har ingen utveckling skett alls. Dessa faktorer
              handlar om hur stor andel av eleverna som når tillräckliga resultat
              för att gå vidare till nästa utbildningsnivå. Detta är relevanta
              och prioriterade mål; det har vi socialdemokrater och faktiskt
              också regeringen uttryckt.
            </seg>
            <seg n="5c99216b">
              Då är det ganska besvärande att regeringen inte har uppfyllt
              detta. Om man har suttit i fyra år och inte har lyckats vända
              någon trend borde det leda till viss eftertanke. Därför skulle
              jag återigen vilja ställa frågan till utbildningsministern. Utbildningsministern
              säger ju själv att det är mycket som har hänt och att det är mycket
              som är på gång. Vore det då inte rimligt att någon av de åtgärder
              som regeringen har vidtagit om så bara det faktum att vi har en
              så enormt kraftfull utbildningsminister skulle ge en indikation
              på att någonting hände med resultaten? Vi tycker ju alla att resultaten
              måste bli mycket bättre.
            </seg>
            <seg n="9e7d0358">
              Min fråga, som jag inte tycker att utbildningsministern svarade
              på, är alltså: Vore det inte rimligt att någon kurva ändå pekade
              åt rätt håll?
            </seg>
          </u>
          <note type="speaker" n="96efb641">
            Anf. 3 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-324aecc94e611ff6-1" n="90df3a38">
            <seg n="21357d81">
              Herr talman! Det är en lång rad kurvor som pekar åt rätt håll
              i svenskt utbildningsväsen. Men slutresultaten när eleverna är
              16 eller 19 år kommer att dröja. Det har jag sagt från början.
              Jag är övertygad om att de reformer vi nu gör kommer att vända
              utvecklingen. Men jag är inte säker på att det kommer att bli
              mätbart ens under en ytterligare fyraårsperiod. Det tar så lång
              tid.
            </seg>
            <seg n="45cd9b68">
              En ny lärarutbildning sjösätts nu. Ni har röstat emot den, så
              om ni skulle vinna valet genomförs den inte alls. Men om vi vinner
              valet och den genomförs kommer den alltså att sjösättas, men det
              är klart att det tar lång tid innan den ger effekt. Det tar tid
              innan de stora förändringarna ger effekt. Det viktiga är i vilken
              färdriktning man går. De förändringar vi nu genomför beror på
              de misslyckade resultat som den tidigare skolpolitiken ledde till.
            </seg>
            <seg n="12d90787">
              Jag ser att den förre skolministern Ibrahim Baylan också sitter
              i salen. Han var skolminister i två år. Det är inte så att de
              sjunkande resultaten under socialdemokratins senaste tolv år vid
              makten nödvändigtvis beror på åtgärder som vidtogs då.
            </seg>
            <seg n="134f4e5d">
              Det är min bedömning att det faktum att resultaten har sjunkit
              under väldigt lång tid beror på missgrepp som gjordes långt tidigare.
              Det var på 70-talet och 80-talet som många av de reformer infördes
              som är orsaken till dagens misslyckande. Det var kommunaliseringen
              av skolan 1990. Det var lärarutbildningsreformen 1985. Det var
              avskaffandet av betygen i låg- och mellanstadiet. Man sköt upp
              det till årskurs 8. Det skedde 1980, och där var riksdagen i princip
              enig. Det var alla partier överens om. Det är beslut som fattades
              långt tillbaka i tiden som är orsaken till de sjunkande resultaten.
            </seg>
            <seg n="ab08924b">
              Eftersom Marie Granlund hänvisar till Skolverket kan Marie Granlund
              också läsa den väldigt stora undersökning som Skolverket gjorde
              2005 och redovisade till den tidigare regeringen. Där gör de en
              analys av varför resultaten i svensk skola sjunker. De pekar just
              på de stora strukturreformer som infördes för 20 år sedan. Det
              är de som leder till dagens låga resultat, för det tar så lång
              tid. Det är bra att det tar lång tid när det går nedåt, men det
              är trist att det tar lång tid när man vill att det ska gå uppåt.
            </seg>
            <seg n="954b4a89">
              Men att det tar lång tid är ingen ursäkt för att vara sen med
              att genomföra reformer. Nu genomför vi ett antal reformer. Den
              förra regeringen gjorde i princip ingenting på tolv år. Nu genomför
              vi ett antal reformer. Det kommer att ta tid, men de kommer så
              småningom att lyfta resultaten i den svenska skolan.
            </seg>
          </u>
          <note type="speaker" n="6bce1d32">
            Anf. 4 MARIE GRANLUND (s):
          </note>
          <u who="marie_granlund_4072fd" xml:id="i-a6ab815ea20dad0c-1" n="14cc23a0">
            <seg n="895e0e77">
              Herr talman! Det är intressant att Jan Björklund säger att han
              inte tar något ansvar alls för de här fyra åren utan att allting
              handlar om vad som hände på 70- eller 80-talet. Jag tycker att
              det är dags att börja ta ansvar. Det är faktiskt du som är med
              och regerar.
            </seg>
            <seg n="6410acfb">
              Jag tycker också att det är intressant att utbildningsministern
              nämner 70-talet. Det är väl den enda gången som ni har innehaft
              statsministerposten och också, om jag kommer ihåg det rätt, skolministerposten.
              Många av de saker som skolan arbetar efter i dag var det en moderatledd
              regering som tog fram, till exempel läroplaner och annat.
            </seg>
            <seg n="2b479abc">
              Jag tycker att det är lite tråkigt att man skyller på andra i
              stället för att ta eget ansvar.
            </seg>
            <seg n="327834a1">
              Det vi ser nu i svensk skola är någonting som ska diskuteras
              i en kommande interpellationsdebatt, nämligen att lärartätheten
              minskar, att lärare avskedas på löpande band och att resultaten
              inte går upp. Andelen behöriga sjunker faktiskt. Jag tycker att
              det är väldigt allvarligt.
            </seg>
            <seg n="0ae7cb36">
              Utbildningsministern pratar om en ny lärarutbildning. Det må
              så vara, men vad innebär den nya lärarutbildningen och vad är
              anledningen till att vi har yrkat avslag på det förslaget? Jo,
              vi tycker att även de små barnen har rätt till mattespecialister,
              svenskspecialister och specialister i engelska. Det är så vi ökar
              läskunnigheten och kunskaperna i matematik, inte genom att införa
              en modell som möjligtvis kunde fungera på 50-talet men som inte
              gör det 2010, 2011 eller 2012.
            </seg>
            <seg n="02ee5c50">
              En ny gymnasieskola ska sjösättas. Där sänker man för första
              gången någonsin de teoretiska kunskapskraven för hälften av ungdomarna
              som går där. Jag tycker inte att det är att höja kunskapsnivån
              och ha ambitionen att höja resultaten i svensk skola.
            </seg>
            <seg n="24546970">
              Utbildningsministern har under fyra år pratat om den svenska
              flumskolan som han påstår att Socialdemokraterna har stått bakom.
              Då måste han väl inbegripa tidigare statsministrar från Folkpartiet
              och en del moderater också.
            </seg>
            <seg n="6f7f70d9">
              Det är viktigt att ta det här på allvar. Det finns inga enkla
              lösningar på svåra problem. Det här kräver självfallet gedigna
              åtgärder. Man måste också vidta åtgärder varenda dag. Man kan
              inte säga att man struntar i alla de ungdomar som i dag går i
              gymnasieskolan och att man ska satsa på en läsa-skriva-räkna-garanti
              för de minsta barnen. Jag tycker att det är jättebra med en läsa-skriva-räkna-garanti
              för de minsta barnen, men vi har ungdomar som i dag går i gymnasieskolan.
              De har rätt att få stöd och hjälp för att kunna klara sig.
            </seg>
            <seg n="3d6d784f">
              I arbetslöshetens spår ser vi att de som har absolut svårast
              att klara sig är de som inte har en fullständig gymnasieexamen.
              Dem struntar utbildningsministern i. Han säger att vi ska börja
              med sex- eller sjuåringar som börjar i skolan. Det är jättebra,
              men det finns väldigt många elever som missar sina möjligheter
              under tiden för att man inte sätter in förstärkningar och för
              att deras lärare nu avskedas för att det är viktigare att sänka
              skatterna för höginkomsttagarna.
            </seg>
            <seg n="9ec24765">
              Jag tycker att det är anmärkningsvärt att statsrådet inte kan
              peka på en enda kurva som har blivit förbättrad under fyra år.
              Det är faktiskt väldigt anmärkningsvärt.
            </seg>
          </u>
          <note type="speaker" n="5f57e6bd">
            Anf. 5 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-324aecc94e611ff6-2" n="90df3a38">
            <seg n="2ee64058">
              Herr talman! Jag vill till protokollet notera det Marie Granlund
              sade. Hon sade att lärartätheten är lägre i dag än under den förra
              regeringen. Jag skulle vilja att Marie Granlund i nästa inlägg
              belägger det med statistik. Jag har här SCB:s och Skolverkets
              statistik, och den visar att lärartätheten i dag är högre än vad
              den var under den förra mandatperioden. Marie Granlund är välkommen
              att i nästa inlägg berätta vad hon stöder sitt påstående på.
            </seg>
            <seg n="e2d074d4">
              Marie Granlund säger att gedigna åtgärder bör vidtas. Det är
              ju det vi gör. Vi lägger om hela den svenska utbildningspolitiken.
              Det är inget styrsystem som nu inte förändras.
            </seg>
            <seg n="8519d191">
              De senaste två åren har riksdagen fattat rader av stora, genomgripande
              beslut. Det gäller till exempel en ny skollag, direktiv för nya
              läroplaner som nu jobbas fram, ett nytt betygssystem, en ny lärarutbildning
              och nya behörighetskrav. Det är en lång rad reformer som nu genomförs.
            </seg>
            <seg n="ebf75281">
              Det enda Marie Granlund gör är att yrka avslag på dem, och om
              hon är för dem lite grann säger hon: Okej, det här kanske är rätt
              riktning, men vi gör hälften.
            </seg>
            <seg n="335e4a69">
              De gedigna åtgärder som Marie Granlund vill vidta är ju en bråkdel
              av det vi gör. Resten säger hon nej till, och hon har inga egna
              alternativ. I tolv år satt ni vid makten, och ingenting hände.
              Resultaten bara fortsatte utför. Det är nu vi tar ansvar för utbildningspolitiken.
              Marie Granlund säger att jag ska ta ansvar för utbildningspolitiken.
              Att hålla på med nya skolreformer är nästan det enda jag gör från
              det jag vaknar till det jag somnar.
            </seg>
            <seg n="098faced">
              Jag lovar att om något år om vi nu sitter kvar kommer man att
              vara helt sönderstressad ute i Sveriges skolor av alla reformer
              som nu kommer och som ska genomföras. Det kommer att komma kritik
              mot att det är för mycket som sker. Men vi vidtar alla dessa åtgärder
              därför att den tidigare utbildningspolitiken var misslyckad.
            </seg>
            <seg n="de495563">
              Jag håller med om att många ungdomar i tonåren slås ut ur Socialdemokraternas
              gymnasium. Det är bedrövligt att det är så. Vi lägger om gymnasiet,
              och för den gruppen ungdomar som kanske har det allra svårast
              med teoretiska studier har vi redan startat lärlingsutbildningar.
              Nu går det 8 000 lärlingar i lärlingsutbildning, och det kommer
              förmodligen att vara över 10 000 till hösten.
            </seg>
            <seg n="11161275">
              Då säger Marie Granlund: Det vill vi också ha. Men ni säger också
              att de ska tvingas bli högskolebehöriga. Följden av det kommer
              att bli att många av dem hoppar av. Jag har mött massor av dessa
              lärlingar under mina besök. De säger att skulle de behöva läsa
              in teoretisk högskolebehörighet skulle många av dem inte fullfölja,
              och det säger deras lärare också. Utslagningen skulle öka. Vad
              är det för fel på yrkesutbildningar? Ni kallar er för arbetarparti,
              men ni föraktar yrkesutbildningar, Marie Granlund.
            </seg>
            <seg n="8333c572">
              Låt mig gå tillbaka till den första frågan. Vad stöder du dig
              på när du säger att lärartätheten är lägre i dag än när ni styrde?
            </seg>
          </u>
          <note type="speaker" n="df9dc488">
            Anf. 6 MARIE GRANLUND (s):
          </note>
          <u who="marie_granlund_4072fd" xml:id="i-a6ab815ea20dad0c-2" n="14cc23a0">
            <seg n="0692a677">
              Herr talman! Jag tror att kvalitet är bättre än kvantitet också
              när det gäller utbildningspolitik. Jan Björklund har inte med
              ett enda ord kunnat redogöra för en enda kurva eller ett enda
              resultat som har blivit bättre under de här fyra åren. Det tycker
              jag är djupt anmärkningsvärt när man både i förra valrörelsen
              och under den här mandatperioden går så till storms och utmålar
              att det var en quick fix. Han säger att sossarna har varit så
              otroligt dåliga och att allting var flumskolans fel. Inte en enda
              kurva och inte ett enda resultat har blivit bättre på de här fyra
              åren.
            </seg>
            <seg n="058763c7">
              I stället använder Jan Björklund tiden till att säga att vi inte
              skulle stå för yrkesutbildningar. Det var ju vi som startade den
              kvalificerade yrkesutbildningen. Det var vi som ville att det
              skulle införas en yrkeshögskola. Sveriges ungdomar hade haft tillgång
              till en ny, modern lärlingsutbildning redan 2007 om inte Jan Björklund
              vid det tillfället hade valt att riva upp allt. Sedan lämnade
              han en liknande proposition med det stora undantaget att hälften
              av ungdomarna ska stängas ute från tillräckligt med teoretiska
              kunskaper. Jag kan inte förstå att det ska vara så viktigt att
              stänga ute hälften av ungdomarna.
            </seg>
            <seg n="ff82c0ff">
              92,8 procent av eleverna på byggprogrammet nådde allmän behörighet
              2009 jämfört med 91,8 på naturprogrammet. Varför är det då så
              viktigt att försämra? Det handlar inte om att man ska gå på högskolan,
              men man ska ha tillräckligt med kunskaper med sig och kunna göra
              nya val.
            </seg>
            <seg n="9d6558a0">
              Jag har tio sekunder kvar att tala, och jag vill återigen poängtera
              att jag hoppas att Jan Björklund berättar hur resultaten har förbättrats
              under de här fyra åren.
            </seg>
          </u>
          <note type="speaker" n="a3673af7">
            Anf. 7 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-324aecc94e611ff6-3" n="90df3a38">
            <seg n="8a296b75">
              Herr talman! Jag konstaterar att Marie Granlund kastar ur sig
              en rad påståenden, och när jag ber henne belägga något tiger hon.
            </seg>
            <seg n="85b90bc1">
              Lärartätheten är högre i dag än 2006, den är högre i dag än 2005,
              den är högre i dag än 2004 och den är högre i dag än 2003. Under
              det läsår som precis har avslutats var lärartätheten i svensk
              skola högre än något av åren under den senaste socialdemokratiska
              mandatperioden.
            </seg>
            <seg n="0fe03ef1">
              Jag har hört Marie Granlund svartmåla skolan ett antal gånger
              nu. Det är högre lärartäthet i dag, Marie Granlund. Försök inte
              med den bluffen under valrörelsen, för den håller inte om du inte
              har någon annan siffra än dem från SCB och Skolverket som du stöder
              dig på!
            </seg>
            <seg n="55896ce3">
              Ja, Marie Granlund, drygt 90 procent av eleverna har högskolebehörighet
              av dem som fullföljer vissa av yrkesprogrammen. Problemet är att
              väldigt många ungdomar hoppar av. När Marie Granlund säger att
              92 procent når högskolebehörighet menar hon 92 procent av dem
              som över huvud taget får ett slutbetyg. Problemet är att väldigt
              många hoppar av på vägen dit. De som har det allra svårast i skolan
              får aldrig slutbetyg, för de har inte orkat med och har lämnat
              skolan innan de kan få något sådant.
            </seg>
            <seg n="413aef22">
              Ungefär en tredjedel av eleverna i varje årskull i det svenska
              gymnasiet är dropouts. Antingen blir de inte högskolebehöriga
              eller så hoppar de av. De når inte det höga mål som Marie Granlund
              och hennes parti har satt upp om att alla ska bli högskolebehöriga
              i Sverige. En tredjedel! Var tredje ungdom slås ut i er gymnasieskola,
              och ert svar är: Riv upp den borgerliga reformen och gå tillbaka
              till denna skola som skapar sådan utslagning!
            </seg>
            <seg n="dfb72854">
              Det är ert svar, och vi säger: Det är inget fel på att lära sig
              ett yrke. Det är inget fel på att vara lärling. Det ger ungdomarna
              nya möjligheter, Marie Granlund.
            </seg>
          </u>
          <note n="d261ab9a">
            Överläggningen var härmed avslutad.
          </note>
          <note n="0ad13640">
            5 § Svar på interpellation 2009/10:483 om vårdnadsbidraget och
            det svenska språket
          </note>
          <note type="speaker" n="b1aaefbb">
            Anf. 8 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-324aecc94e611ff6-4" n="90df3a38">
            <seg n="d36e7e88">
              Herr talman! Ibrahim Baylan har frågat mig om jag var medveten
              om konsekvenserna av införandet av det så kallade vårdnadsbidraget
              och vilka åtgärder jag avser att vidta för att fler barn i invandrartäta
              områden ska få gå i förskolan. Dessutom har Ibrahim Baylan frågat
              vilka åtgärder jag avser att vidta för att de barn som nu inte
              lär sig det svenska språket ordentligt ändå ska klara av skolan.
            </seg>
            <seg n="cd2a0276">
              Syftet med vårdnadsbidraget är att möta barnfamiljernas behov.
              Det är en reform med ett tydligt barn- och valfrihetsperspektiv.
              Vårdnadsbidraget ger föräldrar möjlighet att tillbringa mer tid
              med sina barn och kan innebära en mjukare övergång mellan ledighet
              med föräldrapenning och barnets start i förskolan. Vårdnadsbidraget
              kan lämnas längst till dess att barnet fyller tre år.
            </seg>
            <seg n="0468e2a9">
              Utgångspunkten är att barnomsorg ska organiseras utifrån barnets
              bästa inte utifrån förskolans, kommunens eller olika myndigheters
              behov och önskemål. Barn är olika och behöver olika former av
              omsorg, i synnerhet när de är små. Utrymmet för flexibilitet och
              valfrihet bör vara detsamma för alla familjer, oavsett nationalitet
              och bakgrund.
            </seg>
            <seg n="0252fc90">
              I Sverige har vi valt ett system där varken riksdag eller regering
              detaljstyr kommunernas verksamhet. Det är kommunerna som har huvudansvaret
              för resurser, prioritering och planering av sin verksamhet.
            </seg>
            <seg n="5a89f755">
              Förskolan har dock byggts ut snabbt, och utbyggnaden fortsätter.
              Hösten 2009 gick 82 procent av alla ett- till femåringar i förskola.
              För tio år sedan var andelen 64 procent. Sammantaget går 86 procent
              av alla ett- till femåringar i någon form av förskoleverksamhet.
              På regeringens initiativ har kommunerna en skyldighet att, från
              och med den 1 juli i år, utöka den allmänna förskolan till att
              gälla alla barn redan från tre års ålder. Därmed får fler barn
              tillgång till en avgiftsfri förskola, vilket förstås även gäller
              de invandrartäta områden som interpellanten frågar om.
            </seg>
            <seg n="ab239b3f">
              Förskolans kvalitet är central och den hotas inte av vårdnadsbidraget.
              Regeringen genomför viktiga reformer för kvaliteten i förskolan
              reformer som den förra regeringen inte lyckades genomföra. Förskolan
              blir nu, i förslaget till ny skollag, en egen skolform. Förskollärarna
              kommer att få ett utökat ansvar för det pedagogiska arbetet. Vi
              utvecklar läroplanen för att stärka förskolans pedagogiska uppdrag.
              Vi lägger om förskollärarutbildningen. För närvarande remitteras
              också ett förslag om att införa yrkeslegitimation för förskollärare
              för att ytterligare stärka kvaliteten i själva yrkesutövningen.
              Vi har också tagit initiativ till det vi kallar Förskolelyftet,
              vilket är en stor fortbildningssatsning för förskolepersonal.
            </seg>
            <seg n="9575a839">
              Den viktigaste insatsen för elever som har svårt med svenskan
              är en generell kvalitetshöjning i skolan. Elever med de svagaste
              förutsättningarna är också de som drabbas mest av dålig kvalitet
              i undervisningen och bristande studiero.
            </seg>
            <seg n="b9010547">
              Fler elever kan nå skolans mål med tydliga krav, kontinuerlig
              uppföljning av elevernas kunskaper och en bra kommunikation med
              föräldrarna. Dessutom har regeringen tagit initiativ till flera
              satsningar för att de elever som behöver särskilt stöd verkligen
              ska få det. Vi har till exempel infört en ny lärarutbildning som
              kommer att starta 2011 och återinfört speciallärarutbildningen.
              Med den nya skollagen får föräldrar och elever rätt att överklaga
              åtgärdsprogram, och vi har infört ett särskilt statsbidrag för
              att stärka arbetet med basfärdigheterna läsa, skriva och räkna.
            </seg>
            <seg n="2ff0a196">
              En annan viktig faktor för språkutveckling och integration av
              barn med utländsk bakgrund är föräldrarnas språkkunskaper och
              integration, som i sin tur påverkas av möjligheten till arbete
              och egen försörjning. Regeringens mest prioriterade fråga är att
              sätta fokus på jobben, och syftet med regeringens åtgärder på
              det integrations- och arbetsmarknadspolitiska området är att bidra
              till ökad integration för såväl barn som föräldrar med utländsk
              bakgrund.
            </seg>
          </u>
          <note type="speaker" n="e43d6d07">
            Anf. 9 IBRAHIM BAYLAN (s):
          </note>
          <u who="ibrahim_baylan_a3ca23" xml:id="i-98f3301711dc4617-0" n="8347906f">
            <seg n="447d26dc">
              Herr talman! Tack, utbildningsministern, för svaret även om det
              inte var svar på de frågor jag hade ställt!
            </seg>
            <seg n="28b7dee4">
              Herr talman! Sverige är i dag ett mångkulturellt samhälle. Det
              är ett samhälle med lite drygt nio miljoner invånare och ett samhälle
              där folk har sin bakgrund i detta land eller i någon av 100150
              andra nationer. Det är ett land som, skulle jag vilja påstå, har
              blivit rikare och bättre av den mångfald som vi ser i vårt samhälle.
              Men en grundförutsättning för att ett sådant samhälle ska fungera
              på ett bra sätt är naturligtvis att vi kan kommunicera med varandra.
              Där är det svenska språket nyckeln. Det svenska språket är vårt
              gemensamma verktyg för kommunikation och för vår möjlighet att
              hitta arbete, kunna samsas och kunna förstå varandra. Det svenska
              språket är naturligtvis också en nyckel när det handlar om att
              kunna tillgodogöra sig den utbildning som i dag finns tillgänglig
              för alla i förskolan, grundskolan och gymnasieskolan. Jag kan
              också säga att jag är oerhört stolt över att vi har en högskola
              och universitetsvärld som är öppen för alla.
            </seg>
            <seg n="c51ac476">
              Jag tror att de allra flesta, också utbildningsministern, kan
              hålla med om detta att svenska språket är en nyckel om vi fortsatt
              ska kunna utveckla vårt gemensamma land, vårt samhälle, så att
              det blir ännu bättre och mer konkurrenskraftigt och framför allt
              så att vi kan se till att människor oavsett bakgrund kan bygga
              sig ett gott liv och känna en stor frihet att bygga just detta
              goda liv.
            </seg>
            <seg n="6089b5ba">
              Jag tror att väldigt många, kanske framför allt vi som har invandrat
              till Sverige, kan vittna om att när detta inte finns på plats
              och man inte behärskar svenska språket är det oerhört svårt. Det
              är oerhört svårt att känna sig som en del av samhället. Det är
              oerhört svårt att kunna tillgodogöra sig utbildning oavsett om
              det är i grundskolan, gymnasieskolan eller någon annanstans. Det
              är också oerhört svårt att kunna få jobb och hitta en egen försörjning
              och därmed ta del av den frihet som det innebär.
            </seg>
            <seg n="feee0fcf">
              Därför, herr talman, är det oerhört förvånande att den här regeringen
              inför ett bidrag som i praktiken visar sig leda till att framför
              allt barn från invandrartäta förorter och från familjer med invandrarbakgrund
              inte får gå i förskolan de första åren.
            </seg>
            <seg n="613c826f">
              All forskning visar, och jag tror att även våra personliga erfarenheter
              är sådana, att det sker mycket med barnets språk just de år som
              vårdnadsbidraget gäller. Mellan ett och tre års ålder händer oerhört
              mycket med barnets språkutveckling. Mycket av språkkunskaper,
              språkkänsla med mera grundläggs då.
            </seg>
            <seg n="2123ae6f">
              Jag har därför ställt ett antal frågor till utbildningsministern.
              Den första gällde om han såg konsekvenserna av det som nu beskrivs
              i medierna där barn, inte minst på Järvafältet, dras ur förskolan
              så att förskolor måste stänga för att barnen stannar hemma. Det
              är fråga om hem där man kan anta att det inte sker så oerhört
              mycket vad gäller svenska språket.
            </seg>
            <seg n="cf85af77">
              Eftersom jag inte fick svar på mina frågor i interpellationssvaret
              ställer jag dem igen: Tycker utbildningsministern att det är bra?
              Såg ni att detta kunde bli konsekvensen av införandet av vårdnadsbidraget?
              Det andra jag vill fråga är: Om ni såg konsekvenserna, har ni
              i så fall en plan för att möta det faktum att vi har barn i detta
              land som är födda här, som inte känner till något annat land men
              som riskerar att få börja i den svenska grundskolan utan tillräckliga
              kunskaper i svenska språket? Förstår utbildningsministern att
              det är en utmaning? Om svaret är ja undrar jag vilka åtgärder
              utbildningsministern i så fall avser att vidta för att dessa barn
              inte ska drabbas av den nackdelen, med allt vad det innebär, när
              de börjar grundskolan.
            </seg>
          </u>
          <note type="speaker" n="9fd88e85">
            Anf. 10 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-324aecc94e611ff6-5" n="90df3a38">
            <seg n="1c25ca78">
              Herr talman! Jag delar helt Ibrahim Baylans beskrivning av svenska
              språket som nyckeln till integration. Det är därför skolorna i
              invandrartäta områden har mycket mer resurser än andra skolor.
              Vi ställer högre krav på dem. De får fokusera mer på svenska språket
              och egentligen lägga andra ämnen åt sidan enligt den nya läroplanen.
              Det är svenska som är det centrala i skolväsendet. Där är vi eniga.
              Vi kan väl också vara eniga om att Sverige oavsett regering har
              långt kvar när det gäller att uppnå en riktigt lyckad integration.
              Den integrationspolitik som i årtionden förts i Sverige har inte
              löst de problem som vi ser finns.
            </seg>
            <seg n="1ac633df">
              Jag tillhör inte de stora ivrarna av vårdnadsbidrag, och det
              vet interpellanten. Men när ni, Ibrahim Baylan, förklarar all
              världens problem med att de beror på vårdnadsbidraget överdriver
              ni. Det är en extremt liten grupp som över huvud taget använder
              vårdnadsbidraget, och beloppet man får är så pass litet att det
              inte är möjligt att leva på. Låt oss ta en schablonbild med en
              mamma som tidigare jobbade och hade en inkomst. Att hon skulle
              avstå från den inkomsten och i stället leva på vårdnadsbidraget
              för att barnet, som tidigare var i förskolan, ska få vara hemma,
              är inte möjligt. Vårdnadsbidraget är på några tusenlappar. Det
              är satt till en så låg nivå att det i praktiken i allt väsentligt
              är personer som även tidigare var hemma och inte jobbade som tar
              ut det. Nu får de ett vårdnadsbidrag att fylla ut plånboken med.
              Det är dock inte möjligt att ersätta ett arbete med vårdnadsbidraget
              med tanke på det låga belopp det utgör. Det tycker jag är bra,
              för det är inte heller avsikten med det.
            </seg>
            <seg n="4f37c3f3">
              Den väldiga effekt på språkundervisning som det enligt interpellanten
              skulle ha fått är totalt överdriven och saknar verklighetsförankring.
            </seg>
            <seg n="6d6365be">
              Vi har stora språkproblem i skolorna i våra invandrartäta områden.
              Det hade vi även när interpellanten var skolminister, trots att
              det då inte fanns något vårdnadsbidrag. Problemet just nu är varken
              större eller mindre, utan utmaningen är ungefär lika stor. Att
              försöka förklara allt från språkproblem till växthuseffekten med
              vårdnadsbidraget är inte trovärdigt, Ibrahim Baylan.
            </seg>
            <seg n="de52697c">
              Det finns egentligen inte heller någon statistik som visar att
              det mest är i våra invandrartäta områden som vårdnadsbidraget
              utnyttjats det är fullt möjligt att det är så och att det skulle
              få den effekt som interpellanten utgår från. Vi vet inte om det
              är just där som barn stannar hemma i större utsträckning. Jag
              utesluter inte att det kan vara så, men vi vet det inte.
            </seg>
            <seg n="a9439a7a">
              Vad gör vi för att uppmuntra föräldrarna till barn i dessa områden
              att ha barnen i förskolan? En väldigt viktig reform som vi genomfört
              är att vi nu har sänkt den avgiftsfria gränsen till förskolan.
              Tidigare, när interpellanten var ansvarig för förskolan, kunde
              barnen från fyra års ålder vara gratis i förskolan halva dagen,
              och den andra halvan betalade man en avgift för. Det har vi nu
              ändrat till att gälla från tre år. I den mån ekonomin spelar roll,
              och det gör den för många människor i detta avseende, är förskolan
              nu mer tillgänglig.
            </seg>
            <seg n="26345c05">
              Under den tid jag varit ansvarig för förskolan i Sverige, sedan
              2006, har andelen barn i förskolan ökat. 79 procent av barnen
              mellan ett och fem år gick i förskolan när Ibrahim Baylan var
              skolminister, och i dag är andelen 82 procent om just denna siffra
              nu ska vara ett tecken på framgång. Det är alltså en större andel
              som i dag går i förskolan.
            </seg>
            <seg n="2be94b87">
              Vi har stora problem med integrationen, men försök inte blåsa
              upp det till att vårdnadsbidraget är det stora problemet med svensk
              integration, för så är det inte.
            </seg>
          </u>
          <note type="speaker" n="926167e3">
            Anf. 11 IBRAHIM BAYLAN (s):
          </note>
          <u who="ibrahim_baylan_a3ca23" xml:id="i-98f3301711dc4617-1" n="8347906f">
            <seg n="18b3e47f">
              Herr talman! I den förra interpellationsdebatten ägnade utbildningsministern
              sin tid åt att beskriva att det som hänt de senaste fyra åren
              inte är hans ansvar utan beror på det som hände på 70- och 80-talen.
              Nu ägnar utbildningsministern tiden åt att beskriva hur oerhört
              mycket han gjort de senaste fyra åren, vilket resulterat i att
              antalet barn i förskolan ökat. Hur ska du ha det, Jan Björklund?
              Har din politik haft effekt eller inte?
            </seg>
            <seg n="4debc4f5">
              I ett avseende vet vi att den haft effekt, och det gäller vårdnadsbidraget.
              Det är häpnadsväckande, herr talman, att utbildningsministern
              raljerar över något så viktigt som barnens språkutveckling, framför
              allt rätten till svenska språket. När jag ställer frågan om skolministern
              var medveten om konsekvenserna får jag svaret att det kan vara
              så eller också är det inte så, att han inte vet. Det är obegripligt.
              Vet ni inte vad ni håller på med, Jan Björklund? Ni inför ett
              bidrag, och det får uppenbarligen effekten samma som i alla de
              länder där vårdnadsbidraget införts att barn dras ur förskolan,
              och det sker huvudsakligen i de invandrartäta förorterna.
            </seg>
            <seg n="36f4b8ef">
              Effekten av detta kan inte bli annat, Jan Björklund, än att man
              förvägrar dessa barn möjligheten att gå i förskolan de första
              åren när språket utvecklas. Vi vet, även du, vilken black om foten
              det är att börja i den svenska grundskolan utan tillräckliga kunskaper
              i svenska språket. Allt blir mycket svårare. Till och med ett
              ämne som många förknippar med siffror, matematik, är näst intill
              omöjligt att kunna ta sig an om man inte förstår vad det frågas
              efter.
            </seg>
            <seg n="b7828917">
              Jag har själv varit med om det, Jan Björklund, men jag kunde
              åtminstone säga att det berodde på att jag var född i ett annat
              land, att jag aldrig gått i skolan förrän jag som tioåring började
              i den svenska grundskolan. Det kan man förstå, men på vilket sätt
              ska man förklara att regeringen inför ett bidrag som kan leda
              till att barn som visserligen är födda i Sverige, som inte känner
              till något annat land, som kanske aldrig varit i något annat land,
              behöver en förberedande kurs i svenska språket när de börjar i
              den svenska grundskolan?
            </seg>
            <seg n="79c04200">
              Vad är utbildningsministerns svar på det? Jo, han raljerar över
              att vårdnadsbidraget beskylls för att leda till växthuseffekten.
              Jag har inte beskyllt vårdnadsbidraget för något sådant. Raljera
              inte över något så viktigt, Jan Björklund! Ta frågan på allvar!
              Visste du att detta skulle bli konsekvensen, och vad är din plan
              för att möta upp det? Sanningen är att man under din tid som utbildningsminister
              skurit ned resurserna till dessa skolor. Under min tid som skolminister
              fanns det ett riktat stöd till de hundra skolor som hade de lägsta
              resultaten. Det fanns alldeles för många elever som inte hade
              behörighet till gymnasiet. Det tog ni bort. Det var en av de första
              åtgärder ni vidtog.
            </seg>
          </u>
          <note type="speaker" n="83d7e2f4">
            Anf. 12 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-324aecc94e611ff6-6" n="90df3a38">
            <seg n="ccb4ce2a">
              Herr talman! Svenska språket är helt avgörande för integrationen.
              Jag ägnade halva mitt första inlägg åt att säga det. Ibrahim Baylan
              verkar ha missat det. Svenska språket är det absolut viktigaste
              för integrationen. Det är viktigast för vuxna att kunna svenska
              för att få jobb, vilket är centralt för integrationen. För barn
              och ungdomar är svenska språket det viktigaste. Därom råder det
              ingen tvekan. Jag tror att få ledamöter av denna kammare skulle
              påstå någonting annat. Därför har skolan och förskolan en mycket
              viktig roll, i synnerhet för invandrarungdomar.
            </seg>
            <seg n="ff1de194">
              Vårdnadsbidrag, som Ibrahim Baylan nu försöker måla upp som en
              målkonflikt, kan man få när barnet är ett till två år gammalt.
              Många barn är ändå hemma på grund av föräldraförsäkring och annat.
              Om Ibrahim Baylan verkligen vill att alla barn ska gå i förskolan
              får man väl införa obligatorisk förskola i dessa åldrar. Vårdnadsbidraget
              gäller barn från ett till dess de fyller tre år. Därefter är förskola
              alternativet. Jag är helt medveten om att det i invandrartäta
              förorter finns många tre-, fyra-, femåringar som inte heller går
              i förskolan trots att det inte finns något vårdnadsbidrag. Så
              var det även när Ibrahim Baylan var minister. Att vårdnadsbidraget
              skulle vara det stora problemet för integrationen i Sverige är
              ett helt sanslöst påstående.
            </seg>
            <seg n="d3d91b66">
              Vi har utmaningar som vi måste ta tag i, men vi måste ta tag
              i de verkliga utmaningarna med språkkunskaperna. Nu får förskolan
              en bättre läroplan med tydligare mål, tydligare fokus på svenska
              språket, bättre förskollärarutbildning med högre krav, förskollärarlegitimation
              och en del riktade satsningar mot förskolan. Det är steg i den
              här riktningen.
            </seg>
            <seg n="b95d5c90">
              Det blir också avgiftsfritt att ha treåringar i förskola, vilket
              det inte har varit tidigare. Det är naturligtvis ett starkt ekonomiskt
              incitament för föräldrar som har knapp ekonomi, vilket många i
              våra invandrartäta områden har. Det här är centralt.
            </seg>
            <seg n="c31c7cee">
              Jag tänker inte stå här och stånga pannan blodig för att försvara
              vårdnadsbidraget. Alla vet att det inte var min reform, inte Folkpartiets
              huvudprioritering. Men jag kan inte heller i ärlighetens namn
              säga att detta skulle vara den stora krisen i Sverige: att några
              har valt att stanna hemma och ta hand om barnen när de är ett
              till två år gamla. Skulle det vara så förfärligt?
            </seg>
            <seg n="3cdb24d4">
              Om Baylan nu tänker driva detta i valrörelsen kan jag lova att
              inte en enda vanlig människa hör av sig och är upprörd över detta.
              De enda som på fyra år har varit upprörda över vårdnadsbidraget
              är oppositionens riksdagsledamöter. De hör av sig hela tiden om
              detta. Jag har inte mött en enda förälder som är upprörd över
              vårdnadsbidraget. Ingen hör av sig. De som får vårdnadsbidrag
              är nöjda med det, och för dem som inte utnyttjar det är det helt
              okej att det finns. Men det är väldigt få som utnyttjar det. De
              effekter som ni säger att detta får på svensk integrationspolitik
              är totalt överdrivna, Ibrahim Baylan.
            </seg>
          </u>
          <note type="speaker" n="05597eae">
            Anf. 13 IBRAHIM BAYLAN (s):
          </note>
          <u who="ibrahim_baylan_a3ca23" xml:id="i-98f3301711dc4617-2" n="8347906f">
            <seg n="72abab0b">
              Herr talman! Jag tolkar Jan Björklunds svar som att han nog inte
              hade räknat med sådana här konsekvenser. Han avfärdar detta som
              ett påhittat problem. Likväl kan man läsa i medierapporteringen
              att det stängs förskolor i invandrartäta områden, och vårdnadsbidraget
              pekas ut som en orsak till detta; barnen har tagits ur förskolan.
            </seg>
            <seg n="5f5b464d">
              Jan Björklund borde dessutom kolla fakta. Det handlar om ett
              till tre år, Jan Björklund, inte bara ett och två år. Det gäller
              till det år då barnet fyller tre år.
            </seg>
            <seg n="8a534dd3">
              Det är märkligt att regeringen inte räknat med de här konsekvenserna.
              De blev varnade när detta skulle införas. Lärarförbundet skrev
              till exempel i sitt remissvar till promemorian som var grunden
              för införandet av vårdnadsbidraget att erfarenheter från våra
              grannländer visar att kvinnor i invandrartäta områden är starkt
              överrepresenterade bland dem som nyttjar motsvarigheten till vårdnadsbidraget.
              Detta kommer sannolikt att upprepas i Sverige, skrev man.
            </seg>
            <seg n="1b487671">
              Likväl genomförde man detta. Jag är väldigt upprörd över det
              faktum att vi har barn som förvägras en bra ingång i svenska språket,
              Jan Björklund. Jag vet personligen hur oerhört tufft det är att
              börja svenska grundskolan utan tillräckliga kunskaper i svenska
              språket. Det är detta som upprör mig. Jag förstår att Jan Björklund
              inte upprörs över detta, för Jan Björklund förstår nog inte riktigt
              vad jag menar och vilken oerhört stor nackdel detta är.
            </seg>
            <seg n="c64b4d90">
              Jan Björklund menar dessutom att det här är ett litet bidrag
              och dessutom frivilligt. Nu finns det förslag, Jan Björklund,
              på att detta ska göras obligatoriskt i alla kommuner och att bidraget
              ska fördubblas. Vad tycker du om det? Är detta vad vi har att
              vänta av regeringen om ni skulle få förnyat förtroende? Kommer
              du att gå med på ett obligatorium för landets kommuner och en
              fördubbling, Jan Björklund? Du är utbildningsminister och ansvarig
              för utbildningssystemet och ska se till att barnen får bästa möjliga
              utbildning. Kommer du att köpa detta?
            </seg>
          </u>
          <note type="speaker" n="729e497f">
            Anf. 14 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-324aecc94e611ff6-7" n="90df3a38">
            <seg n="714d9f34">
              Herr talman! Om det enda som gäller för barn är utbildning, Ibrahim
              Baylan, bör man väl ta barnen från föräldrarna och sätta dem på
              någon institution redan vid födseln. Men det behövs inte bara
              utbildning. Om nu föräldrarna vill ha tid med sina barn, är det
              något kriminellt?
            </seg>
            <seg n="4633e3ca">
              Ibrahim Baylan säger att man förvägrar barnen utbildning när
              de är ett, två och tre år gamla om de är hemma med sina föräldrar.
              Förvägra är ett starkt ord. Föräldrarna får bestämma hur barnomsorgen
              ska organiseras för deras egna barn. Vi har sedan skolplikt från
              en viss ålder. Ni blåser upp detta med ord som inte går att försvara.
            </seg>
            <seg n="bb81b8af">
              Om det nu är så att några fler föräldrar i Sverige har lite mer
              tid med sina barn när de är riktigt små på grund av den här reformen
              är det något jag kan leva med. Jag vet inte om det är upprörande
              för Baylan att de inte också denna tid är på förskolan. Men uppriktigt
              sagt: Då får man väl införa obligatorisk förskola, om Baylan är
              så upprörd över att föräldrarna har hand om sina barn.
            </seg>
            <seg n="33606c61">
              Det finns målkonflikter här i livet. Jag erkänner detta. Om vi
              inte får in barnen i förskolan när de är uppe i tre- till fyraårsåldern
              är det klart att det är ett problem för dessa barn med språkutveckling
              och annat. Det är därför vi har gjort den här reformen: För treåringar
              är det nu gratis. Alla går inte där ändå, så det är inte bara
              ekonomin som styr människors beteende. En del vill ta hand om
              sina barn lite mer, och de måste få den möjligheten, Baylan.
            </seg>
            <seg n="bc228bb8">
              Jag är inte den som är ivrigast att förespråka vårdnadsbidrag
              och är inte heller någon stark ivrare för alla de utbyggnader
              av dessa reformer som andra nu föreslår. Men ni överdriver konsekvenserna.
              Det är inte jordens undergång att några föräldrar får använda
              lite mer tid till sina barn och får ett visst bidrag för det.
            </seg>
          </u>
          <note n="d261ab9a">
            Överläggningen var härmed avslutad.
          </note>
          <note n="22912ba4">
            6 § Svar på interpellation 2009/10:498 om lärartätheten i den
            svenska skolan
          </note>
          <note type="speaker" n="9ccdbb7d">
            Anf. 15 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-324aecc94e611ff6-8" n="90df3a38">
            <seg n="782e180c">
              Herr talman! Ibrahim Baylan har frågat mig vilka åtgärder jag
              avser att vidta för att bryta den negativa utvecklingen vad gäller
              lärartätheten i skolan.
            </seg>
            <seg n="4a665e47">
              Lärarna är skolans viktigaste resurs. Det krävs välutbildade
              och behöriga lärare om alla elever ska kunna nå de nationella
              målen för skolan.
            </seg>
            <seg n="05b1bfc0">
              Men så är det inte i dag. I många klassrum saknar lärarna utbildning
              för den undervisning som de faktiskt bedriver. Det ändrar regeringen
              på genom att ta fram förslag på skärpta behörighetsregler, en
              ny lärarutbildning och ett kommande legitimationssystem.
            </seg>
            <seg n="7a848a62">
              I grunden är den viktigaste förutsättningen för en bättre skola
              att lärare är behöriga och kompetenta för de ämnen och årskurser
              de undervisar i. Regeringens åtgärder stärker kvaliteten, vilket
              i sin tur väntas leda till att elevernas resultat förbättras.
            </seg>
            <seg n="a6d6868f">
              Det är kommuner och fristående skolhuvudmän som är ansvariga
              för att genomföra skolverksamheten efter lokala förhållanden.
              I det ansvaret ingår att se till att det finns tillräckligt många
              lärare i skolan. Tyvärr kan vi konstatera att inte alla huvudmän
              uppfyller sitt ansvar. Detta är allvarligt.
            </seg>
            <seg n="a7f7572f">
              När det väl är sagt ska vi komma ihåg att lärartätheten är högre
              nu, läsåret 2009/10, under lågkonjunktur, än den var det sista
              läsår då Ibrahim Baylan var ansvarig minister, 2005/06, i högkonjunktur.
            </seg>
            <seg n="23ad9ab9">
              Genom en rad olika åtgärder försöker regeringen höja läraryrkets
              status och lärarkårens kompetens. Kommunerna har även tillförts
              38 miljarder kronor under mandatperioden. Regeringens förhoppning
              är att kommunerna använder dessa pengar för att värna välfärdens
              kärna.
            </seg>
          </u>
          <note type="speaker" n="1efdc7b6">
            Anf. 16 IBRAHIM BAYLAN (s):
          </note>
          <u who="ibrahim_baylan_a3ca23" xml:id="i-98f3301711dc4617-3" n="8347906f">
            <seg n="fe07cd9d">
              Herr talman! Jag tackar utbildningsministern för svaret.
            </seg>
            <seg n="4f108b6d">
              Lärartätheten minskar i Sverige och har gjort det två år i rad
              efter en period på sex sju år då lärartätheten ökat år för år.
              Det som i själva verket var det sista läsår då jag kunde sägas
              ha ansvar, Jan Björklund, var 2006/07. Läsåret hade börjat innan
              du blev skolminister och sedermera utbildningsminister. Toppen
              nåddes under det läsåret, 2006/07. Därefter har vi haft färre
              lärare i den svenska skolan varje år som Jan Björklund varit utbildningsminister.
              I början åts detta upp av att vi också hade färre elever i den
              svenska skolan. Lärartätheten kunde därmed stiga av den anledningen.
              Men 2008 och 2009 har också lärartätheten gått ned.
            </seg>
            <seg n="aee1a953">
              Det är anmärkningsvärt att vi har en utbildningsminister som
              tiger still om just detta men pratar om allt annat. Hur länge
              har utbildningsministern tänkt sig acceptera att lärartätheten
              går ned i den svenska skolan två år, tre år, fyra år, fem år?
              Oavsett alla andra saker reformer, betygssystem med mera måste
              väl ändå den stora nyckeln till resultaten i den svenska skolan,
              Jan Björklund, vara att vi har välutbildade lärare och att vi
              har tillräckligt med lärare, så att elevgrupperna inte blir alldeles
              för stora och så att det går att bedriva meningsfull undervisning.
            </seg>
            <seg n="7e3b2ad9">
              Regeringen kan inte skylla på lågkonjunkturen. Visst har vi haft
              en lågkonjunktur. Visst har vi haft en finanskris. Men regeringen
              har de facto valt att göra en prioritering. Man har sänkt skatterna
              under motsvarande period med nästan 100 miljarder per år. Det
              är skattesänkningar som främst har gått till den tiondel av befolkningen
              som har de allra högsta inkomsterna.
            </seg>
            <seg n="f9a2bd73">
              En annan regering, eller till och med denna regering, hade kunnat
              prioritera annorlunda om man hade velat. Man hade, precis som
              vi gjorde under vår tid, kunnat öronmärka resurser för att anställa
              och behålla lärare i den svenska skolan. Men det har ni inte gjort.
              Nu är utvecklingen den att vi haft lägre lärartäthet de senaste
              två åren. Är du nöjd med det, utbildningsministern? Tror du att
              det leder till bättre skolresultat? Jag betvivlar inte att du
              liksom jag och alla andra gärna skulle vilja se att resultaten
              i den svenska skolan blev bättre.
            </seg>
            <seg n="5b7dc23d">
              Den första frågan är: Hur länge tänker du acceptera att lärartätheten
              går ned?
            </seg>
            <seg n="db2cae1f">
              Det andra som är oroväckande är att de olika partierna i regeringen
              har aviserat att man tänker fortsätta med att sänka skatterna
              i samhället. Vad blir konsekvenserna av detta? Det kommer att
              betalas på något sätt. Risken är stor att det blir just de delar
              av vår välfärd som är de mest centrala utbildning, sjukvård med
              mera som får betala. Kan skolministern tänka sig lova att värna
              detta när skattesänkarvalsen återigen ska sättas i gång inför
              valrörelsen?
            </seg>
            <seg n="9b2bae73">
              Vi har redan hört utbildningsministern argumentera stenhårt för
              att ta bort värnskatten, och andra partier i regeringen vill ta
              bort andra skatter. Är du beredd att hävda skolan och se till
              att vi får stopp på uppsägningen av lärare så att vi får en skola
              som håller kvalitet och har barngrupper som gör att alla barn
              oavsett bakgrund och behov får den hjälp och det stöd de behöver?
              Är du beredd att göra det?
            </seg>
          </u>
          <note type="speaker" n="ea21ea7b">
            Anf. 17 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-324aecc94e611ff6-9" n="90df3a38">
            <seg n="69cffad6">
              Herr talman! Hela utgångspunkten för Ibrahim Baylans fråga är
              att lärartätheten i dag i svensk grundskola skulle vara lägre
              än vad den var när Ibrahim Baylan var minister, men det är faktiskt
              fel. Det är helt fel.
            </seg>
            <seg n="050f820a">
              Här har jag Statistiska centralbyråns absolut senaste statistik
              över lärartätheten. Lärartätheten innevarande läsår, det som precis
              har avslutats, är högre än något av de år som Socialdemokraterna
              styrde. Lärartätheten per 100 elever är 8,2 det läsår som just
              har avslutats. Ni nådde maximalt upp till 8,1 det sista året,
              och första året var det 8,0 och dessförinnan 7,9 när Östros var
              minister.
            </seg>
            <seg n="59a5caa4">
              Lärartätheten är nu högre, Ibrahim Baylan, trots att vi har den
              djupaste finanskrisen sedan 1930-talet. Det kan hända att Baylan
              har någon egen statistik, men detta är Statistiska centralbyråns
              absolut färskaste statistik. Lärartätheten är en viktig faktor
              att beakta men inte den enda. Det har också att göra med hur många
              lärare som är utbildade och behöriga.
            </seg>
            <seg n="c3c6c948">
              Det finns ingen anledning att nu stå och bluffa. Ni behöver inte
              bli så desperata att ni bluffar med fakta. Jag kan ta det en gång
              till. Lärartätheten är högre det läsår som just har avslutats
              än vad den var någon gång under den tid Ibrahim Baylan var skolminister.
            </seg>
          </u>
          <note type="speaker" n="0cc02b1d">
            Anf. 18 IBRAHIM BAYLAN (s):
          </note>
          <u who="ibrahim_baylan_a3ca23" xml:id="i-98f3301711dc4617-4" n="8347906f">
            <seg n="35fb17c8">
              Herr talman! Utgångspunkten för min interpellation, utbildningsministern,
              är att vi har lägre lärartäthet de senaste två åren. Det är utgångspunkten,
              ingenting annat. Försök inte skriva om det på något sätt. Titta
              på frågorna. Du kan väl läsa innantill och se hur interpellationen
              är utformad.
            </seg>
            <seg n="c6ab41e6">
              Det står att lärartätheten har gått ned de senaste två åren.
              Kan din statistik belägga något annat skulle det vara intressant
              att se det. Jag har exakt samma statistik som utbildningsministern
              nu redogör för. Min fråga till utbildningsministern är: Hur länge
              tänker utbildningsministern acceptera detta?
            </seg>
            <seg n="425baf3c">
              Herr talman! Jag blir lite orolig när utbildningsministern ägnar
              sin tid åt att gå till attack i stället för att försöka resonera
              om hur han ser på utvecklingen. Hur länge tänker han acceptera
              att lärartätheten går ned? Var går smärtgränsen, utbildningsministern?
            </seg>
            <seg n="eec7906e">
              Mycket av detta med att lärartätheten gick upp 2007/08 berodde
              inte på att det blev fler lärare i den svenska skolan. Det berodde
              på att antalet elever minskade snabbare än vad man hann säga upp
              lärare. Det är sanningen för din tid som utbildningsminister.
            </seg>
            <seg n="25546119">
              Varje år som du har varit utbildningsminister har antalet lärare
              minskat i den svenska skolan. Lärartätheten gick upp också 2006/07
              och 2007/08 eftersom elevkullarnas storlek minskade. Men antalet
              lärare har minskat vartenda år du har varit utbildningsminister.
            </seg>
            <seg n="cda93229">
              Vad är ditt svar på detta? Jo, det är att gå till attack på statistiken
              och på mig. Strunta i mig, och strunta i statistiken! Vi kan väl
              ändå vara överens om att lärartätheten gick ned 2008/09 och att
              den har gått ned det senaste läsåret. Tycker du att detta är bra?
            </seg>
            <seg n="58926b3f">
              Om du inte tycker att detta är bra och jag förutsätter att du
              som utbildningsminister inte tycker att detta är bra vad avser
              du att göra? Var går smärtgränsen för när du känner att du måste
              handla?
            </seg>
            <seg n="22348639">
              Visst går det att skylla på finanskrisen, och visst är vi i en
              lågkonjunktur. Men det går inte att bortse från att den regering
              som du företräder också har sänkt skatterna med 100 miljarder.
              Det hade kunnat prioriteras på något annat sätt.
            </seg>
            <seg n="52fe47bc">
              Du hade kunnat slåss för ett öronmärkt stöd till den svenska
              skolan för att anställa lärare, som fanns när jag var skolminister.
              Det har du inte gjort. Du har tvärtom deltagit i skattekalaset.
              Därmed har du också gjort det svårare att kunna finansiera en
              bra välfärd där inte minst skolan är central. Min första fråga
              är: Hur länge tänker du acceptera detta?
            </seg>
            <seg n="9c20ecd0">
              Min andra fråga handlar om det som ni resonerade om under förra
              interpellationsdebatten med Marie Granlund. Det händer oerhört
              mycket i den svenska skolan. Man genomför reformer. Ni satte visserligen
              stopp för alla reformer som den regering jag satt i beslutade.
              Det gäller gymnasiereformen och andra utbildningsreformer. Nu
              har ni satt i gång karusellen igen, och de reformerna ska genomföras
              om ni får regeringsmakten.
            </seg>
            <seg n="74beaa59">
              Det kommer att ställa ännu högre krav på dem som är anställda
              i skolan, och de är färre. Du kan inte med någon statistik över
              huvud taget förneka att de är färre. Hur går detta ihop? Det blir
              en ökad arbetsbelastning på färre lärare. Det kan bara resultera
              i en sak, Jan Björklund, och det är att det går ut över barnen.
            </seg>
            <seg n="db6c6287">
              Det gäller kanske framför allt de barn som har det allra tuffast
              i den svenska skolan, de som mest behöver lärarnas undervisning
              och lärarnas stöd. Detta kan du inte blunda för genom att angripa
              oppositionen och försöka att sätta dig i opposition.
            </seg>
            <seg n="1fca109d">
              Svara på dessa frågor. Vilka åtgärder avser du att vidta så att
              det blir fler lärare och lärartätheten i skolan ökar? Hur går
              detta ihop med allt annat du säger dig vilja göra med den svenska
              skolan? Är inte risken att det både blir oerhört stressigt och
              att det också går ut över eleverna? Vi får därmed ökade klyftor
              och sämre resultat för de elever som har det allra sämst.
            </seg>
          </u>
          <note type="speaker" n="1cd0bd44">
            Anf. 19 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-324aecc94e611ff6-10" n="90df3a38">
            <seg n="473242d0">
              Herr talman! Att lärartätheten är högre innevarande läsår än
              den var någon gång när Baylan var skolminister beror på att vi
              har agerat. Vi har skjutit till pengar till kommunerna. Annars
              hade lärartätheten gått ned kraftigt.
            </seg>
            <seg n="3c451a20">
              Ja, ja, ja, det är finanskris, säger Baylan och viftar bort det.
              Nästan alla länder i Europa genomför nu stora, omfattande nedskärningar
              i sina utbildningsväsen på grund av finanskrisen. Sverige behöver
              inte göra det, eftersom vi har fört en ansvarsfull politik.
            </seg>
            <seg n="89d7f6f4">
              Det är riktigt att lärartätheten har minskat det sista året.
              Trots att det är finanskris är den högre än när Baylan var minister.
              Då står Baylan och säger: Kolla, ni genomför ju skattesänkningar.
              Ja, men ni genomförde bara skattehöjningar. Ändå hade ni lägre
              lärartäthet än vad vi har.
            </seg>
            <seg n="3e177127">
              Det visar att vi klarar att prioritera skolan när det blir kris.
              Nedskärningar har skett på andra saker. Men skolan klarar vi att
              prioritera i den djupaste krisen sedan 30-talet.
            </seg>
            <seg n="00730490">
              Ni genomför bara skattesänkningar, säger Baylan till oss. Trots
              det är det högre lärartäthet, fler lärare per elev, än när ni
              satt vi makten när det var högkonjunktur, ingen finanskris och
              ni bara höjde skatter. Det är vad vi har presterat, och det är
              jag stolt över.
            </seg>
            <seg n="41f71e8c">
              Skulle det vara så att krisen fortsätter är jag med ansvar för
              statsfinanserna beredd att diskutera ytterligare tillskott till
              kommunsektorn framöver. Men det är först när vi kan konstatera
              att det verkligen behövs för att värna skolan, skolans kvalitet
              och lärartätheten.
            </seg>
            <seg n="99b58f1e">
              Lärartätheten är viktig. Men lärartätheten är inte det enda som
              är viktigt med skolan. Det är också centralt att vi har bra lärarutbildning
              och att de som jobbar i skolan har en bra utbildning. Den reform
              ni genomförde 2001 var en katastrof för svensk lärarutbildning,
              Ibrahim Baylan.
            </seg>
            <seg n="5f242f51">
              Vi vänder nu det. Nu inför vi högre krav för att bli antagen,
              mer fokus på ämneskunskaper och högre krav för att få examen som
              lärare. Det gäller inte bara att räkna hur många som jobbar i
              skolan. Det handlar också om vilken kvalitet det är och vilken
              utbildning de har. Det kommer nu att bli bättre i framtiden på
              grund av att vi river upp era reformer.
            </seg>
            <seg n="029df20d">
              Hela Baylans interpellation är utformad som: Med den borgerliga
              regeringen sjunker lärartätheten i skolan, och vad ska jag göra
              åt det? Baylan glömmer att berätta att lärartätheten är högre
              än den var något år när Baylan var ansvarig. Det är en viktig
              faktor. Trots att det är finanskris just nu lyckas vi upprätthålla
              lärartätheten i skolan.
            </seg>
          </u>
          <note type="speaker" n="a7b47923">
            Anf. 20 IBRAHIM BAYLAN (s):
          </note>
          <u who="ibrahim_baylan_a3ca23" xml:id="i-98f3301711dc4617-5" n="8347906f">
            <seg n="13e841be">
              Herr talman! Det är anmärkningsvärt att vi har en utbildningsminister
              som säger att det inte spelar så stor roll hur många som jobbar
              i den svenska skolan. Det finns dessutom en massa andra faktorer
              som spelar roll. Ja, självklart. Men nog måste vi väl ändå vara
              överens om att det är oerhört oroväckande att lärartätheten minskar
              i den svenska skolan.
            </seg>
            <seg n="70470453">
              Antalet lärare har minskat under vartenda år du har varit utbildningsminister.
              Det borde rimligtvis mana till en viss oro hos någon som har ansvar
              för verksamheten, men icke. Jan Björklund ger tvärtom nästan uttryck
              för stolthet över vad han åstadkommer när lärartätheten nu återigen
              börjar minska.
            </seg>
            <seg n="66d743d1">
              Vi vet alla hur det var. Efter den borgerliga regeringens moras
              i början av 90-talet var vi tvungna att sanera ekonomin. Vi tog
              ansvar för Sveriges ekonomi. Vi lyckades vända ekonomin och lämnade
              över ett stort överskott. Parallellt med detta ökade lärartätheten
              varje år som jag var skolminister.
            </seg>
            <seg n="3f46cfdf">
              Det gjorde den under en fem- till sexårsperiod. Men nu minskar
              den igen. Den minskar av det enkla skälet att ni har valt att
              prioritera på ett annat sätt. Visst har vi en finanskris, men
              det går inte att förneka att ni parallellt med detta har sänkt
              skatterna med ungefär 100 miljarder per år.
            </seg>
            <seg n="25d55c9b">
              Jag återkommer till min fråga: Hur länge tänker du acceptera
              att det är på det här viset? Du försöker skylla ifrån dig genom
              att säga att antalet var ännu lägre förut. Om man jämför med 1990-talet
              är det skyhögt mycket högre, men vi är ju knappt tillbaka på den
              nivå som rådde före den förra krisen, före den förra borgerliga
              regeringens ekonomiska moras. Nu är det på väg ned igen.
            </seg>
            <seg n="55a42d8a">
              Vilka åtgärder avser du att vidta? Kommer du att freda skolan
              när den stora skattesänkarvalsen ska dras i gång inför det kommande
              valet? Det är mina två frågor. Svara på dem, Jan Björklund!
            </seg>
          </u>
          <note type="speaker" n="0d412975">
            Anf. 21 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-324aecc94e611ff6-11" n="90df3a38">
            <seg n="c2abd568">
              Herr talman! Det blir ändå till sist bra tjafsigt att stå och
              slänga statistik på varandra, men Baylan undviker ju hela tiden
              det faktum att lärartätheten i svensk skola är högre i dag än
              den var när Baylan var skolminister. Trots att vi har lågkonjunktur,
              trots att vi har finanskris, trots att vi har gjort dessa kriminella
              skattesänkningar, som Baylan beskyller oss för, är lärartätheten
              högre i dag än när Baylan var skolminister, därför att vi klarar
              att värna skolan.
            </seg>
            <seg n="42599cc3">
              Vi tänker inte höja några skatter. Det är Baylan som tänker göra
              det. Om det hade varit så att de höjda skatterna hade gått till
              skolan hade jag haft förståelse, men Baylan har blivit överkörd
              av alla sina kompisar i LO. Alla era skattehöjningar ska gå till
              ökade bidrag. Du måste vara felinformerad, Ibrahim Baylan. De
              skattehöjningar ni gör ska inte gå till skolan. De ska gå till
              bidrag för att folk inte ska arbeta. Det är det ni ska använda
              skattepengarna till.
            </seg>
            <seg n="c1e9978b">
              Vi har skjutit till 38 miljarder till de svenska kommunerna under
              de år krisen har varat. Därför har man lyckats hålla lärartätheten
              på en hög nivå. Jag tar det en sista gång, herr talman, eftersom
              hela interpellationen byggde på att det nu är kris och katastrof
              i svensk skola: Lärartätheten i svensk skola är högre i dag än
              den var under något år som Ibrahim Baylan var skolminister.
            </seg>
          </u>
          <note n="d261ab9a">
            Överläggningen var härmed avslutad.
          </note>
          <note n="dcb6ea7a">
            7 § Svar på interpellationerna 2009/10:397, 402 och 468 om skattesystemet
            och rättvisa skatter
          </note>
          <note type="speaker" n="7a2cdf8b">
            Anf. 22 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-12" n="37c46319">
            <seg n="71541a82">
              Herr talman! Jasenko Omanovic, Per Svedberg och Lars Johansson
              har interpellerat i frågor som är ställda mot bakgrund av att
              jobbskatteavdraget endast omfattar arbetsinkomster. Per Svedberg
              har dessutom frågat på vilket annat sätt, än genom skattesänkningar,
              jag avser att stärka pensionärernas ekonomi. Lars Johansson har
              också frågat om jag avser att fortsätta den skattepolitik som
              bedrivits under mandatperioden. Jag väljer att ge ett gemensamt
              svar på dessa interpellationer.
            </seg>
            <seg n="4256ec41">
              Till att börja med vill jag poängtera vikten av att ha starka
              offentliga finanser. Sverige är ett av få länder där statsskuldens
              andel av bnp sjunker detta trots att vi har gått igenom den kanske
              värsta finansiella krisen någonsin. Samtidigt har vi kunnat sänka
              skatterna för vanliga låg- och medelinkomsttagare med över 1 000
              kronor i månaden.
            </seg>
            <seg n="9b922570">
              Det avgörande för bland andra pensionärers och föräldraledigas
              ekonomiska situation är att Sverige har en stark ekonomi. Då krävs
              en politik som är inriktad på att få fler i arbete. Ett betydelsefullt
              medel i denna politik utgör jobbskatteavdraget som ges till personer
              med arbetsinkomster. Fler människor i arbete är en förutsättning
              för fortsatt sunda offentliga finanser och en stark svensk ekonomi
              med en välfärd som håller hög kvalitet. Mot denna bakgrund är
              det inte aktuellt att förändra jobbskatteavdraget till att omfatta
              andra inkomster än arbetsinkomster, och jag kommer även i framtiden
              att vara beredd att säkerställa att skattepolitiken på bästa möjliga
              sätt främjar en ökad sysselsättning. På så sätt uppnås förutsättningar
              för välfärdsreformer för andra grupper.
            </seg>
            <seg n="df22292a">
              En sådan grupp är pensionärerna, som redan i två steg fått sänkt
              skatt genom det så kallade förhöjda grundavdraget för pensionärer.
              Skattesänkningen innebär en förbättrad ekonomisk situation för
              främst pensionärer med låga inkomster. Regeringen har också i
              2010 års ekonomiska vårproposition aviserat ett tredje steg i
              skattesänkningen för pensionärer.
            </seg>
            <seg n="200004cb">
              Sverige ska vara ett bra och tryggt land att åldras i. Därför
              vill jag framhålla att pensionärerna är en prioriterad grupp i
              regeringens fortsatta arbete.
            </seg>
          </u>
          <note type="speaker" n="449251a3">
            Anf. 23 JASENKO OMANOVIC (s):
          </note>
          <u who="unknown" xml:id="i-324aecc94e611ff6-13" n="37c46319">
            <seg n="48e96d38">
              Herr talman! Tack för svaret, ministern!
            </seg>
            <seg n="e825f1b7">
              Sverige kan faktiskt vara jättestolt över den föräldraförsäkring
              vi har. Det är väldigt få länder ute i världen som kan mäta sig
              med Sverige i det avseendet. Vi har haft möjlighet att ha en så
              bra föräldraförsäkring genom att förvärvsgraden är hög när det
              gäller både kvinnor och män.
            </seg>
            <seg n="230ab680">
              Men i dag beskattas föräldralediga hårdare när de är hemma med
              sina barn än om de skulle finnas på sina jobb. I dag är situationen
              på svensk arbetsmarknad sådan att kvinnor måste jobba sex dagar
              i veckan för att få ungefär samma lön som männen får när de jobbar
              som vanligt, alltså fem dagar i veckan. Föräldralediga är ju till
              80 procent kvinnor. Jag tror, herr talman, att man inte behöver
              vara nationalekonom för att logiskt kunna räkna ut och konstatera
              att det är kvinnorna som drabbas av en sådan politik i första
              hand småbarnsmammor som är föräldralediga ofta.
            </seg>
            <seg n="dac03c63">
              Statsminister Reinfeldt stod här i talarstolen för någon vecka
              sedan och målade upp en bild av sig själv som en kämpe för kvinnor.
              Jag kan ju säga, herr talman, att trots att jag har bott 17 år
              här i Sverige kan jag fortfarande ha lite problem med prepositionerna.
              I det här fallet har jag verkligen problem, att kämpa för kvinnorna.
              Den prepositionen passar inte in i den politik som man för. Den
              passar inte. Den är fel, tycker jag, för kvinnorna bestraffas
              faktiskt med en sådan politik.
            </seg>
            <seg n="dc8d68bf">
              Som jag nämnde har de ungefär 25 procent lägre förvärvsinkomst
              än män. Det är fortfarande så att 80 procent tar föräldraledighet.
              Då är frågan: Varför ska nyföderskor betala mer skatt när de föder
              sina barn än de gör när de är på sina arbeten?
            </seg>
            <seg n="b5a22265">
              Frågan är också om det här är en medveten politik eller om det
              bara var en miss på Finansdepartementet. Det skulle jag jättegärna
              vilja höra av ministern. Man kan inte säga att det inte drabbar
              kvinnor. Om en kvinna i sjunde månaden får lite problem med graviditeten
              och inte kan jobba utan måste vara hemma kan hon inte säga till
              sin man: Nu får du vara gravid de sista två månaderna. Det är
              hon som måste gå hemma. Det är hon som måste betala mer i skatt
              än mannen gör.
            </seg>
            <seg n="9d324d8f">
              Jag undrar om det här var en miss eller en medveten politik.
            </seg>
          </u>
          <note type="speaker" n="aba03beb">
            Anf. 24 PER SVEDBERG (s):
          </note>
          <u who="per_svedberg_c84256" xml:id="i-882c3ac79b81c2d5-0" n="08d2db44">
            <seg n="a6e11065">
              Herr talman! Tack för svaret, herr finansminister!
            </seg>
            <seg n="1ed5b2f0">
              Jag antar att du börjar bli lite less på frågan om pensionernas
              betydelse och roll. Jag tänker fortsätta att fundera lite, för
              finansministern kanske har noterat att det är valrörelse, och
              jag har varit ute med några partikolleger till finansministern
              och diskuterat pensionernas roll och pensionärernas situation.
            </seg>
            <seg n="44907df8">
              Ganska entydigt har många av alliansföreträdarna sagt att man
              är på väg att utjämna situationen mellan dem som jobbar och pensionärerna.
              Det blir lite intressant med tanke på att både statsministern
              och finansministern har stått i talarstolen och berättat att det
              ska och måste vara skillnad.
            </seg>
            <seg n="9cfdd689">
              Då måste vi fundera lite. Om vi nu pratar om pensionerna, det
              vill säga att vi har tjänat in dem under vår livstid, beskattat
              och avstått lön till förmån för pension, borde de väl i rimlighetens
              namn när man har kommit till pensionsåldern beskattas lika som
              lön?
            </seg>
            <seg n="52a9d7cc">
              Sedan är det frågan om synen. Tycker finansministern och regeringen
              att pensionen är likställd med bidrag? Då blir jag lite förundrad
              och förvånad. Nu i brinnande valrörelse måste man vara tydlig
              med vad man pratar om. Jag har lyssnat på många interpellationsdebatter
              om olika ting, och man pratar mycket om bidrag, Bidragssverige,
              att vi som rödgrönt alternativ företräder en bidragslinje. Det
              stör mig mycket. Därför är alla pensionärer värda att få reda
              på om pensionen är ett bidrag eller en uppskjuten lön som man
              har sparat till alldeles själv.
            </seg>
            <seg n="aca159d7">
              Då kommer vi till nästa knytpunkt, nämligen varför pensionärerna
              ska särbehandlas. Den ena gruppen, den som du själv tog upp i
              ditt svar, är de med de lägsta pensionerna. De ska kompenseras
              och har kompenserats. Men alla som har pension borde väl ändå
              lyda under samma krav och förmåner?
            </seg>
            <seg n="f6524ba4">
              På totalen blir det en förvirrande diskussion. Därav min andra
              fråga i interpellationen; hur ska man kompensera detta? Då svarade
              du att man i ett tredje steg kommer att göra skatteförändringar
              och införa vissa lättnader. För vilka, och hur mycket? Hur kommer
              det att se ut? Pensionärerna måste få svar på detta före valet
              i september.
            </seg>
            <seg n="e9c4da80">
              Betraktar finansministern pensionerna som ett bidrag? Hur ser
              finansministern på pensioner i en helhet?
            </seg>
          </u>
          <note type="speaker" n="6f4405af">
            Anf. 25 LARS JOHANSSON (s):
          </note>
          <u who="lars_johansson_1a1a7d" xml:id="i-13fa1b0c81843725-0" n="d4fe9d02">
            <seg n="6cc499ef">
              Herr talman! Tack för svaret, finansministern, även om det inte
              ger någon vägledning om hur regeringen ser på de ökade ekonomiska
              klyftorna i Sverige i dag. I min interpellation ställde jag frågan
              vad regeringen är beredd att göra för att minska de ekonomiska
              klyftorna. Eftersom finansministern i sitt svar inte har tagit
              upp frågorna kan jag ge honom ytterligare några uppgifter som
              gör detta ännu mer konkret.
            </seg>
            <seg n="85313e40">
              Statistiska centralbyrån har årligen redovisat hur de ekonomiska
              klyftorna utvecklas i Sverige. Man har inte sedan man började
              den redovisningen sett så stora ekonomiska klyftor som finns i
              dag. Barnfattigdomen har ökat enligt riksdagens utredningstjänst.
              Den kommer att öka ytterligare under åren 20072012 med ungefär
              50 procent i Sverige. Det är siffror som talar för att man måste
              vidta åtgärder för att minska de ekonomiska klyftorna i samhället,
              om man har det på sin agenda vilket vi socialdemokrater har.
            </seg>
            <seg n="480f34f2">
              Vi kan då samtidigt notera att regeringens politik har gått den
              andra vägen. Ni har medvetet tydligt riktat in er på att ge skattesänkningar
              till de människor som har de högsta inkomsterna i landet. Det
              har lett till att många av dem har fått en stor andel av de skattesänkningar
              som regeringen har presenterat och genomfört.
            </seg>
            <seg n="acd52c0c">
              Samtidigt har vid sidan om denna barnfattigdom en stor grupp
              ungdomar hamnat i ett besvärligt läge. Vi kan nu se i kommunerna
              hur socialbidragskostnaderna ökar drastiskt. Enligt regeringens
              egen plan räknar man med att socialbidragskostnaderna i kommunerna
              inom en femårsperiod kommer att öka med 5 miljarder. Under 2009
              var 422 000 socialbidragstagare under kortare eller längre tid.
              Av dem var ungefär 40 procent ungdomar en stor andel. En stor
              andel av ungdomarna har inte egen a-kassa. 80 procent har inte
              egen a-kassa. De är alltså beroende av socialbidrag för sin försörjning.
            </seg>
            <seg n="507c22f7">
              Det är de samlade effekterna av politiken som är intressanta,
              parallellt med att vi har en hög arbetslöshet inte minst en hög
              långtidsarbetslöshet. Siffrorna är uppe i ungefär 160 000 i dag.
            </seg>
            <seg n="efda4cda">
              Då måste åtgärder vidtas för att komma till rätta med den politiken.
              Man måste komma med nya förslag som lyfter dessa människor in
              i arbetslivet på ett mer konkret och tydligt sätt. Det är den
              väg man måste gå om man ska minska de ekonomiska klyftorna. Människor
              måste få jobb och därmed egen inkomst och egen försörjningsmöjlighet.
              Samtidigt ökas inkomsterna till samhället och därmed blir det
              ökade inkomster för stat och kommun. Då går det att upprätthålla
              en bättre välfärd. Även där kan vi se drastiska försämringar,
              trots färre anställda i kommuner och landsting. Trots att det
              finns fler äldre i Sverige har antalet anställda minskat med ungefär
              25 000. På område efter område kan vi se att välfärden har fått
              skarpa konturer och därmed skapat svårigheter för många människor
              att upprätthålla en hygglig levnadsnivå.
            </seg>
          </u>
          <note type="speaker" n="fabef574">
            Anf. 26 ROGER TIEFENSEE (c):
          </note>
          <u who="roger_tiefensee_5248fd" xml:id="i-4a86dfdedcd009c8-0" n="bb009746">
            <seg n="c7e06e7b">
              Herr talman! Jag vill tacka interpellanterna för att de har lyft
              upp dessa viktiga frågor om skattesystemet i sina interpellationer.
            </seg>
            <seg n="adf2fe02">
              Det är viktigt att debattera hur vi ser på skattesystemet. Alliansregeringen
              har sänkt skatten för alla som jobbar. Det har inneburit ungefär
              ytterligare en månadslön per år. Det är betydelsefullt för inte
              minst många låg- och medelinkomsttagare som tidigare hade svårt
              att få lönen att räcka till i slutet av månaden. Det är betydelsefullt
              med en månadslön ytterligare per år kvar i plånboken.
            </seg>
            <seg n="56e2a470">
              Vi har också sänkt skatten för pensionärer i två steg och aviserat
              ytterligare ett steg till kommande årsskifte. I diskussionen i
              kammaren har Socialdemokraterna kritiserat varje steg i jobbskatteavdraget,
              men de har sedan accepterat varje steg sex månader senare.
            </seg>
            <seg n="93955d16">
              I retoriken i både interpellationer och kammardebatter förs fram
              att man vill ha lika beskattning. Det gäller framför allt beskattning
              av pensioner och lön, men i Jasenko Omanovics interpellation gäller
              det också beskattning av föräldrapenning. I retoriken är det stora
              ord, men i praktiken lägger man inte fram förslag som tar några
              avgörande steg i den riktningen.
            </seg>
            <seg n="20e1bea5">
              I De rödgrönas budgetalternativ skalar man ned jobbskatteavdraget
              och ersätter det med en skattereduktion på a-kasseavgiften. På
              så sätt minskar man skillnaden i beskattningen. Men det gör ingen
              pensionär lyckligare. Den rundturen, nedskalning av jobbskatteavdraget
              och en skattereduktion för a-kasseavgiften, ger inte en krona
              mer till en pensionär.
            </seg>
            <seg n="334df32f">
              Är det så ni vill åstadkomma lika beskattning, det vill säga
              genom att höja skatten för löntagare? Det innebär detta. Tre miljoner
              löntagare får inte en lika stor skattereduktion på a-kasseavgiften
              som ett borttagande av jobbskatteavdraget. Tre miljoner löntagare
              får de facto höjd skatt med De rödgrönas förslag. Det är ett viktigt
              besked till landets löntagare och till landets pensionärer. Är
              det så skillnaden i beskattning mellan löntagare och pensionärer
              ska åstadkommas?
            </seg>
            <seg n="d236c2f9">
              Pensionärerna tror att de ska få lägre skatt med en socialdemokratisk
              regering. Men de enda partier historiskt i denna kammare som har
              sänkt skatten för pensionärer är allianspartierna. Sedan har man,
              kopplat till grön skatteväxling och så, ändrat på grundavdraget.
              Men de enda partier i denna kammare som har haft riktade skattesänkningar
              till pensionärerna är allianspartier.
            </seg>
            <seg n="dc5b5987">
              I höstens val är det nog viktigt att titta tillbaka: Vad är erfarenheten?
              Jo, alliansregeringen har sänkt skatten för pensionärer. Vi har
              för avsikt att sänka den ytterligare ett steg 2011, och jag ser
              att vi kommer att ta ytterligare steg nästa mandatperiod om det
              finns ekonomiskt utrymme. Det är ett viktigt besked till landets
              pensionärer och landets löntagare.
            </seg>
          </u>
          <note type="speaker" n="c6c4d5d1">
            Anf. 27 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-14" n="37c46319">
            <seg n="cf269748">
              Herr talman! Det är en viktig debatt vi för här i dag om olika
              grupper. Det är självklart att pensionärerna utgör en av de mest
              prioriterade grupperna i det svenska samhället. Vi har alla en
              tacksamhetsskuld till dagens pensionärer, som genom hårt arbete
              har byggt upp vårt samhälle och den goda välfärd vi alla har.
              Det är inte mer än någon generation sedan de flesta i Sverige
              växte upp under väldigt tuffa och knappa förhållanden. Den tillvaron
              har vi inte längre, och det har vi mycket att tacka våra pensionärer
              för.
            </seg>
            <seg n="02bc9847">
              Det är därför det har varit så prioriterat för oss i Sverige
              att ha ett bra och tryggt pensionssystem, som vi just har. För
              pensionärer i dag kan man säga att vi har en utbyggd välfärd,
              där vi kan skapa trygghet för människor genom pensionssystem,
              olika tillägg och det faktum att vi har en väl fungerande äldreomsorg.
              Vi kan prata om att vi behöver förbättra tryggheten för de äldre
              det är naturligtvis prioriterat. Det finns luckor i äldreomsorgen
              som jag vet att Maria Larsson fäster stor vikt vid att vi ska
              förbättra och bygga bort för att öka tryggheten.
            </seg>
            <seg n="4f264fca">
              Det är samma sak när det gäller föräldraförsäkringen. Sverige
              har ett av de mest väl utbyggda välfärdssystemen. Det är Sverige,
              Danmark, Finland och ett antal andra länder som har den typ av
              utbyggda välfärdssystem som vi har. Föräldraförsäkringen har varit
              avgörande för jämställdheten och för att vi ska ha kvinnor i arbete.
            </seg>
            <seg n="825f62b4">
              Det här är självklara utgångspunkter för alliansregeringen. Vi
              har en utgångspunkt i att bygga välfärd för alla medborgare, pensionärer
              och andra grupper. Detta är dock byggt på arbete det är kärnan
              i vår politiska ideologi. Vi skapar sammanhållning och jämställdhet
              i samhället, byggt på en arbetslinje. Det är med den utgångspunkten
              vi har utformat vår sysselsättningspolitik. Det är det som har
              lagt grunden för att vi har valt att genomföra ett jobbskatteavdrag,
              att vi har förändrat socialförsäkringarna, att vi har gjort det
              billigare, enklare och mer lönsamt att anställa så att fler människor
              kommer i jobb. Vi har med gemensamma krafter försökt ta Sverige
              ur en mycket allvarlig internationell kris och samtidigt vårdat
              sysselsättningen.
            </seg>
            <seg n="ee0e54e9">
              Nu är beskeden från De rödgröna och från Socialdemokraterna att
              man föreslår väldigt tunga skattehöjningar. Pensionärer och föräldralediga
              kommer att drabbas väldigt hårt av de skattehöjningarna, kanske
              hårdare än många andra grupper. När man lägger ut höjda arbetsgivaravgifter
              på unga vältras det över i lägre sysselsättning eller höjda priser.
              Det som tas i höjda priser urholkar pensionerna. När man höjer
              bensinskatten och lägger på ökad energibeskattning vältras det
              över på priserna, och då stiger kostnaderna för pensionärerna.
              Kilometerskatten med sin drakoniska utformning kommer naturligtvis
              också att slå hårt mot pensionärer och föräldralediga, mot dem
              som inte har möjligheter att kompensera sig genom att lönerna
              kan stiga eller att man har kompensationskrav i nästa avtalsrörelse.
            </seg>
            <seg n="dbfc143f">
              Vi vet att rättvisa skatter måste bygga på att de har en rimlig
              grund. Skatter som drabbar dem som inte kan kompensera sig blir
              orättvisa. Det är därför inflationsdrivande och kostnadsdrivande
              skatter nästan alltid landar tyngst på dem som har minst.
            </seg>
            <seg n="fb88ea7d">
              Det är så det rödgröna alternativet ser ut, med de väldigt stora
              skattehöjningarna. Omsorgen om pensionärer och föräldralediga
              borde börja med att man drar tillbaka den väldigt höga skattebelastning
              man lägger på just de grupper som inte kan kompensera sig.
            </seg>
            <seg n="d1ab9139">
              Vår utgångspunkt är naturligtvis arbetslinjen och att vi tror
              på jämställdhet. Vi tror att vi bygger ett bra samhälle som präglas
              av många människor i arbete och en hög grad av välfärd och att
              vi producerar välfärd i detta land genom att arbeta, och därför
              är arbetslinjen hörnstenen.
            </seg>
          </u>
          <note type="speaker" n="4d28915f">
            Anf. 28 JASENKO OMANOVIC (s):
          </note>
          <u who="unknown" xml:id="i-324aecc94e611ff6-15" n="37c46319">
            <seg n="ec774be9">
              Herr talman! Ministern frågar vad som är beskedet från De rödgröna.
              Ja, beskedet är att vi har en annan människosyn.
            </seg>
            <seg n="2ba3b2c2">
              Vi tycker att föräldralediga inte är bidragstagare. De ska ha
              samma rätt som de har när de finns på sina arbetsplatser. Det
              ska inte vara ett straff att skaffa barn och vara föräldraledig.
              Det ska inte vara ett straff i form av att man betalar mer skatt.
            </seg>
            <seg n="cd218c3a">
              Vi tycker att det är orättvist, särskilt när ministern nu tar
              upp jämställdheten. Om jag har problem med prepositionerna tror
              jag att ministern har problem att förstå vad syftet med jämställdheten
              är.
            </seg>
            <seg n="5f490804">
              Din politik motverkar jämställdheten fullt ut. Det är ju den
              beskattning av kvinnor som du gör i detta fall som motverkar jämställdheten.
              Det är det vårdnadsbidrag som du har infört som motverkar jämställdheten.
              Det är sättet att se på människor, bland annat på sjuka. Två tredjedelar
              av dem som är utförsäkrade från sjukförsäkringen är kvinnor.
            </seg>
            <seg n="8177a96e">
              Då är frågan, Anders Borg: Vad är jämställdhet för dig? Vad är
              jämställdhet för dig när du vet att så många som utförsäkras är
              kvinnor? Du tog själv upp det. En hel del av dem tvingas att leva
              på de inkomster som deras män eller sambor har. Då är frågan:
              Är det detta som är jämställdhet? Är det Sverige 1950? Det kanske
              det är.
            </seg>
            <seg n="bb4c4b68">
              Den fråga som jag inte har fått svar på, herr talman, är: Var
              det någon miss med det här, eller är det medveten politik? Om
              det var medveten politik vet vi hur finansminister Anders Borg
              ser på föräldralediga. Är det medvetet att en kvinna som inte
              kan jobba tills hon föder barn och måste ta föräldraledigt innan
              hon föder barnet därmed får betala mer i skatt? Är det medvetet,
              eller var det bara en miss? Det skulle vara intressant att höra.
            </seg>
            <seg n="6c602565">
              Det är ju så mycket fel i det här. De flesta män tjänar i snitt
              75 procent mer än vad kvinnor gör på den svenska arbetsmarknaden,
              och då är frågan: Vem tar föräldraledigheten om man förlorar och
              får betala mer skatt på den inkomst som man får genom föräldrapenningen?
              Vem tar det? Jo, det är den som har mindre inkomst. Och vem har
              mindre inkomst? Jo, det är kvinnorna.
            </seg>
            <seg n="6394611b">
              Slutsatsen är att det är kvinnorna som drabbas. Ni kämpar inte
              för utan mot kvinnor.
            </seg>
          </u>
          <note type="speaker" n="20fd3eae">
            Anf. 29 PER SVEDBERG (s):
          </note>
          <u who="per_svedberg_c84256" xml:id="i-882c3ac79b81c2d5-1" n="08d2db44">
            <seg n="248713ea">
              Herr talman! Ja, Anders Borg, du undvek precis varenda fråga
              jag hade. Det är väl i och för sig ganska bra. Å andra sidan inledde
              du väldigt vackert när du beskrev pensionärerna och deras betydelse
              för vårt välstånd och alltihop. Det var fint.
            </seg>
            <seg n="e7c69374">
              Men sedan brister du i retoriken. Om det var så betydelsefullt
              som du beskrev borde det vara ganska enkelt: Då borde du beskatta
              pensioner lika som lön.
            </seg>
            <seg n="8962a3fa">
              I går ringde en herre till mig han ringer ganska ofta, och jag
              måste erkänna att han är partivän. När han fick veta att jag skulle
              debattera med dig sade han: Du kan väl beskriva för herr Borg
              hur det kan kännas att inte ha valfriheten att stötta sina barn.
              Jag undrade: Hur menar du nu? Jo, sade han, om min pension skulle
              beskattas likadant som lönen för en som jobbar skulle jag faktiskt
              kunna stötta mina barn och barnbarn på ett annat sätt. Nu funkar
              ju inte det.
            </seg>
            <seg n="1b2568e8">
              Detta var en ny dimension för mig. Plötsligt slog det mig att
              det skulle kunna vara en valfrihetsreform om Borg sade att pensionen
              ska beskattas likadant som lön. Det hade varit intressant.
            </seg>
            <seg n="66e193d1">
              Jag vill återkomma till de debatter jag haft med olika alliansmänniskor.
              Där har man hävdat att detta kommer att utjämnas. På vilket sätt?
              Nu kom Roger Tiefensee upp i debatten och stöttade finansministern
              i den här frågan. Men det är så enkelt: Det hela måste utjämnas,
              så att det beskattas lika.
            </seg>
            <seg n="e8ba4959">
              Sedan kan man klämma i med en massa annan retorik som svävar
              kring detta och få det att framstå som att det är rena rama Ebberöds
              bank i vår motion. Det är det ju inte. Den är finansierad till
              vartenda öre. Det vet du lika väl som jag. Det som är skillnaden
              är att vår budgetmotion pekar på ett rättvist system, ett system
              som bygger på rättvisa. Jag tror att landets pensionärer faktiskt
              efterfrågar det.
            </seg>
            <seg n="31a2c340">
              När kommer vi att landa, så att det blir rättvist? Varför ska
              pensionärer behandlas annorlunda? Jag återkommer med en fråga
              som jag ställde nyss. Jag kanske kan få svar på den i nästa inlägg:
              Ser finansministern pensionen som ett bidrag?
            </seg>
            <seg n="73a23c5a">
              Om vi har samma syn på att pensionen är intjänad lön som man
              har avstått borde det vara ganska enkelt att ta ställning i frågan.
              Då kan jag hålla med om att det du sade i ditt inledande svar
              stämmer, för då ska de äldre hedras de som har byggt landet för
              oss. Precis som du skriver i interpellationssvaret bor vi i ett
              underbart land som är ett möjligheternas land, och det ska det
              vara för alla, även för pensionärer. Jag skulle vilja ha lite
              mer konkreta svar på mina frågor, tack!
            </seg>
          </u>
          <note type="speaker" n="7adbdcc9">
            Anf. 30 LARS JOHANSSON (s):
          </note>
          <u who="lars_johansson_1a1a7d" xml:id="i-13fa1b0c81843725-1" n="d4fe9d02">
            <seg n="26c6e1e4">
              Herr talman! Detta med pensionärerna är en intressant diskussion.
              Det finns ju också en uppgörelse om hur pensionerna i Sverige
              ska utvecklas. I den uppgörelsen, som är blocköverskridande, står
              det faktiskt att det ska vara möjligt att pension och lön ska
              beskattas lika. Ändå anser regeringen att det inte är möjligt.
              Det är ganska märkligt. Av 18 länder i Europa som PRO har jämfört
              är det bara i Sverige som man betalar mer i skatt som pensionär
              än som löntagare. Det är klart att denna skatteklyfta är orättvis,
              och man förstår att man i pensionärskollektivet är upprörd över
              denna stora skillnad.
            </seg>
            <seg n="2c631a59">
              Vi har visst, Roger Tiefensee, sänkt skatten för pensionärer
              genom grundavdraget. Det gjorde vi när vi redde upp efter den
              förra borgerliga regeringen i den kris som då var. Då sänkte vi
              skatten för pensionärer genom ett särskilt grundavdrag.
            </seg>
            <seg n="a5311d2c">
              Nu har Borg inte svaret på frågorna i min interpellation utan
              mer koncentrerat sig på frågorna i de andra interpellationerna,
              men jag kan fylla på med att tala om de ökade klyftorna som vi
              har fått till följd av den förda politiken. Från socialdemokratisk
              sida är vi noga med att finansiera de reformer som vi föreslår.
              Därför är vi inte rädda för att säga att om man ska göra förbättringar
              i samhället och öka välfärden måste man finansiera det med skatter
              och avgifter. Det är vi tydliga med.
            </seg>
            <seg n="ccb79ed5">
              Vi lämnade efter oss ett överskott på ungefär 70 miljarder. Så
              är det ju inte längre. Nu är det underskott, och ni har använt
              pengarna för att sänka skatterna. Vi lämnade också efter oss en
              pågående högkonjunktur som också ökade sysselsättningen vid tillfället.
              Detta kan vi lägga därhän. Det är ju faktiskt utvecklingen.
            </seg>
            <seg n="9dd5ebb3">
              Men det som samtidigt har hänt är att klyftorna har ökat. Vi
              har fått en situation där till exempel a-kassan enligt TCO:s beräkningar
              är bland de sämsta i Europa. Vi har nu gått från femte plats till
              21:a plats bland OECD-länderna. Det kan väl ändå inte vara en
              bra utveckling för Sverige som välfärdsland?
            </seg>
            <seg n="3565f59b">
              Den svenska modellen bygger på att man ska kunna leva på sin
              a-kassa och inte behöva komplettera den med socialbidrag, som
              väldigt många människor blev tvungna att göra under den ekonomiska
              kris som drabbade inte minst fordonsindustrin. Jag har många arbetskamrater
              i Västsverige som drabbades av den arbetslösheten och därför tvingades
              att reducera sin standard, sälja sin bil, byta bostad och söka
              kompletterande socialbidrag för att a-kassan inte har varit till
              fyllest. Ni har inte rättat till detta, som ni hade kunnat göra
              i stället för att sänka skatterna.
            </seg>
          </u>
          <note type="speaker" n="5408eb1c">
            Anf. 31 ROGER TIEFENSEE (c):
          </note>
          <u who="roger_tiefensee_5248fd" xml:id="i-4a86dfdedcd009c8-1" n="bb009746">
            <seg n="e456d35d">
              Herr talman! På Lars Johansson och andra företrädare för Socialdemokraterna
              låter det som att landets pensionärer kan vänta sig stora skattesänkningar
              med en socialdemokratiskt ledd regering. Men det är fel. De stora
              skattesänkningar för pensionärer som föreslås, föreslås av alliansregeringen.
              Vänsteroppositionen har en ytterligare justering på marginalen.
            </seg>
            <seg n="e6e2c240">
              Dessutom drabbas pensionärer av andra skattehöjningar. Anders
              Borg redovisade det tidigare i replikskiftet. Det handlar om arbetsgivaravgiftshöjningar
              både för unga och för gamla, om kilometerskatt som kommer att
              leda till prisökningar på till exempel livsmedel och om bensinskattehöjning
              som inte kompenseras för pensionärer den kompenseras för arbetsresor
              men inte för andra resor. Och beskeden är bara givna till 2012.
              Vad händer därefter? Det är den stora frågan som det kan vara
              viktigt att få besvarad i en sådan här debatt och inför valrörelsen.
              Ja, inte är det skattesänkningar som ligger i vänsterpartiernas
              kort.
            </seg>
            <seg n="eda17a4f">
              Lars Johansson talade så sent som i onsdags i en debatt här om
              att en socialdemokratisk regering erfarenhetsmässigt siktar på
              att komma tillbaka till ett skattetryck på 48 procent. Då talar
              vi om skattehöjningar med 60 miljarder utifrån den nivå på 46
              procent som vi ligger på nu. Redovisat till 2012 är 18 miljarder.
              Då är frågan: Vilka övriga skatter är det som ska höjas?
            </seg>
            <seg n="28611656">
              Pensionärer har fått sänkt skatt med alliansregeringen och kommer
              med alliansregeringen att få ytterligare sänkt skatt vid årsskiftet,
              men man går en mycket osäker framtid till mötes med de rödgröna,
              både som pensionär och som löntagare. Man vet inte vad som händer
              efter 2012. Vilka ytterligare skattehöjningar är det som ska göras
              för att man ska komma tillbaka till den erfarenhetsmässiga nivå
              som en socialdemokratisk regering vill ligga på ett skattetryck
              på 48 procent?
            </seg>
          </u>
          <note type="speaker" n="e10182b1">
            Anf. 32 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-16" n="37c46319">
            <seg n="ce212103">
              Herr talman! Jag kan bara hälsa Lars Johanssons syn på pensionssystemet
              välkommen. Det är bra att vi har en bred, blocköverskridande överenskommelse
              om pensionssystemet. Det är en trygghet för Sveriges pensionärer
              att Socialdemokraterna och de borgerliga gemensamt agerar på ett
              ansvarsfullt sätt i de frågorna. Detta är naturligtvis bara ett
              av många exempel där Socialdemokraterna agerar som ett ansvarsfullt
              parti som vill bygga bra välfärdssystem för människor.
            </seg>
            <seg n="8fe7a127">
              Men låt oss också debattera det som vi inte är överens om! Jasenko
              Omanovic nämner här att vi skulle ha en annan människosyn. Och
              Per Svedberg driver tesen att det är rättvisa i det skatteförslag
              som Socialdemokraterna har lagt fram. Men låt oss då föra den
              tanken till sin botten! Vilka är det som får höjd skatt i det
              socialdemokratiska samhället? Jo, det är naturligtvis pensionärer,
              föräldralediga och andra som inte kan kompensera sig för stigande
              priser.
            </seg>
            <seg n="c7508287">
              Det var just därför som Gösta Rehn myntade uttrycket hata inflationen.
              Den enda pensionär som kommer undan de här skattehöjningarna är
              ju den som inte äger någon bil och som inte har något behov av
              transporter, den som aldrig äter några livsmedel som har körts
              med lastbilar eller med diesel eller med kilometerskattad framdrift.
              Det är alla de pensionärer som aldrig handlar i en butik där unga
              människor jobbar. Det är alla de pensionärer som lever i ett hem
              utan några energibehov eller uppvärmningskostnader. Alla de här
              skatterna som man lägger ut drabbar alltså pensionärerna. De drabbar
              alla med små marginaler.
            </seg>
            <seg n="3dde7bd6">
              Och de här pengarna används inte till att bygga ut kärnan i välfärden.
              De här pengarna läggs inte på äldreomsorg, barnomsorg eller skola,
              utan de läggs på att bygga ut arbetslöshetsförsäkringen och andra
              bidragssystem. Det är det som är skiljelinjen i svensk politik.
              Vi skulle kunna enas med Socialdemokraterna om satsningar på skola,
              äldreomsorg och sjukvård, om det var det som var frågeställningen.
            </seg>
            <seg n="c34c72c5">
              Frågeställningen är att man vill bygga en annan struktur. Det
              handlar om att bygga tillbaka bidragssystemen, att montera ned
              arbetslinjen och att finansiera det med breda stora skattehöjningar
              som kommer att slå mot alla människor med små marginaler. Det
              är därför Per Svedbergs analys om möjligheten att stötta barn
              och barnbarn blir så tydlig.
            </seg>
            <seg n="0583c640">
              De pensionärer som har betalat den höjda elkostnaden, de höjda
              bilkostnaderna, de höjda livsmedelspriserna och allt det som ska
              finansiera utbyggnaden av bidragssystemen kommer inte att ha några
              vidgade ekonomiska ramar. Det kanske kommer en kompensation så
              småningom till pensionärerna för alla de här skattehöjningarna,
              men det vet vi inte. Vad vi säkert vet är att priserna stiger
              och att konsumtionsmöjligheterna urholkas.
            </seg>
            <seg n="7f10aff0">
              Det är också väldigt troligt att de här pris- och skattehöjningarna
              kommer att drabba kvinnorna hårdare. Kvinnor jobbar oftare i branscher
              och sektorer där man inte har en möjlighet att vara löneledande.
              Man har inte en möjlighet att kompensera sig för stigande priser.
              Det är därför den här typen av skattehöjningspolitik är farlig
              för pensionärer och för kvinnor och för dem som får betala notan
              för bidragsutbyggnaden.
            </seg>
            <seg n="2c2f1de9">
              Vi har gjort mycket för att förbättra för pensionärerna under
              senare år. Det handlar naturligtvis om att vi har genomfört de
              här breda skattesänkningarna för pensionärerna. Det handlar om
              att vi har tagit bort eländet med fastighetsskatt, som nu uppenbarligen
              riskerar att komma tillbaka. Det handlar om en förbättring av
              bostadstillägg för att underlätta för de pensionärer som har det
              allra sämst.
            </seg>
            <seg n="9b3c51ba">
              Allt detta sammantaget bygger på en arbetslinje. Och vi kan konstatera
              att i dag ligger sysselsättningen för 2010, med KI:s prognos,
              75 000 högre än vad den gjorde 2006. Det är så vi vill bygga välfärden,
              en välfärd tryggt vilande på full sysselsättning.
            </seg>
          </u>
          <note type="speaker" n="a0fdefb9">
            Anf. 33 JASENKO OMANOVIC (s):
          </note>
          <u who="unknown" xml:id="i-324aecc94e611ff6-17" n="37c46319">
            <seg n="5492fba9">
              Herr talman! Ja, nu har vi hört finansministern säga att priserna
              kommer att öka. Att motverka det är det som finansministern har
              gjort. Man har sänkt skatten, så att den allra rikaste procenten
              av befolkningen har fått lika mycket som 25 procent av befolkningen,
              och det har lett till att vi inte har fått ökade priser bravo.
            </seg>
            <seg n="47baabf7">
              Vi kan gå till det som vi egentligen har debatterat här. Socialavgifter
              har vi berört lite grann, genom bland annat föräldraförsäkringen.
              Då är det intressant att konstatera att man har öst miljarder
              över företag. På McDonalds och på callcenter är ju inga arbetslösa.
              Var fjärde ungdom i det här landet, Anders Borg, är arbetslös.
              Det är där människosynen kommer in i bilden.
            </seg>
            <seg n="071a28ea">
              Vi kommer att rikta insatser till ungdomar. Det handlar om att
              få in ungdomar på arbetsmarknaden. En ung människa som är arbetslös
              ska få möjligheten att närma sig arbetsmarknaden. Det handlar
              inte om att företag som har det bra ställt, höll jag på att säga,
              ska få det ännu bättre bara för att Anders Borg ska vara snäll
              mot dem.
            </seg>
            <seg n="a51cbdac">
              Och vem betalar detta? Jo, det betalar de föräldralediga, ofta
              kvinnor. Det är till 80 procent kvinnor som får betala det, att
              stora företag får sänkta socialavgifter. Trots det får var fjärde
              ungdom stå utanför arbetsmarknaden i Anders Borgs Sverige.
            </seg>
          </u>
          <note type="speaker" n="814ccb5a">
            Anf. 34 PER SVEDBERG (s):
          </note>
          <u who="per_svedberg_c84256" xml:id="i-882c3ac79b81c2d5-2" n="08d2db44">
            <seg n="f3b96cf5">
              Herr talman! Ja, det är ett varv till. Det är lätt att ryckas
              med i retorikens virvlar. Så kan man väl säga. Finansministern
              är, må jag säga, rätt duktig på det här. Du har hela tiden konsekvent
              undvikit min frågeställning. Det blir väl inte tydligare än så.
              Det får väl bli det svar eller det besked som pensionärerna får,
              att pensionen är ett bidrag och ska hanteras därefter.
            </seg>
            <seg n="29a012c7">
              Det är tråkigt, tycker jag, för jag hade åtminstone förväntat
              mig att få ett annat, uttömmande, svar än den långa harang som
              finansministern nyss drog det gjorde han förresten också i omgången
              dessförinnan.
            </seg>
            <seg n="8399dfc5">
              När det gäller Centerpartiet och Roger, som förtjänstfullt, till
              finansministerns ära, klev upp och höll ett anförande som stöd,
              säger jag återigen: Ja, det är skillnad i synen. När du beskriver
              verkligheten och när du beskriver riket och landet och den utveckling
              vi har är det skillnad. Det är en skillnad på en rättvis syn på
              utveckling och på en som inte är det. Det är det för oss. För
              mig är det jättestor skillnad.
            </seg>
            <seg n="7b98e7c3">
              Jag måste faktiskt säga att jag tycker att Centerpartiet har
              klivit i väg ett antal ganska rejäla steg åt höger i synen på
              samhällsutvecklingen. Nu fastnar jag i fällan här och börjar replikera
              dig. Det var inte riktigt meningen.
            </seg>
            <seg n="13d4fce5">
              Anders Borg! Jag vill önska dig en trevlig sommar. Det här lär
              vara sista gången jag träffar dig. Jag hoppas verkligen att du
              i ditt slutanförande åtminstone kommer att beröra bidragsdelen.
            </seg>
          </u>
          <note type="speaker" n="cd1ef00c">
            Anf. 35 LARS JOHANSSON (s):
          </note>
          <u who="lars_johansson_1a1a7d" xml:id="i-13fa1b0c81843725-2" n="d4fe9d02">
            <seg n="77b2bb96">
              Herr talman! Först vänder jag mig till Roger Tiefensee. Jag sade
              i debatten: När ni påstår att det kommer en skattechock med en
              socialdemokratiskt ledd regering är det inte trovärdigt.
            </seg>
            <seg n="8921cd69">
              Jag jämför med den nuvarande skattekvoten. Den är 46,4 procent
              för närvarande. 2002 var den 48 procent. Jag har inte talat om
              var vi kommer att hamna. Det kan återigen vara ett klargörande
              från min sida, att det handlar om de här nivåerna, så någon skattechock
              väntar inte.
            </seg>
            <seg n="432d9053">
              Vi har gjort våra förslag ganska breda. Det handlar om att bredda
              skattebasen och då också finansiera våra reformer fullt ut. Det
              är vi alltid noga med att göra.
            </seg>
            <seg n="a7511989">
              Ni mörkar. Ni berättar inte. Centerpartiet har haft arbetsgrupper
              som har sagt att bensinskatten ska höjas med en krona, koldioxidskatten.
              Men det mörkar ni om nu.
            </seg>
            <seg n="29aceb5b">
              Vi har gjort en uppgörelse om att det för hela mandatperioden
              blir 49 öre, inte mer. Det har vi gjort en uppgörelse om, och
              det står vi för.
            </seg>
            <seg n="e0ae335a">
              Vi tycker att det är viktigt att använda skattepolitiken för
              att värna välfärden och utveckla välfärden, men det är också viktigt
              att använda den för viktiga infrastruktursatsningar.
            </seg>
            <seg n="8ac16cf0">
              Regeringen införde en särskild skatt på trafikförsäkringen på
              700 kronor. Det drabbar alla, även pensionärer. Det var ingenting
              som ni talade om inför valet 2006, utan det var något som ni bara
              införde. Var därför inte för stöddiga med att säga att ni hela
              tiden tänker på dem som inte direkt kan påverka sin inkomst genom
              höjda löner eller liknande! Det kommer väldigt tydligt saker från
              den borgerliga kanten som också fortsätter att öka de ekonomiska
              skillnaderna i landet.
            </seg>
            <seg n="df83f1b7">
              Jag beklagar att jag inte en enda gång har fått svar på den frågan
              från regeringen.
            </seg>
          </u>
          <note type="speaker" n="9c92420d">
            Anf. 36 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-18" n="37c46319">
            <seg n="762c7024">
              Herr talman! Den här diskussionen blir klargörande. Den politik
              Alliansen står för är tydlig. Vi har förbättrat för pensionärerna
              just för att det är en central och viktig grupp. Vi har gjort
              förbättringar varje år. Vi har förbättrat bostadstilläggen två
              gånger. Vi har minskat fastighetsskattebördan. Vi har gjort två
              breda lättnader för pensionärsskatten, och vi är på väg att göra
              ytterligare en.
            </seg>
            <seg n="4cd5b11a">
              Pensionärsgruppen är central och viktig för alla politiska partier
              men i alla synnerhet för oss i Allians för Sverige.
            </seg>
            <seg n="893d1716">
              Beskrivningen av vad som ska vara den rättvisa socialdemokratiska
              skattepolitiken är tyvärr haltande. Det beror på att det är svårt
              att försvara logiken. Man höjer bidragssystemen för att nedmontera
              arbetslinjen. Det finansieras genom breda skattehöjningar som
              indirekt slår mot alla pensionärer, alla dem som är beroende av
              föräldraledighet och alla löntagare.
            </seg>
            <seg n="4bf20ee5">
              Vi vet att det i en sådan politik blir de som har liten möjlighet
              att kompensera sig och minst marginaler som drabbas hårdast. Det
              är de som är beroende av sin bil. Det är de som handlar i affärer
              dit varorna körts i lastbilar och där unga arbetar. Det är alla
              de som bor i hus som kräver uppvärmning. Alla breda grupper som
              måste klara av att leva i Sverige får bära bördan av dessa skattehöjningar.
            </seg>
            <seg n="9e5320d8">
              Det är en politik som vi i Centerpartiet, Folkpartiet, Moderaterna
              och Kristdemokraterna avvisar.
            </seg>
            <seg n="7aeee329">
              För pensionärerna är vårt budskap tydligt. Vi vill bygga ut tryggheten.
              Det handlar om viktiga satsningar på äldreomsorg och trygghetsboenden.
              Det handlar om det vi har gjort i pensionssystemet med kompletterande
              system. Det handlar om fortsatta skattesänkningar. Det är viktigt
              för välfärden i Sverige och för oss alla.
            </seg>
            <seg n="f01e855e">
              Jag vill avslutningsvis tacka för debatten och tillönska dem
              av er som lämnar detta interpellationståg en riktigt god sommar.
              Jag hoppas att vi ses här för nya debatter under nästa mandatperiod.
            </seg>
          </u>
          <note n="d261ab9a">
            Överläggningen var härmed avslutad.
          </note>
          <note n="39781b5b">
            8 § Svar på interpellation 2009/10:419 om Tullverket
          </note>
          <note type="speaker" n="3eb9e2cd">
            Anf. 37 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-19" n="37c46319">
            <seg n="5c1b96ad">
              Herr talman! Britta Rådström har frågat mig om jag avser att
              utvärdera det svenska gränsskyddets effektivitet och hur pass
              effektivt beslagen av illegala varor är.
            </seg>
            <seg n="5736bfe4">
              Britta Rådström har också frågat mig om jag avser att kvalitetssäkra
              tullverksamheten mot bakgrund av de stora pensionsavgångar som
              skett och sker framöver och den allmänna minskning av personalen
              som skett.
            </seg>
            <seg n="353a5211">
              En utvärdering av det svenska gränsskyddets effektivitet är ingen
              enkel uppgift. Det ligger i sakens natur att en sådan utvärdering
              aldrig kan bli särskilt exakt. Inriktningen på Tullverkets verksamhet
              enligt instruktion och regleringsbrev ligger fast, och Tullverket
              uppfyller de mål som riksdag och regering bestämt. Tullverket
              bedriver verksamhet över hela landet med en tonvikt på södra Sverige.
              Tullverket kan inte finnas på plats dygnet runt vid samtliga gränsövergångar.
              Tullverket ska i stället befinna sig på rätt plats vid rätt tillfälle.
              Underrättelseinformation och riskanalys är viktiga verktyg i det
              arbetet. Tullverket har därför inrättat en nationell enhet som
              ansvarar för allt operativt kontrollarbete och riskanalys.
            </seg>
            <seg n="df483f01">
              Frågan om mer resurser till Tullverket för att myndigheten ska
              kunna anställa fler personer hanteras inom ramen för den ordinarie
              budgetprocessen. Jag vill inte föregripa det arbetet.
            </seg>
          </u>
          <note n="d2ca600a">
            Då Britta Rådström, som framställt interpellationen, anmält att
            hon var förhindrad att närvara vid sammanträdet medgav talmannen
            att Lars Johansson i stället fick delta i överläggningen.
          </note>
          <note type="speaker" n="70cf8900">
            Anf. 38 LARS JOHANSSON (s):
          </note>
          <u who="lars_johansson_1a1a7d" xml:id="i-b6d947e6baa538b6-0" n="d4fe9d02" next="i-0f1bcc45430ea7af-0">
            <seg n="3bf0af0b">
              Herr talman! Jag tackar för svaret även om frågorna handlade
              om de stora pensionsavgångarna inom Tullverket. Britta Rådström
              som är från Skellefteå hade tyvärr inte möjlighet att ta denna
              interpellationsdebatt, men i olika delar av Norrland är man orolig
              över de neddragningar som Tullverket har genomfört i samband med
              att antalet anställda reducerats.
            </seg>
            <seg n="faa7ce00">
              Genomsnittsåldern på de anställda inom Tullverket ökar hela tiden,
              och man är inne i ett stort generationsskifte. Har man inte möjlighet
              att bygga upp kompetensen bland de anställda som blir kvar och
              framför allt rekrytera nya människor till Tullverket tappar man
              på sikt kompetens. Då är vi oroliga för att vi hamnar i ett läge
              där Tullverket inte kan klara sitt uppdrag fullt ut.
            </seg>
            <seg n="84459b9c">
              Det är av nationellt intresse att vi har ett tullverk som har
              spetskompetens och kan finnas överallt där man behöver finnas.
              Man kan inte vara vid varje gränsstation varje timme av dygnet,
              men man måste kunna förhindra olika former av smuggel och illegal
              införsel av diverse varor som vi vet förekommer i landet. Därför
              är det viktigt att vi bibehåller och utvecklar kompetensen.
            </seg>
            <seg n="78415aa0">
              För ett par år sedan hade vi en debatt här i riksdagen som handlade
              om att skjuta till 50 miljoner kronor till Tullverket. Finansministern
              gav med sig efter en omfattande debatt, och det blev ett tillskott
              på 50 miljoner den gången för att tillse att Tullverket skulle
              klara sina besparingsbeting lite lättare.
            </seg>
            <seg n="52ceba55">
              I nuvarande situation måste finansministern kunna ange en färdriktning
              för Tullverket. Hur ska det gå för det goda samarbetet mellan
              polisen, Tullverket, Skatteverket och Ekobrottsmyndigheten när
              det gäller ekonomisk brottslighet och möjligheterna att komma
              åt diverse ligor som på olika sluga sätt försöker ta in varor
              till Sverige på illegal väg? För att komma åt detta krävs det
              att dessa olika statliga myndigheter kan samverka och upprätthålla
              en hög kompetens. I annat fall fungerar inte samarbetet på ett
              bra sätt.
            </seg>
            <seg n="dc04fa21">
              Detta är bakgrunden till Britta Rådströms interpellation.
            </seg>
          </u>
          <note n="78879b67">
            Anf. 39 GUNNAR ANDRÉN (fp):
          </note>
          <u who="lars_johansson_1a1a7d" xml:id="i-0f1bcc45430ea7af-0" n="d4fe9d02" prev="i-b6d947e6baa538b6-0">
            <seg n="5269dcc7">
              Herr talman! Jag tackar den frånvarande Britta Rådström för interpellationen
              och statsrådet för svaret.
            </seg>
            <seg n="99128ecf">
              Nästan åtta år i skatteutskottet har fört mig till i stort sett
              alla tullstationer i Sverige och dessutom till många utomlands.
              Min slutsats av detta är att vi har ett mycket bra tullsystem
              i Sverige, inte minst tack vare att våra tulltjänstemän inte är
              korrupta. Korrupta tulltjänstemän är ett jättelikt problem i all
              tullverksamhet utanför Norden och norra Europa. Många drar personlig
              nytta av tullverksamheten.
            </seg>
            <seg n="aaa3a8be">
              Den debatt vi hade för ett par år sedan med bland andra statsrådet
              om den så kallade Kostymgruppens förslag ett internt förslag inom
              Tullverket gjorde att vi fick upp ögonen för vikten av Tullverket.
              Tullverket låter kanske inte särskilt roligt, men det har viktiga
              uppgifter. En är effektiv handel, det vill säga att ta in pengar
              till finansministern. Det är något vi sällan har debatt om.
            </seg>
            <seg n="f4ef5434">
              Vad har vi Tullverket i övrigt till? Jo, det är viktigt med ett
              bra tullverk för att försvara våra unga mot social misär och förhindra
              att det kommer in narkotika. Det är Tullverkets viktigaste uppgift,
              och den är social. Många familjer här i landet ska vara tacksamma
              mot Tullverket för att det gör så stora beslag och för att vi
              har en sådan effektiv tullverksamhet.
            </seg>
            <seg n="5c44092a">
              Hur effektiv är tullen? Det avspeglar sig framför allt i priset
              på olika narkotikaprodukter på bland annat Sergels torg i Helsingfors
              och Järntorget i Göteborg. Man kan konstatera att det alltid finns
              utrymme för ökade insatser mot detta.
            </seg>
            <seg n="26abb80e">
              I den här sista debatten om Tullverket den här mandatperioden
              vill jag säga att jag tycker att det som Tullverket har uträttat
              är väldigt bra. Jag skulle dock vilja se att den underrättelseinformation
              och riskanalys som statsrådet talar om utvecklas till mer samarbete
              med andra myndigheter inte minst för Skatteverket skulle det vara
              viktigt. Det handlar mycket om att bekämpa de underliggande ekonomiska
              drivkrafterna; det handlar om stora ekonomiska vinster. Man måste
              se till att både Tullverket och Skatteverket får befogenheter
              att ingripa. Det kan gälla sådant som legitimationskontroll.
            </seg>
            <seg n="74b0d788">
              Det finns ytterligare ett område där man kan vara fundersam på
              om man har tillräckliga befogenheter. Det gäller den omfattande
              illegala utförseln från vårt land av bilar, båtmotorer och andra
              kapitalvaror. Jag uppfattar att Tullverket inte har resurser,
              och kanske inte heller befogenheter, för att ta itu med det.
            </seg>
            <seg n="81b8e287">
              Är lösningen mer personal? Mer personal kan vara en lösning,
              men försäkringsbolagen har också ett stort ansvar att se till
              att det inte betalas ut pengar i onödan för den här typen av utförsel
              som måste betecknas som stölder. Där finns det åtskilligt att
              göra från statsmaktens sida.
            </seg>
          </u>
          <note type="speaker" n="e686c2b7">
            Anf. 40 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-20" n="37c46319">
            <seg n="f57f1ea7">
              Fru talman! Jag vill börja med att välkomna Britta Rådströms
              interpellation och Lars Johanssons och Gunnar Andréns deltagande
              i debatten.
            </seg>
            <seg n="06158667">
              Tullfrågan är viktig. Jag förstår att Lars Johansson med sin
              göteborgska bakgrund och många år i skatteutskottet precis som
              Gunnar Andrén är engagerad i dessa frågor. Det låter trist när
              vi talar om att tullen ska svara för effektiv handel. Vad vi i
              praktiken talar om är ju det svenska välståndet, byggt på frihandel,
              sjöfart och utbyte med omvärlden. Det är naturligtvis helt avgörande
              att vi har ett bra och effektivt tullverk som gör att detta löper
              på utan friktion och störningar.
            </seg>
            <seg n="e0df86f1">
              Tullen har en minst lika viktig roll när det gäller införsel
              av illegala varor. Tobak förs in i stora kvantiteter. I det ligger
              en folkhälsoproblematik. Alkohol och narkotika, två av de främsta
              sociala gisslen i vårt samhälle, ska naturligtvis också bekämpas
              via Tullverket. Stor införsel av alkohol och narkotika är av djupt
              problematisk natur. Det är ett socialt problem, men det finns
              också en grov organiserad brottslighet i Sverige som vi försöker
              bekämpa på alla sätt genom förstärkt myndighetssamverkan, något
              som Gunnar Andrén också framhöll.
            </seg>
            <seg n="0c6b3cfa">
              När man som Lars Johansson och jag kommer från hamnstäder vet
              man att det i hamnar hur viktiga de än är för vår handel finns
              en införsel som är en annan än den man önskar. Det är klart att
              man behöver ett bra tullsystem. Det är ingen som helst tvekan
              om det. Det är väl uttryckt i det som Lars Johansson säger, att
              man inte alltid kan vara där men att man måste vara det så ofta
              och med sådan effektivitet att man hindrar införseln.
            </seg>
            <seg n="5a99d517">
              Man är självklart beroende av spetskompetens och närvaro. Det
              måste vara utgångspunkten för hur man organiserar ett tullverk
              och hur vi ser på de frågorna. Vi har haft en bra debatt om de
              här frågorna under mandatperioden. Vi hade diskussionen om Kostymgruppen,
              det kanske är ett något märkligt namn. Det landade i ett resurstillskott.
              Vi måste naturligtvis fortsätta diskussionerna om Tullverkets
              roll och bemanning. När vi nu tittar på vad som har hänt med de
              tillskott som gjordes och omstruktureringen i Tullverket ser vi
              att det handlar om mycket få uppsägningar.
            </seg>
            <seg n="c787978a">
              När vi blickar framåt måste vi säkerställa att Tullverket kan
              fullgöra sina breda uppgifter när det gäller frihandeln, den grova
              organiserade brottsligheten och de viktiga socialpolitiska bimålen
              för tobak och alkohol. Ett bra tullverk måste naturligtvis ha
              resurser för det. I alla diskussioner om budgetmedel måste, som
              Lars Johansson och Gunnar Andrén vet, alla angelägna myndigheter
              ställas mot varandra och alla angelägna behov vägas av.
            </seg>
            <seg n="77028092">
              Vi har bekymmer på alla områden vi kan överblicka. Statistiken
              från SCB darrar till ibland. Skatteverket har bekymmer med sina
              resurser. Försäkringskassan har dragits med underskott. En hel
              del andra viktiga och centrala myndigheter måste prövas och vägas.
              Det ska naturligtvis göras i god ordning.
            </seg>
            <seg n="5862ff2a">
              Låt mig än en gång understryka att jag välkomnar denna diskussion.
            </seg>
          </u>
          <note type="speaker" n="b76186fe">
            Anf. 41 LARS JOHANSSON (s):
          </note>
          <u who="lars_johansson_1a1a7d" xml:id="i-13fa1b0c81843725-3" n="d4fe9d02">
            <seg n="accceaee">
              Fru talman! Jag ska inte göra den här debatten alltför lång.
              Jag noterar att finansministern och vi i sak är överens om att
              man måste se till att Tullverket kommer att bibehålla sin spetskompetens.
            </seg>
            <seg n="84d19a6f">
              Jag kan inse att man inte i en interpellationsdebatt kan tala
              om att man vill stärka Tullverket med x miljoner kronor. Däremot
              tror jag att det är centralt att man ser att kompetensen måste
              stärkas och att man måste få möjlighet att göra nyanställningar.
              Samtidigt ska de som nyanställs få med sig den kompetens som finns
              i det nuvarande Tullverket. Det är viktigt att det görs i tid.
              Det är det centrala i den interpellation som Britta Rådström har
              lämnat.
            </seg>
            <seg n="60b309da">
              Jag hoppas att det inte blir samma utveckling med Tullverket
              som det var med Skatteverket. Den tidigare statssekreteraren kom
              till Skatteverket och noterade: Oj, var det så illa med Skatteverkets
              ekonomi? Han kom omedelbart till Finansdepartementet med ganska
              rejäla anspråk på tillskott för att klara verksamheten.
            </seg>
            <seg n="d8b6604d">
              Jag vill uppmana finansministern att göra en mer noggrann granskning
              och bedömning av Tullverkets ekonomiska situation och framför
              allt frågan om hur man ska se till att man bygger upp kompetensen
              på ett bra sätt.
            </seg>
          </u>
          <note type="speaker" n="bd165224">
            Anf. 42 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-21" n="37c46319">
            <seg n="98391ca8">
              Fru talman! Vi har en politisk demokrati för att ta fram skiljelinjer
              mellan de politiska partierna. Det ska sedan vara avgörande i
              valen. Men vi ska inte sticka under stol med att det i många frågor
              finns gemensamma intressen för ledamöterna i Sveriges riksdag.
              Jag tycker att det är bra om man kan se på ett antal tunga och
              mer centrala ämbetsverk och myndigheter på det sättet. Det finns
              ingen anledning att blåsa upp skiljelinjer innan vi vet att de
              finns.
            </seg>
            <seg n="e832d58d">
              Jag är övertygad om att Lars Johansson och Socialdemokraterna
              är angelägna om att vi ska ha ett väl fungerande och effektivt
              tullverk. Jag är också övertygad om att Lars Johansson gör samma
              bedömning av mina och Gunnar Andréns utgångspunkter. Därför ska
              inte heller jag förlänga debatten.
            </seg>
            <seg n="857b773d">
              Vi återkommer till frågan om resurser. Jag föreställer mig att
              Lars Johansson och jag kommer att ha förmånen att diskutera den
              frågan vidare i olika sammanhang. Jag tackar Britta Rådström och
              Lars Johansson och även Gunnar Andrén för den här debatten.
            </seg>
          </u>
          <note n="d261ab9a">
            Överläggningen var härmed avslutad.
          </note>
          <note n="1607fcde">
            9 § Svar på interpellation 2009/10:398 om nytt skatteavtal med
            Danmark
          </note>
          <note type="speaker" n="235701da">
            Anf. 43 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-22" n="37c46319">
            <seg n="2aa4fe50">
              Fru talman! Leif Jakobsson har frågat mig om jag avser att ta
              initiativ till ett nytt avtal och i så fall när. Jag utgår från
              att frågan avser det sidoavtal till det nordiska skatteavtalet
              som innehåller en regel om utjämning mellan Sverige och Danmark.
            </seg>
            <seg n="3e6746b8">
              Utjämningsordningen återspeglar primärkommunskatterna i respektive
              land. De analyser som Finansdepartementet har genomfört ger inte
              för handen att det föreligger uppenbara obalanser i tillämpningen
              av avtalet.
            </seg>
            <seg n="340bd647">
              En sammanhängande och väl integrerad arbetsmarknad i Öresundsregionen
              främjar sysselsättning och tillväxt på båda sidor av Sundet. Arbetet
              med att fördjupa integrationen och undvika gränshinder i regionen
              är därför mycket viktigt, inte minst på skatteområdet. Skatteavtalet
              med Danmark måste även fortsättningsvis vara utformat på ett sätt
              som bidrar till arbetskraftsrörlighet och en utveckling av Öresundsregionen.
              Vi kommer att fortsätta att följa upp hur väl skatteavtalet fungerar.
            </seg>
            <seg n="77cb3a55">
              Mer allmänt kan det finnas skäl att närmare analysera hur de
              svenska och danska välfärdssystemen samspelar med skatteavtalet.
              Regeringen ser även över situationen på andra sätt för de skånska
              kommunerna. En del i detta arbete är den kommitté som regeringen
              tillsatt och som bland annat har i uppgift att analysera effekterna
              för kommuner och landsting av att personer pendlar över landgränserna.
            </seg>
          </u>
          <note type="speaker" n="2017f716">
            Anf. 44 LEIF JAKOBSSON (s):
          </note>
          <u who="leif_jakobsson_fcf8ee" xml:id="i-b5510e195316c971-0" n="90baa99d">
            <seg n="2a5447d4">
              Fru talman! Jag tackar naturligtvis för svaret, men jag måste
              tillstå att jag först var övertygad om att jag hade fått fel svar
              på något vis.
            </seg>
            <seg n="c945adac">
              När finansministern säger att det inte föreligger några uppenbara
              obalanser i skatteavtalet mellan Sverige och Danmark undrar jag
              om vi finns i samma verklighet. Jag tror att finansministern ska
              vara glad för att det inte är några borgerliga skånska riksdagsledamöter
              på plats här, för de skulle nog ha rodnat ganska mycket.
            </seg>
            <seg n="22ab126e">
              Har finansministern missat år av debatt om hur ofördelaktigt
              avtalet är för Sverige? Har Anders Borg missat sina regeringskollegers
              uttalanden? Så sent som för sex veckor sedan sade Cristina Husmark
              Pehrsson som är ansvarig för Nordenfrågorna följande i Sydsvenska
              Dagbladet: Dessutom måste skatteavtalet med Danmark omförhandlas.
              Bland annat kompenseras Sverige varken för förlorad skatt på inkomster
              under vissa nivåer eller på offentliganställdas inkomster.
            </seg>
            <seg n="ce0dd3aa">
              Det är helt åt skogen, enligt Cristina Husmark Pehrsson, som
              tycker att Sverige har sig självt att skylla för bristerna i avtalet.
            </seg>
            <seg n="9e68b9ba">
              Skatteverket har utvärderat avtalet åt regeringen och kom fram
              till att Sverige får 8 kronor per hundralapp från Danmark, medan
              Sverige skickar tillbaka runt 21 kronor per hundralapp till Danmark.
              Är inte det en uppenbar obalans?
            </seg>
            <seg n="d7560068">
              Enligt utvärderingen är det bara 28 procent av pendlarna som
              omfattas av avtalet. Är inte det en uppenbar obalans?
            </seg>
            <seg n="14251204">
              Det är bra att arbetspendlingen över Sundet ökar. Det har inte
              minst jag arbetat för under 1520 års tid. Det öppnar för en mycket
              större arbetsmarknadsregion. Men det måste vara balans både för
              de enskilda och för kommunerna. Hela integrationen i Öresund kan
              hotas om skattegapet tillåts öka. Det är inte rimligt att det
              är bostadskommunen som ska stå för all service som utbildning
              och vård, medan skatteintäkterna går till en kommun i ett annat
              land. Det är redan i dag så hemma hos oss att danskar som bor
              där känner av att grannarna vet att de inte betalar för sig. Därför
              är det också ett starkt krav från dem som pendlar att de ska få
              lov att betala skatt i den kommun och i det land där de bor.
            </seg>
            <seg n="b073065a">
              Detta börjar handla om stora pengar. På fem år fram till 2007
              har lönesumman för dem som pendlar till Danmark tredubblats och
              var då 6,6 miljarder. I dag lär den vara uppemot 10 miljarder.
              30 procents kommunalskatt på 6,6 miljarder skulle ge drygt 2 miljarder
              till svenska kommuner. Men det är bara några hundra miljoner som
              går dit. Är inte det, Anders Borg, en uppenbar obalans?
            </seg>
            <seg n="6d680c60">
              I sitt svar försöker finansministern sig på den kända sammanblandningen
              av äpplen och päron. Han hänvisar till Skatteutjämningskommitténs
              arbete jag är ledamot i den och känner därför mycket väl till
              kommitténs arbete med att fördela de pengar som trots allt kommer
              från detta avtal så att de träffar de kommuner som har kostnader
              för pendlarna. Det är naturligtvis bra och nödvändigt, och detta
              behöver vi göra. Men det löser inte huvudproblemet, nämligen att
              avtalet mellan Danmark och Sverige uppvisar en uppenbar obalans.
            </seg>
            <seg n="d673fd32">
              En annan mer rättvis fördelning skulle ge de skånska kommunerna
              en bättre ekonomi, men det är resten av landets kommuner som får
              betala det, inte Danmark. Det går inte att sticka huvudet i sanden,
              Anders Borg. Skattegapet ökar för varje år, och det blir än dyrare
              för Danmark att ställa det till rätta. Så sätt i gång förhandlingarna
              nu!
            </seg>
          </u>
          <note type="speaker" n="53c53f36">
            Anf. 45 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-23" n="37c46319">
            <seg n="0d80a122">
              Fru talman! Leif Jakobsson riskerar att hamna i sitsen att hans
              argument skulle prövas av verkligheten om vi skulle få en socialdemokratisk
              regering. I det läget skulle han sitta på samma underlag som jag
              gör. Då skulle slutsatsen vara densamma.
            </seg>
            <seg n="a401e803">
              Det är inte så att det finns en uppenbar obalans i det avtal
              som vi har mellan de nordiska länderna på skattesidan och i den
              utjämningsordning som vi har med Danmark. Den frågan har prövats
              noggrant, och den beskrivning som Leif Jakobsson gör är inte överensstämmande
              med de slutsatser som har dragits av tjänstemännen på Finansdepartementet.
              Grunderna i ordningen att vi inte beskattar inkomster under 150
              000 kronor och inte heller offentliganställda leder till att vi
              får det resultat som vi får med en stigande kompensation där Sverige
              har fått växande utbetalningar under de senaste åren.
            </seg>
            <seg n="e2caa69d">
              Jag skulle naturligtvis kunna göra en bred poäng av att detta
              avtal undertecknades av en socialdemokratisk regering och framförhandlades
              av socialdemokratiska statsråd. Men jag ska avstå från att göra
              den poängen därför att det i stor utsträckning följer normerna
              för internationella skatteavtal, och det kan inte bedömas som
              en alldeles enkel uppgift att påvisa att det finns en skevhet
              i avtalet som är så uppenbar att den kan ge för handen att det
              här finns goda utsikter för en omförhandling.
            </seg>
            <seg n="5c281aea">
              De uppgifter som Leif Jakobsson hänvisar till här med kostnader
              och kompensation har arbetats igenom, och det har visat sig att
              det som Öresundsinstitutet räknat på inte stämmer. Det är en liknande
              beräkning som Leif Jakobsson gör här, och den visar helt enkelt
              ett annat resultat än de resultat som har kommit fram när tjänstemännen
              på Finansdepartementet har arbetat igenom frågan.
            </seg>
            <seg n="d74da13f">
              Jag kan ha förståelse för att man skulle önska att det var på
              något annat sätt, och jag kan ha förståelse för hur våra socialdemokratiska
              och borgerliga ledamöter från regionen och från kommunalpolitiken
              upplever detta. Men det hjälper inte så att säga när vi har ett
              avtal som är standardmässigt och som inte har en uppenbar obalans,
              som är framförhandlat av en socialdemokratisk regering och nu
              genomgånget av både Skatteverket och Finansdepartementet. När
              man gör detta noggrant landar man i en annan slutsats än den som
              Leif Jakobsson ger vid handen.
            </seg>
            <seg n="a1262b29">
              Man kan naturligtvis ännu en gång gå igenom frågan för att på
              ett grundligt sätt visa att de uppgifter som Jakobsson här anför
              inte är riktiga därför att det inte går att komma till någon annan
              slutsats. Det är ett missförstånd som Öresundsinstitutet har gjort
              i sina beräkningar och som inte återspeglar de faktiska förhållandena.
              Det är helt enkelt inte riktiga antaganden och följaktligen inte
              heller riktiga resultat. Det är bara att beklaga att det är på
              det sättet, och det är där vi står.
            </seg>
            <seg n="356fc7c7">
              Det är helt enkelt så att vi kan eftersträva en stark Öresundsregion.
              Vi kan eftersträva integration. Vi kan eftersträva att avtalet
              väl återspeglar kostnader och intäkter från de två olika länderna.
              Därmed kan vi ge uttryck för politiska ambitioner. Men för att
              vi ska ha en förutsättning att vinna ett nytt avtal med Danmark
              måste det kunna påvisas uppenbara obalanser i det gällande avtalet.
              Det är inte så att det finns ett sakunderlag för en sådan slutsats.
            </seg>
          </u>
          <note type="speaker" n="a7458999">
            Anf. 46 LEIF JAKOBSSON (s):
          </note>
          <u who="leif_jakobsson_fcf8ee" xml:id="i-b5510e195316c971-1" n="90baa99d">
            <seg n="87c0a4ca">
              Fru talman! Detta är ganska intressant. Vad kan då statsrådet
              Cristina Husmark Pehrsson ha grundat sina tydliga uttalanden på?
              Den profil som dina regeringskolleger visar upp i regionala medier
              i Skåne är betydligt mer oförsonlig i fråga om avtalet än den
              som har visats här i debatten.
            </seg>
            <seg n="a4843b74">
              Efter den utvärdering som Skatteverket gjorde 2007 det är den
              som jag refererar till och inte Öresundsinstitutets kommenterade
              även statsministern det hela. Då var kommentarerna snarare av
              karaktären att vi ska invänta rätt förhandlingsläge. Det var det
              som jag hade förväntat mig att debatten skulle handla om i dag,
              att Anders Borg skulle berätta för mig att det inte är rätt läge
              att ta detta med danskarna. Men detta är en helt ny inställning,
              att skatteavtalet i grunden är bra.
            </seg>
            <seg n="037a181d">
              Sedan är det fantastiskt när Anders Borg säger att han inte ska
              använda sig av att det var en socialdemokratisk regering som förhandlade
              om och skrev under avtalet. Sedan säger han det ändå. Det var
              väl lite väl billigt?
            </seg>
            <seg n="1c0e46f8">
              Låt mig då säga följande: Ja, jag röstade ja till detta avtal,
              precis som dina moderata kolleger gjorde här i kammaren när detta
              underställdes riksdagen. Det var inte bra att vi gjorde det. Men
              det fanns också med att det skulle göras en utvärdering efter
              två år. Den utvärderingen skedde 2007, och då var det Anders Borg
              som var finansminister och ingen socialdemokrat.
            </seg>
            <seg n="a739e2dd">
              De må låta som en petitess, men hänvisa inte till tjänstemän
              på Finansdepartementet. Vi har en debatt här mellan oss som politiker,
              och det är finansministerns åsikt som jag vill höra, inte vad
              beredningen på departementet tycker.
            </seg>
            <seg n="6e3a53e6">
              Man kan naturligtvis hänga upp sig på att detta med offentliganställda
              och annat står i grundavtal och så vidare. Men det finns mer i
              detta sammanhang. Det är att danskarna får göra ett ganska stort
              grundavdrag 40 000 för en ensamstående och 80 000 för den som
              är gift. Det är klart att det innebär att underlaget minskar ännu
              mycket mer.
            </seg>
            <seg n="3295db17">
              Sverige har väl inte varit lika aggressivt i tillämpningen av
              avtalet, om jag förstår det rätt, och det kan ha haft sin betydelse
              för att det är en sådan obalans.
            </seg>
            <seg n="31cc4e71">
              Men det är inte detta jag pratar om. Jag pratar om legitimiteten
              för avtalet och om folks stöd för detta. De som pendlar säger:
              Låt oss för hundan ursäkta uttrycket betala kommunalskatt där
              våra ungar går i skolan, där vi går till vårdcentralen och så
              vidare.
            </seg>
            <seg n="d9cfd96f">
              Det är klart att de tänker så. Och det är klart att när det sparas
              och är ont om pengar att skattebetalare i Malmö, Vellinge, Lomma
              och Svedala funderar på att det är bra att man har uppemot 5 procent
              av befolkningen som jobbar i Danmark. Men det är vi andra som
              får betala med lite sämre skola, vård och omsorg.
            </seg>
            <seg n="fa4c0092">
              Jag vill inte ha den debatten. Det vill inte pendlarna heller,
              och det vill ingen politiker. Det är därför som vi måste sätta
              stopp för detta så att det faktiskt blir en folklig legitimitet
              för själva skattesystemet och vad man betalar. Detta är inte alls
              någonting konstigt, utan detta skulle mycket väl gå. Jag vill
              påstå att både Danmark och Sverige skulle tjäna på det.
            </seg>
            <seg n="382b5bf6">
              I de debatter om denna fråga där danska politiker har varit med
              och har satt sig in i frågan och förstått hur det ser ut inser
              de också att detta inte är någon långsiktigt hållbar lösning om
              vi ska kunna göra en riktig region av Öresundsregionen.
            </seg>
          </u>
          <note type="speaker" n="a1550555">
            Anf. 47 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-24" n="37c46319">
            <seg n="b67f5b7d">
              Fru talman! Det råder ingen som helst tvekan om att Öresundsregionen
              är av centralt värde. Det råder ingen som helst tvekan om att
              det är bra att människor kan arbetspendla mellan Malmö och Köpenhamn.
              Det råder ingen som helst tvekan om att det är till gagn både
              för Sverige och för Danmark att de två länderna förs närmare varandra.
            </seg>
            <seg n="f551b733">
              Jag har försökt redogöra för förhandlingsläget, som man om man
              så vill kan beskriva det som. Vill man då föra upp en sådan här
              diskussion får vi nog ändå utgå från hur bedömningarna där ser
              ut.
            </seg>
            <seg n="1bf1634e">
              När man arbetar sig igenom frågan och tittar på beräkningarna,
              också de beräkningar som Leif Jakobsson hänvisar till, är bedömningen
              att det inte föreligger någon uppenbar obalans. Vi har tittat
              på frågan vid upprepade tillfällen. Det finns inte någon tvekan
              i fråga om detta. Öresundsinstitutets uppgifter och de uppgifter
              som Leif Jakobsson här redovisar bedöms inte, när vi går igenom
              dem, överensstämma med bedömningen att det skulle föreligga en
              uppenbar obalans. De skulle helt enkelt inte hålla om vi presenterade
              underlagen och tog den diskussionen med det danska finansdepartementet.
            </seg>
            <seg n="15bc296f">
              Grunderna i detta avtal att vi ska ha källstatsbeskattning, att
              det rör privat sektor, att vi har en inkomstgräns på 150 000 kronor,
              att det följaktligen är det egna landets skattesats som tillämpas
              följer normerna för hur denna typ av skatteavtal mellan länder
              ska se ut.
            </seg>
            <seg n="300a3be6">
              Sverige har en sits där vi har haft små belopp från Danmark.
              Det var bara 273 miljoner 2005. Sedan har vi sett över tillämpningen
              och gjort vissa förskjutningar, och därefter har vi gradvis ökat
              detta. Det ligger nu på över 800 miljoner i överföringar från
              Danmark.
            </seg>
            <seg n="868f8770">
              Jag kan bara beklaga att det är på detta sätt och att det är
              så här situationen ser ut. Jag hade naturligtvis haft en mycket
              enklare situation om jag hade kunnat dela Leif Jakobssons bedömning
              att det finns en uppenbar obalans som skulle kunna föranleda ett
              starkt förhandlingsläge. Men jag kan bara beklaga att så inte
              är fallet.
            </seg>
            <seg n="ca09006a">
              Det var inte min avsikt att kasta en skugga på den tidigare socialdemokratiska
              regeringen genom att påpeka att det var den som förhandlade fram
              avtalet. Det är helt enkelt så här skatteavtal mellan länder ser
              ut. När det har utvärderats har det inte påvisats någon uppenbar
              obalans som skulle kunna föranleda en mer avgörande omförhandling
              av avtalet.
            </seg>
          </u>
          <note type="speaker" n="eeceb84d">
            Anf. 48 LEIF JAKOBSSON (s):
          </note>
          <u who="leif_jakobsson_fcf8ee" xml:id="i-b5510e195316c971-2" n="90baa99d">
            <seg n="a9c44d22">
              Fru talman! Situationen i till exempel Malmö är att ungefär var
              tjugonde inkomsttagare inte betalar skatt där man bor. Detta handlar
              om hur folk i allmänhet ska uppfatta skattesystemet. Det är det
              vi pratar om.
            </seg>
            <seg n="66617d1d">
              Jag måste säga att de svar som statsministern och den ansvariga
              Nordenministern tidigare har gett har handlat om att vi ska avvakta
              rätt förhandlingstillfälle men att vi måste göra någonting åt
              detta. De har i alla fall varit lite hoppfulla. Finansministern
              säger här att vi har ingenting att få och att vi inte vill ha
              någonting, så vi lägger ned butiken. Detta är ett besked som kommer
              att oroa väldigt mycket i södra Sverige.
            </seg>
            <seg n="8a8b23fe">
              Skulle vi åtminstone få ut det dubbla, det vill säga 16 kronor
              av varje hundralapp som tjänas i Danmark, och om de pengarna skulle
              fördelas till de kommuner som egentligen har kostnaderna skulle
              det för Malmös del närma sig 300 miljoner om året i ökade skatteintäkter.
              Det är 600 fler välfärdsarbetare. Det innebär många fler lärare
              i skolorna.
            </seg>
            <seg n="26a5ecce">
              Detta är därför sannerligen inte någon liten skatteavtalsteknisk
              finess, utan detta är en stor fråga där väldigt många människor
              berörs. Jag är ledsen att vi har en finansminister som inte är
              beredd att ta tag i frågan. Men jag kommer att jobba för att vi
              får en annan finansminister som åker till Christiansborg och rättar
              till det hela.
            </seg>
          </u>
          <note type="speaker" n="4652f46a">
            Anf. 49 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-25" n="37c46319">
            <seg n="8e669c9b">
              Fru talman! Sakförhållandet är såsom jag har redovisat. Om detta
              råder det inte någon osäkerhet. Vi har tre grundprinciper för
              ett skatteavtal. Vi har en källstatsbeskattningsprincip. Den tillämpas
              utifrån rådande skattesatser och de regler som finns i det land
              där arbete utförs. Vi har principerna om att det omfattar privat
              sektor och att det finns en gräns på 150 000 kronor.
            </seg>
            <seg n="4d90eb66">
              De beräkningar som har redovisats och de siffror som Leif Jakobsson
              återigen redovisar har prövats och stötts och blötts i god ordning
              av de opolitiska tjänstemän som har ansvaret för att göra den
              typen av underlag. Det är inte så att förhandlingsläget präglas
              av att vi har en uppenbar obalans i avtalet. Det kan naturligtvis
              både Leif Jakobsson och jag beklaga därför att jag naturligtvis
              delar hans bedömning att det vore bra för Malmö kommun och för
              Öresundsregionen om vi fick in mer skatteintäkter till ökad välfärd.
              Men då måste vi först påvisa den uppenbara obalansen, och det
              råder inte någon osäkerhet kring de bedömningar som vi hittills
              har sett, utan den situationen har vi inte.
            </seg>
            <seg n="33f9f642">
              Det är bara att beklaga om Leif Jakobsson vill sprida en felaktig
              bild av det avtal som vi har. Situationen är den som jag har beskrivit.
              Om detta råder det inte någon tvekan.
            </seg>
          </u>
          <note n="d261ab9a">
            Överläggningen var härmed avslutad.
          </note>
          <note n="b8fbe398">
            10 § Svar på interpellation 2009/10:400 om erfarenheterna av
            EU-insatser vid finansiella kriser
          </note>
          <note type="speaker" n="f6982592">
            Anf. 50 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-26" n="37c46319">
            <seg n="78b3a6a9">
              Fru talman! Bosse Ringholm har frågat mig vilka slutsatser jag
              drar om behovet av att utarbeta en EU-strategi mot framtida finansiella
              kriser och vilka initiativ jag avser att ta för att lyfta fram
              frågan om en sådan strategi. Ringholm undrar vidare om regeringens
              bedömning av vad en EU-strategi ska innehålla samt hur strategin
              ska kunna samordnas med andra internationella ekonomiska organisationers
              arbete.
            </seg>
            <seg n="53fb9716">
              Låt mig inleda med att konstatera att jag delar Bosse Ringholms
              uppfattning att det finns ett behov att stärka EU:s beredskap
              att hantera framtida kriser. Redan under det svenska ordförandeskapet
              enades Ekofinrådet om principer för hur balans i de offentliga
              finanserna ska uppnås, så kallade exitstrategier. Vårens händelseutveckling
              har medfört att konsolideringsbehovet har blivit mer akut.
            </seg>
            <seg n="729899ad">
              En grundläggande förutsättning för att hålla ordning på de offentliga
              finanserna är starka nationella finanspolitiska ramverk. Sverige
              har goda erfarenheter av detta, och jag har försökt att verka
              för att fler EU-länder följer Sveriges exempel.
            </seg>
            <seg n="23305321">
              Vidare har ett arbete inletts med att stärka stabilitets- och
              tillväxtpakten. Från svensk sida har vi i detta arbete betonat
              att det är viktigt att man genom tydligare regler säkerställer
              att skuldnivåerna minskar i en tillfredsställande takt. Vidare
              har vi betonat att man bör se över möjligheten att använda sanktioner
              för att förstärka incitamenten för medlemsstaterna att föra en
              ansvarsfull finanspolitik.
            </seg>
            <seg n="2e05a4f1">
              För att förebygga uppkomsten av makroekonomiska obalanser i enskilda
              länder som riskerar att få negativa spridningseffekter diskuteras
              också en ökad samordning som syftar till att tidigare kunna upptäcka
              när ett land tappar i konkurrenskraft och behöver genomföra strukturella
              reformer.
            </seg>
            <seg n="274e0aaa">
              Även förstärkt övervakning och reglering av den finansiella sektorn
              är centralt för att upptäcka risker i tid. Ett viktigt led i detta
              arbete är inrättandet av den nya europeiska tillsynsstrukturen
              och ett europeiskt systemriskråd. Detta arbete ligger i linje
              med arbetet som bedrivs inom bland annat G20 och IMF. Vidare är
              Sverige drivande i arbetet med att införa en stabilitetsavgift
              enligt svensk modell i hela EU för att den finansiella sektorn
              på så sätt ska vara med och betala kostnaderna för en finansiell
              kris.
            </seg>
          </u>
          <note type="speaker" n="6110fc44">
            Anf. 51 BOSSE RINGHOLM (s):
          </note>
          <u who="bosse_ringholm_29e546" xml:id="i-5c767277c2cd55d4-0" n="df73e475">
            <seg n="1875e659">
              Fru talman! Tack för svaret, finansministern! Jag har ställt
              ett antal frågor, och jag är medveten om att de kanske är så omfattande
              att det är svårt att inom ramen för ett interpellationssvar och
              den korta tid för diskussion vi har till vårt förfogande belysa
              särskilt många aspekter av dessa frågeställningar.
            </seg>
            <seg n="175f2166">
              Vi har alla upplevt en början av 2000-talet de senaste tio åren
              med en rad olika finanskriser. De har varit lite olika till sin
              innebörd och lite olika till sin bakgrund, men det finns naturligtvis
              något gemensamt i dem. Den första frågan man måste ställa sig
              är vad det är för analys man gör av dessa finanskriser.
            </seg>
            <seg n="07f365aa">
              Jag kan citera en kolumnist och ekonomisk kommentator i Financial
              Times som för ett par år sedan skrev följande: Kom ihåg fredag
              14 mars 2008. Det var den dagen då drömmen om en fri global marknad
              dog. Jag kan också citera en Nobelpristagare i ekonomi, Joseph
              Stiglitz, som sade: Den rådande krisen har blottat fundamentala
              fel i det kapitalistiska systemet, eller åtminstone den speciella
              form av kapitalism som utvecklats under senare delen av 1900-talet
              i USA.
            </seg>
            <seg n="6035eaa7">
              Jag skulle kunna fortsätta där, för det är klart att det är viktigt
              att försöka få till stånd en diskussion om orsakerna till och
              hitta en gemensam syn på analysen av de olika finansiella kriser
              vi har genomlevt under senare år. Jag ser dock inte mycket till
              ansats till en sådan diskussion, vare sig i Anders Borgs svar
              vilket jag inte hade förväntat mig eller i de diskussioner som
              förts, antingen det är G20, G8, EU:s finansministrar eller någon
              annan som förs samman. Det finns inte mycket av samsyn om orsakerna
              till de finansiella kriserna. Det är klart att har man ingen samsyn
              om kriserna har man ingen samsyn om strategin.
            </seg>
            <seg n="9e502d0b">
              Strategin spretar rätt ordentligt. Det finns alltifrån Frankrike,
              som driver någon form av statskapitalistisk interventionsstrategi,
              till dem som sträcker ut armarna och säger att detta handlar om
              marknaden, att vi inte kan göra något åt marknaden och att marknaden
              sköter sig själv. Det finns också de, kanske inte minst utanför
              Europeiska unionen, som tycker att man ska göra en del insatser.
            </seg>
            <seg n="c0f14e88">
              Det har under de senaste toppmötena visat sig finnas väldigt
              stora skillnader mellan olika krafter inom EU. Det är inte bara
              splittring inom EU-kretsen utan också mellan olika EU-delar och
              övriga världens inte minst stora ekonomier.
            </seg>
            <seg n="0885ac99">
              Ur denna synpunkt är det klart att det är ett dystert läge. Det
              finns ingen gemensam analys av varför vi har råkat ut för en rad
              globala finanskriser, och det finns ännu mindre någon gemensam
              strategi för hur man ska hantera detta.
            </seg>
            <seg n="65cdecd2">
              Om man på något vis ska sammanfatta det som väldigt kort har
              varit diskussionen i Europa och det medger egentligen ingen diskussion
              kan man för det första säga att EU har sagt en sak, och så har
              man gjort något helt annat från regeringarnas sida när varje finanskris
              har dykt upp.
            </seg>
            <seg n="d4a81e0c">
              För det andra har man konsekvent struntat i de regler man själv
              har bestämt. Tillväxt- och stabilitetspakten, som Anders Borg
              och jag har diskuterat tidigare, har många länder tyvärr helt
              struntat i inte minst de som själva stod bakom och är initiativtagare,
              typ Tyskland och Frankrike.
            </seg>
            <seg n="9384b5a8">
              För det tredje har man struntat i att under goda konjunkturlägen
              bygga upp överskott, alltså det vi har gjort i Sverige under goda
              konjunkturlägen. Det har de flesta EU-länder också struntat i,
              och därför har man kommit in i kriser med stora underskott.
            </seg>
            <seg n="4c5d20b1">
              För det fjärde är det bra att det har funnits en diskussion om
              att försöka sätta någon form av avgift eller restriktion på bankerna,
              men samsynen är tyvärr rätt begränsad internationellt när det
              gäller detta.
            </seg>
            <seg n="990d3fae">
              För det femte och sista är det så att man inte bara kan spara
              sig ur kriser. Det handlar ofta om att man måste investera och
              satsa i kriser. Har man inte sparat ihop ett överskott så att
              man har resurser kan man inte satsa någonting, och där är naturligtvis
              den svenska regeringen varken sämre eller bättre än andra EU-regeringar.
            </seg>
            <seg n="51920f64">
              Anders Borg ärvde ett stort överskott. Han har gjort sig av med
              överskottet och lämnat ifrån sig ett stort underskott. Det är
              ungefär vad de flesta EU-länder har gjort: tappat 56 procent av
              de offentliga finanserna.
            </seg>
          </u>
          <note type="speaker" n="ef34a4d1">
            Anf. 52 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-27" n="37c46319">
            <seg n="2fe2f051">
              Fru talman! Detta är naturligtvis en diskussion jag välkomnar.
              Vi har upplevt en tid som sträcker sig över snart 20 år där det
              europeiska valutasamarbetet mer eller mindre bröt samman. Ett
              antal länder kastades ut i oordnade kriser under tidigt 90-tal.
              Det följdes av att ett stort antal länder hamnade i relativt likartade
              och relativt traumatiska situationer i Asien och Latinamerika.
              Återigen landar nu världsekonomin med dessa kast och kriser.
            </seg>
            <seg n="2a96207b">
              Vi kan naturligtvis diskutera de exakta grundorsakerna till detta.
              Min enkla tro och analys är att detta är en i det närmaste inneboende
              brist och svaghet i de globala, fria kapitalrörelsernas tillvaro.
              Kapital jagar efter vinst och avkastning och skapar kast och kriser
              på ett sätt som är närmast oundvikligt. Det är naturligtvis politikens
              uppgift att bekämpa detta och försöka hantera situationen, men
              jag tror att vi måste ha en realistisk syn på hur pass hårda dessa
              starka krafter är.
            </seg>
            <seg n="fbb86a7f">
              Det betyder dock inte att vi står försvarslösa. Jag vill påpeka
              att våra nordiska samhällsmodeller i mångt och mycket har klarat
              sig bättre än de flesta andra länder när det gäller välfärd, arbetslöshet,
              offentliga finanser och sådant genom de senaste 20 åren. Vi lärde
              oss av våra kriser från slutet av 80-talet och början av 90-talet.
              Detta är sant för Danmark, Finland, Sverige och Norge.
            </seg>
            <seg n="05b11094">
              En utgångspunkt för detta arbete, som naturligtvis nu också bör
              vara en utgångspunkt för EU:s reformarbete, är att man åtgärdar
              problemen i god tid via stramare budgetordningar, mer av budgetbalans,
              mer av överskott, mer av ordning, mer av stramhet och mer av struktur
              i arbetet. Det gör att man åtminstone kan skydda sitt eget lilla
              land med några buffertar i termer av starka offentliga finanser.
              Det är inte att resignera inför att vi har en brutal världsekonomi,
              utan det är att värna och trygga våra medborgares vardag och välfärd.
            </seg>
            <seg n="b56e8343">
              Sedan behöver vi naturligtvis också nya ramverk för de finansiella
              marknaderna. Vi behöver mer av ansvarsutkrävande, och vi behöver
              mer av öppenhet och krav på redovisning i beslutsfattandet. Här
              är det bara att välkomna att det sker rörelser i den riktningen
              från G20 och från EU. Min slutsats av dessa kriser är att vi behöver
              mer av europeiskt samarbete och mer av övergripande europeiska
              strukturer som kan se till att banker som blivit gränsöverskridande
              också ställs under en kontroll och en utvärdering som matchar
              den gränsöverskridande situationen.
            </seg>
            <seg n="dfb8caa9">
              Får jag göra en egen reflexion i detta sammanhang skulle jag
              vilja säga att det som kommer ut ur helgens G20-möte är risken
              för en tragisk upprepning av den historia vi nu har sett. Om de
              riktlinjer som nu landar visar sig vara riktiga om man går in
              i 20132014 med underskott på i storleksordningen 45 procent av
              bnp och givet att man ligger på en skuldnivå på nära nog 100 procent
              av bnp kommer möjligheterna att bedriva en aktiv stabiliseringspolitik,
              alltså att investera sig ur kriser eller åtminstone dämpa kriserna
              med investeringar och satsningar, att vara utomordentligt små
              för de stora länderna.
            </seg>
            <seg n="26c16b7b">
              För svensk del måste detta landa i två slutsatser: dels att vi
              jobbar vidare med våra egna ramverk för att trygga medborgarna
              i termer av starka offentliga finanser och dels att vi måste aktivt
              arbeta för att EU-strukturerna stärks både när det gäller offentliga
              finanser och när det gäller ramverken för marknader.
            </seg>
          </u>
          <note type="speaker" n="943884e6">
            Anf. 53 BOSSE RINGHOLM (s):
          </note>
          <u who="bosse_ringholm_29e546" xml:id="i-5c767277c2cd55d4-1" n="df73e475">
            <seg n="90366bdf">
              Fru talman! Anders Borg säger att det behövs mer ekonomiskt samarbete
              inom EU. Frågan är dock vad samarbetet ska grunda sig på. Om det
              inte finns en gemensam analys av orsakerna till den finansiella
              instabiliteten och de finansiella kriser vi har sett gång på gång
              och om det inte finns någon gemensam strategi hjälper inget samarbete.
              Allt det Anders Borg nu räknade upp som ett slags önskelista är
              ointressant så länge den gemensamma analysen och gemensamma strategin
              inte finns.
            </seg>
            <seg n="7c8edf83">
              Ta det Anders Borg själv har syndat mot! Sverige hade en god
              ekonomisk situation när Anders Borg tog över vi hade ett bra överskott
              och det första han gjorde var att driva ned överskottet genom
              att genomföra ofinansierade skattesänkningar. Då betedde sig Anders
              Borg som Frankrike, Tyskland och alla andra länder i Europa. Man
              kan säga att de samarbetade, men till det sämre. De samarbetade
              till ett resultat som inte är bra. Det ledde nämligen till att
              Sverige, som hade ett överskott på ca 3 procent nu har ett underskott
              som är minst lika stort.
            </seg>
            <seg n="331ebfd0">
              Det är väl ungefär snittet i EU-länderna: Man har lyckats rasera
              de offentliga finanserna med 57 procent. Fördelen för Sverige
              och de nordiska länderna var att underskottet inte blir lika stort
              om man startar från plus. Startar man däremot från minus, som
              Frankrike, Italien och många andra länder har gjort, landar man
              på omkring 1014 procent, vilket många av dessa länder har.
            </seg>
            <seg n="3c118074">
              Därför är det inte bristen på samarbete som är problemet, utan
              problemet är bristen på samsyn om orsakerna, analysen av de finansiella
              kriserna och vilken strategi man ska ha. Det är en i grunden felaktig
              strategi.
            </seg>
            <seg n="9bfb1fa7">
              Anders Borg har medverkat till att försämra de svenska offentliga
              finanserna, ungefär lika mycket som hans kolleger gjort ute i
              Europa. Han är varken sämre eller bättre kålsupare än sina kolleger
              när det gäller att fördärva offentliga finanser. Hans lycka är
              att han övertog ett överskott som gjorde att han inte hamnade
              i samma moras som omvärlden.
            </seg>
            <seg n="7dc2e7dd">
              Nu är nästa fråga: Om vi nu ska ta oss ur den finansiella krisen,
              den finansiella instabiliteten, ska vi göra det genom att bara
              satsa på att spara? Det är det som många EU-länder nu ägnar sig
              åt när det inte finns någonting att satsa och investera. Det är
              klart att några länder inte har någonting att satsa och investera
              därför att de har förött sina statsfinanser och offentliga finanser.
            </seg>
            <seg n="333e421a">
              Anders Borg har haft möjlighet under de senaste åren att utnyttja
              det överskott som han fick överta genom att göra satsningar. Men
              han har i stället valt att sänka skatterna på ett sådant sätt
              att ingen har kunnat påvisa att det egentligen har gett någon
              expansion eller något tillskott av jobb. Det gör att Anders Borg,
              liksom många andra finansministrar, nu tvingas lämna efter sig
              resultatet att arbetslösheten har ökat under de här åren. Han
              lämnar efter sig ett underskott i stället för ett överskott i
              de offentliga finanserna. Han lämnar efter sig en ekonomi som
              man inte kan skylla bara på den globala internationella krisen.
              Det är klart att den har försvårat läget. Men om man själv medvetet
              har fördärvat våra sociala försäkringar a-kassan, sjukförsäkringen
              och mycket annat har man också medverkat till att försämra det
              ekonomiska läget.
            </seg>
            <seg n="fdb31d07">
              Till sist: Om vi inte har en gemensam analys och en gemensam
              strategi kan vi samarbeta hur länge som helst, Anders Borg, med
              andra EU-länder, men vi kommer ingenstans. Vi kommer, precis som
              Anders Borg säger i sitt inlägg här, tyvärr att upprepa en del
              av de misstag som har gjorts tidigare. Och det finns väl indikationer
              både från G20-mötet och i andra sammanhang under senare tid att
              vi tyvärr kommer att få se repriser på dålig politik som inte
              på något vis möter den finansiella oro som det kapitalistiska
              systemet skapar och som ingen riktigt vågar ta i ordentligt.
            </seg>
          </u>
          <note type="speaker" n="d55b4911">
            Anf. 54 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-28" n="37c46319">
            <seg n="95b6df91">
              Fru talman! Låt mig börja med att beskriva de offentliga finanserna
              i Sverige, så att vi har en bra grund för den här diskussionen.
            </seg>
            <seg n="fdfd169c">
              När jag tog över som finansminister hade vi en skuld på 46 procent
              av bnp konsoliderad i offentlig sektor. I dag har vi en skuld
              på 41 procent. Det gör att vi som kanske enda land i Europa under
              den här perioden har kunnat minska vår skuldsättning och vårt
              beroende av marknaderna.
            </seg>
            <seg n="0898ccff">
              Vi tog över överskott, och de överskotten byggde vi vidare på.
              Vi byggde ut överskotten med nära nog 60 miljarder av bnp, om
              jag minns siffrorna rätt. Vi gick alltså från ett överskott på
              2 procent upp till ett överskott på strax under 4 procent av bnp
              mellan 2006 och 2008. Det gör att vi nu efter krisen står med
              de starkaste offentliga finanserna i Europa. Vi är ett av två
              tre länder som klarar en situation där vi inte har tre procents
              underskott. Sverige är det enda landet under perioden 20082010
              som den beskrivningen stämmer på, såvitt jag minns uppgifterna
              rätt.
            </seg>
            <seg n="8cbff845">
              Det här beror på att vi har varit aktsamma och noggranna med
              de offentliga finanserna men också aktiva i vår krisbekämpning.
              Vi har tillfört pengar till kommunsektorn, vi har byggt ut arbetsmarknadspolitiken
              och vi har fyllt ut luckorna i hushållens ekonomi. Det här kan
              Bosse Ringholm och jag vara oeniga om, och det är tydigt att det
              är den diskussionen Bosse Ringholm vill ha.
            </seg>
            <seg n="92b2540a">
              Jag tycker att vi också skulle kunna vara eniga om ett antal
              saker. Jag tror nämligen att det ibland kan vara en poäng med
              samsyn snarare än konflikt. En av de samsynspunkterna borde vara
              att vi ska återställa våra överskott, att vi ska fortsätta minska
              vår skuldsättning, att vi ska möta nästa kris med ett mindre beroende
              av valuta- och räntemarknader, att vi ska vara trygga med att
              Sverige är ett land som inte är beroende av kortsiktig upplåning,
              utan att vi vilar på solid grund med överskott i offentliga finanser
              men också i vår utrikeshandel och vår bytesbalans. Jag tror nämligen
              att det är så man bygger ett väl fungerande samhälle.
            </seg>
            <seg n="4a9f503f">
              Vi kan notera nu när vi tittar på utvecklingen de kommande åren
              att sysselsättningen börjar komma tillbaka. Vi räknar med 100
              000 i sysselsättningsökning under 20102012. Vi har haft en starkare
              tillväxt i början av året än praktiskt taget alla andra industriländer.
              Vi har starkare offentliga finanser än något annat EU-land.
            </seg>
            <seg n="43a4de65">
              Det här ska naturligtvis vara ett betyg för regeringens arbete
              men kanske ännu mer för den svenska modellen. Vi har en trygg
              samhällsmodell som ger en grund för våra medborgare att kunna
              lita på att våra offentliga system fungerar. Det tycker jag är
              någonting som vi ska vårda och verka för också i framtiden. Det
              måste bygga på samma politik när vi sedan talar om Europa. Det
              måste finnas mer av ordning, mer av struktur, mer av återgång
              till balans, mer av att man gör rätt för sig och inte lånar kortsiktigt
              när man bygger sin politik.
            </seg>
            <seg n="9a439d80">
              Jag delar naturligtvis Bosse Ringholms oro för vad som kommer
              ut av detta inför nästa kris. Nu står de stora länderna med en
              skuldsättning på uppemot 100 procent av bnp och underskott som
              uppgår till flera procent av bnp, som i bästa fall kan landa på
              45 procents underskott vid nästa lågkonjunktur. Det är en politik
              som för med sig allvarliga risker både för välfärd och för sysselsättning
              långsiktigt.
            </seg>
          </u>
          <note type="speaker" n="7e668643">
            Anf. 55 BOSSE RINGHOLM (s):
          </note>
          <u who="bosse_ringholm_29e546" xml:id="i-5c767277c2cd55d4-2" n="df73e475">
            <seg n="badbdb89">
              Fru talman! Nu bekräftar Anders Borg själv att han har försämrat
              de offentliga finanserna i Sverige med bortåt 6 procent. Ja, det
              är riktigt, och det var också vad jag sade i mitt inledningsanförande.
              Det är ungefär vad hans kolleger har gjort i övrigt. Skillnaden
              mellan Anders Borg och hans kolleger är att han startade från
              ett oerhört gott läge som han övertog av den tidigare, socialdemokratiska
              regeringen. Därför har han inte lyckats hamna ända nere i källaren,
              som många av hans kolleger har gjort.
            </seg>
            <seg n="f4293fac">
              Det som är bekymret är att Anders Borg säger att vi behöver göra
              mer gemensamt men att det inte finns någon samsyn. Jag ska inte
              säga att jag har haft några förhoppningar om att Anders Borg hade
              kunnat medverka till en sådan samsyn, för det kanske är för mycket
              begärt.
            </seg>
            <seg n="92ea74fa">
              Jag hade ändå hoppats på att Anders Borg i EU-sammanhang för
              det första hade velat få bort detta att man säger en sak och gör
              något helt annat i ekonomin.
            </seg>
            <seg n="0cab69c5">
              För det andra struntar man i tillväxt- och stabilitetspakten
              och andra regler. Jag hade hoppats att man hade kunnat få en rejäl
              diskussion om det bland EU:s finansministrar och EU-länderna.
            </seg>
            <seg n="9df2806e">
              För det tredje hade jag hoppats att man hade använt de goda konjunkturlägen
              som var i början på Anders Borgs mandatperiod för att bygga upp
              de offentliga finanserna. Man gjorde precis tvärtom. Jag hörde
              inte Anders Borg banna någon av sina kolleger för detta under
              de goda åren, därför att han själv dessutom drog ned de offentliga
              finanserna genom att införa en rad ofinansierade skattesänkningar.
            </seg>
            <seg n="fedb94b8">
              För det fjärde hade jag naturligtvis hoppats på att Anders Borg
              mer skulle driva frågan om att låta bankerna och det finansiella
              systemet själva ta ett ökat ansvar. Avgifterna är en del av en
              sådan diskussion, naturligtvis, men den har inte kommit särskilt
              långt.
            </seg>
            <seg n="83c5ffc9">
              För det femte är det viktigt att hitta en balans mellan satsningarna,
              som det inte finns förutsättningar för i ett antal länder i dagsläget
              med tanke på bakgrunden, och att spara sig ur ekonomiska kriser
              och arbetslöshet. Att spara innebär ju oftast att öka på arbetslösheten.
              I stället behöver vi satsa för att få nya jobb. Jag ser i tidningarna
              i dag att under Anders Borgs tid har antalet arbetslösa stigit
              från 290 000 till 450 000. Det är konstaterat att där har regeringen
              misslyckats kapitalt.
            </seg>
            <seg n="94d562ef">
              Till sist ber jag att få tacka Anders Borg för den här och andra
              debatter under den här mandatperioden. Vi lämnar ju båda två riksdagsarbetet
              men av lite olika skäl, jag frivilligt och Anders Borg med väljarnas
              hjälp i höst, så vi får inget tillfälle att återkomma till debatterna.
              Tack så mycket för debatterna!
            </seg>
          </u>
          <note type="speaker" n="3e04baf4">
            Anf. 56 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-29" n="37c46319">
            <seg n="c70fddc3">
              Fru talman! Låt mig börja med att återgälda Bosse Ringholms tack.
              Jag ska inte vara ironisk, utan jag vill passa på att tacka för
              flera mycket goda debatter under de här åren. Naturligtvis tycker
              jag också att det förtjänar att påpekas att Bosse Ringholm tjänstgjort
              som finansminister under fem år, vilket är den längsta perioden
              sedan Kjell-Olof Feldts tid som finansminister. När du nu lämnar
              riksdagen ska du göra det med en stor känsla av heder, tycker
              jag, av detta värv inte för att det ankommer på mig som moderat
              att utvärdera Bosse Ringholm som socialdemokrat.
            </seg>
            <seg n="2b6008ec">
              Låt mig bara avslutningsvis konstatera att Sverige har en situation
              med starka offentliga finanser. Vi har högre tillväxt än andra
              länder och vi har en sysselsättning som stabiliseras väldigt tidigt
              under återhämtningen.
            </seg>
            <seg n="31369884">
              Jag delar naturligtvis Bosse Ringholms synpunkter. Det är ett
              avgörande problem att man i Europa inte gör det man säger. Det
              har varit stötande att stora länder har valt att avvika från sanktioner
              som de själva har varit drivande för ska finnas på plats. Det
              har urholkat trovärdigheten för systemet.
            </seg>
            <seg n="036284ae">
              Det är självklart att vår utgångspunkt nu måste vara att stärka
              stabilitets- och tillväxtpakten med sanktioner som tillämpas,
              skuldkriterier som får en större vikt och med tydligare granskning
              av länder som missköter sig. Jag tror att det är därför vi ska
              återbygga och förstärka offentliga finanser i Europa. Det är den
              enda vägen framåt.
            </seg>
            <seg n="0518e56d">
              Låt mig konstatera att när det gäller bankavgifterna har Sverige
              gått före. USA har följt oss och Storbritannien, Frankrike och
              Tyskland är nu på väg att följa efter. Många sade att detta var
              omöjligt. Jag vill påpeka att för svensk del fungerar systemet.
              Om vi får andra länder som följer efter är detta bara att välkomna.
            </seg>
            <seg n="438f349a">
              Jag vill avslutningsvis passa på att tacka för en god debatt
              och tillönska Bosse Ringholm en mycket god sommar.
            </seg>
          </u>
          <note n="d261ab9a">
            Överläggningen var härmed avslutad.
          </note>
          <note n="004f32c5">
            11 § Svar på interpellation 2009/10:406 om skattenivån
          </note>
          <note type="speaker" n="1ac3f556">
            Anf. 57 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-30" n="37c46319">
            <seg n="ce9b06d3">
              Fru talman! Hans Olsson har frågat mig om jag avser att verka
              för en politik som innebär att skatterna sänks mest för dem med
              högre inkomster och hur jag avser att finansiera den generella
              välfärden när skatteintäkterna faller.
            </seg>
            <seg n="f4f54798">
              Den mest centrala uppgiften i regeringens politik är att få fler
              i arbete och att minska utanförskapet. I syfte att göra det mer
              lönsamt att arbeta har regeringen infört jobbskatteavdraget. Avdraget
              gör det mer lönsamt att arbeta för dem som i dag står utanför
              arbetsmarknaden och bidrar genom sänkt marginalskatt till ökat
              arbetsutbud för dem som redan arbetar. Jobbskatteavdraget har
              medfört att låg- och medelinkomsttagare har fått betydande marginalskattesänkningar.
              Höga marginalskatter hämmar arbetsutbudet och den ekonomiska tillväxten
              samtidigt som de dessutom uppmuntrar till skattefusk.
            </seg>
            <seg n="822803dc">
              Regeringen bedömer att effekten av jobbskatteavdraget blir att
              närmare 80 000 fler personer kommer i arbete på lång sikt. Externa
              bedömare, till exempel Finanspolitiska rådet, Konjunkturinstitutet
              och LO har gjort liknande bedömningar. Jobbskatteavdraget är därmed
              den enskilt viktigaste reformen i regeringens strävan att få fler
              i arbete och minska utanförskapet.
            </seg>
            <seg n="e12b3a97">
              Regeringens politik utformas för att bidra till uthållig och
              stark tillväxt, hög sysselsättning, makroekonomisk stabilitet,
              starka offentliga finanser och välfärd som kommer alla till del.
              Fler i arbete är en förutsättning för att uppnå dessa mål.
            </seg>
          </u>
          <note n="b05500c1">
            Då Hans Olsson, som framställt interpellationen, anmält att han
            var förhindrad att närvara vid sammanträdet medgav tredje vice
            talmannen att Lars Johansson i stället fick delta i överläggningen.
          </note>
          <note type="speaker" n="1f4f5b8b">
            Anf. 58 LARS JOHANSSON (s):
          </note>
          <u who="lars_johansson_1a1a7d" xml:id="i-13fa1b0c81843725-4" n="d4fe9d02">
            <seg n="54d3170d">
              Fru talman! Hans Olsson är tyvärr inte här, så jag tar emot interpellationssvaret
              i stället. Jag tackar finansministern för svaret även om jag noterar
              att finansministern inte vill ta upp de frågeställningar som finns
              i själva interpellationen. Den handlar om det som regeringen och
              Moderaterna i synnerhet har sagt inför 2006 års val. Jag antar
              att ni står fast vid det, för när jag läser vad Moderaterna säger
              inför 2010 års val är ni inne på samma linje, nämligen att man
              ska sänka skattenivån till en europeisk nivå.
            </seg>
            <seg n="f8ee41a3">
              Vad innebär det? Det innebär att välfärden kommer att hotas i
              Sverige. Jag tycker att man borde dra lärdom av det som händer
              i Europa nu, där många länder har just detta problem: De har inte
              intäkter i förhållande till sina utgifter. Att gå ned och anpassa
              sig till europeisk nivå innebär stora nedskärningar i Sverige.
              Det talar inte regeringen om. Det talar inte Anders Borg om. Han
              berättar inte någonting alls om det i interpellationssvaret.
            </seg>
            <seg n="69ec116d">
              I frågan i interpellationen lyfter Hans Olsson upp vad statsvetarprofessorn
              Bo Rothstein i Göteborg har beskrivit i en debattartikel där han
              pekar just på detta förhållande. Detta är alltså inte någonting
              som bara vi socialdemokrater säger, utan också forskarvärlden
              har tittat på förhållandet med den statsfinansiella krisen i Europa.
              Den beror oftast på att man inte tar in tillräckligt med skatter
              utan har för stora utgifter. Därmed hamnar man i stora underskott,
              som också den förra debatten tydligt handlade om.
            </seg>
            <seg n="67776097">
              Men Moderaterna driver detta vidare, och skriver i sitt program
              inför höstens val att det inte är rimligt att det svenska skattetrycket
              ligger på en betydligt högre nivå än andra jämförbara länder i
              Europa. Det låter lite teknokratiskt. Men effekterna av det är
              just detta; skattenivån ska ned ytterligare. Ni har också tillsammans
              i de borgerliga partierna utlovat skattesänkningar på 100 miljarder
              kronor, enligt riksdagens utredningstjänst. Men ni har inte talat
              om var det ska tas och hur det ska tas. Där är ni fortfarande
              svaret skyldiga.
            </seg>
            <seg n="385d4c7e">
              Vad ska reduceras i välfärden under de kommande åren för att
              ni ska kunna nå upp till era skattesänkningar på 100 miljarder.
              Då pratar jag inte om hur ni fördelar skatterna, alltså att de
              som har de bästa inkomsterna och de största tillgångarna får de
              största skattesänkningarna, utan jag tittar på det totala.
            </seg>
            <seg n="c04c8f5e">
              Jag tycker att det är anmärkningsvärt när finansministern ändå
              i sitt försök till svar tar upp att om man höjer skatterna kan
              det innebära att skattefusket ökar. Det är bara att konstatera
              att trots de skattesänkningar som ni har genomfört har inte skattefusket
              minskat. Tvärtom ligger det kvar på i storleksordningen 130140
              miljarder kronor enligt Skatteverkets redovisning för skatteutskottet
              här i vintras när man begärde in extra pengar för att kunna fullfölja
              sitt uppdrag som handlade om att jaga skattefuskare i Sverige.
            </seg>
            <seg n="9dc31607">
              Ni är svaret skyldiga. Hur har ni tänkt att ni ska klara välfärden
              i Sverige med de gigantiska skattesänkarlöften som ni nu har presenterat?
            </seg>
          </u>
          <note type="speaker" n="e6b8b340">
            Anf. 59 GÖRAN PETTERSSON (m):
          </note>
          <u who="goran_pettersson_2397a6" xml:id="i-23197928f242782f-0" n="7891da6e">
            <seg n="20fcf41a">
              Fru talman! Det är viktigt att skattesystemet är uppbyggt på
              ett sådant sätt att det inger respekt. Det tas upp på ett bra
              sätt i interpellationen. Ett antal egenskaper tas upp som det
              är viktigt att skattesystemet har: att det är enkelt, att det
              har få undantag och att det har legitimitet.
            </seg>
            <seg n="128b0b39">
              Men i interpellationen missar man några andra egenskaper som
              det också är viktigt att skattesystemet har. Det ska till exempel
              premiera arbete. Genom att premiera arbete bidrar skattesystemet
              till att göra den gemensamma kakan större. Det bortser man helt
              från i interpellationen. Man tycker att det viktiga är att fördela
              en kaka även om den blir mindre och mindre.
            </seg>
            <seg n="db84d44f">
              Låt mig komma tillbaka till det där med enkelhet, undantag och
              legitimitet. En skatt som majoriteten har tagit bort under mandatperioden
              är förmögenhetsskatten. Det var den skatt som brast på flera av
              de här punkterna. Den omgärdades av en stor mängd undantag som
              gjorde att den som hade den bästa skattejuristen i stort sett
              kunde undvika att betala skatten. Det gjorde att skattens legitimitet
              blev låg. Det var också en skatt som egentligen inte gynnade Sverige.
              Ett antal nationalekonomer har lyft fram skatten som varande en
              skatt som gjorde att kapital försvann ur Sverige som skulle ha
              gjort landet väl.
            </seg>
            <seg n="f95d48e1">
              Nu vill vänsterkoalitionen återinföra förmögenhetsskatten. Jag
              tror att de som är gladast över det är skattejurister, som ser
              fram emot att få nya fina uppdrag för hur man kan planera sig
              runt skatten. Vi som har följt debatten kan konstatera att man
              redan nu excellerar i att börja tala om olika typer av undantag
              så att skatten ska bli så lite samhällsskadlig som möjlig.
            </seg>
            <seg n="7d81134e">
              Men inte nog med det om vi nu ska gå tillbaka till interpellationen
              och tala om enkelhet, undantag och legitimitet. En annan skatt,
              nämligen uppskov på reavinster, är en skatt som oppositionen säger
              att den vill gå in och återinföra. Jag kan konstatera återigen
              att då har vi precis som med förmögenhetsskatten en skatt som
              nästan ingen har tänkt sig att betala. Med hjälp av jurister specialiserade
              på skatteplanering kan man hitta olika vägar för att inte behöva
              betala den där reavinstskatten. Då kan man utnyttja uppskovet
              till ett uppskov i evig tid.
            </seg>
            <seg n="220e21a7">
              Därför tycker jag att det skulle vara intressant att höra Lars
              Johanssons kommentarer. Delar han grunduppfattningen i interpellationen
              att det är viktigt att skattesystemet är enkelt, har få undantag
              och har legitimitet? Hur ser han då på återinförandet av förmögenhetsskatt
              och införande av generösa uppskov för reavinstskatter?
            </seg>
          </u>
          <note type="speaker" n="e3f7e673">
            Anf. 60 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-31" n="37c46319">
            <seg n="c2a3f584">
              Fru talman! När vi diskuterar skatter måste vi koppla det också
              till den långsiktiga finansieringen av våra välfärdsåtaganden.
              Vi har ett samhälle som präglas av sammanhållning och trygghet
              för människor därför att vi har en gemensam finansiering av vårt
              utbildningssystem, av vår barnomsorg, av vår sjukvård och av vår
              äldreomsorg. Vi skapar trygghet för människor genom ett antal
              väl fungerande välfärdssystem.
            </seg>
            <seg n="9f1aede8">
              De här välfärdssystemen kan naturligtvis bara vara stabila och
              fungera väl om de har en stabil grund för sin finansiering. Den
              bygger på två grundpelare.
            </seg>
            <seg n="0a512f1d">
              Den ena är att vi har en arbetslinje i Sverige, att människor
              är i arbete, att människor som i dag arbetar i framtiden har en
              beredskap att stanna kvar längre och att unga människor i framtiden
              får lättare att komma in på arbetsmarknaden.
            </seg>
            <seg n="eda1bc81">
              Den andra grundpelaren är att våra tjänstemän och politiker i
              välfärdssektorerna ute i kommunerna fortsätter med ett enträget
              vardagsarbete där man gnetande försöker att vända och vrida på
              varje krona för att få ut största möjliga effekt. Det är den långsiktiga
              produktiviteten i våra omsorgssektorer. Det är det som avgör hur
              många som är i arbete och hur kostnadsstrukturen i de här sektorerna
              ser ut på lång sikt.
            </seg>
            <seg n="b7a02586">
              Den här välfärdsfinansieringsekvationen kan vi bara lösa genom
              fler i arbete. Det är det enda rimliga, anständiga sättet att
              hantera den frågan i en globaliserad ekonomi med den typ av konkurrens
              som vi i dag har om jobb och kapital. Alternativet till fler i
              arbete blir höjda skatter och hårda välfärdsprioriteringar.
            </seg>
            <seg n="5f6046e5">
              Vi har relativt höga skatter i Sverige. En del av dem fungerar
              utan stora och avgörande kostnader för samhällsekonomin. Momsen
              och fastighetsskatten är några exempel. Andra skatter medför stora
              kostnader och stora risker därför att de snedvrider drivkrafterna
              i samhället.
            </seg>
            <seg n="104f43b0">
              Jobbskatteavdraget är ett försök att råda bot på många av de
              allra värsta avarterna av ett högt skattetryck. Det är därför
              jobbskatteavdraget så samstämmigt har framhållits som en effektiv
              väg att få fler i arbete. Det lönar sig bättre för unga att komma
              in, för fler att jobba extra och för fler att stanna kvar. Vi
              ser också att allt fler äldre väljer att stanna kvar på arbetsmarknaden.
            </seg>
            <seg n="b10c5822">
              Det här är vårt vägval. Vi tror att det är nödvändigt att förstärka
              arbetslinjen för att vi ska klara en långsiktig välfärd. Mot det
              står den hållning som Lars Johansson ger uttryck för. Den bygger
              på att man nedmonterar arbetslinjen, och när färre arbetar höjer
              man skatterna. Den höjda skattebelastningen används sedan till
              att finansiera en välfärd som ofta bedrivs på ett sådant sätt
              att den blir mer kostsam.
            </seg>
            <seg n="fd54f724">
              Detta är en beskrivning av de två politiska alternativen i det
              val vi står inför i höst. Det handlar om en allians som har arbetslinjen
              som kärnpelare och om ett rödgrönt samarbete som i grund och botten
              inte tror på arbetslinjen och följaktligen inte har ett långsiktigt
              hållbart svar på frågan om välfärdens finansiering.
            </seg>
            <seg n="636db61d">
              Vi i alliansregeringen ser det inte som ett självändamål att
              sänka skattetrycket. Vi ser det som ett självändamål att trygga
              människors välfärd genom att få fler i arbete. Vi ser det som
              ett självändamål att bygga sammanhållning genom att säkra att
              människor är i arbete. Det förutsätter att det lönar sig bättre
              att arbeta. Det förutsätter att det är billigare och enklare att
              anställa och att det är fler som vill driva företag. Det är medlen
              för att uppnå målet som är en god trygghet för alla våra samhällsmedborgare.
            </seg>
          </u>
          <note type="speaker" n="daac303f">
            Anf. 61 LARS JOHANSSON (s):
          </note>
          <u who="lars_johansson_1a1a7d" xml:id="i-13fa1b0c81843725-5" n="d4fe9d02">
            <seg n="ff2ac77a">
              Fru talman! Återigen fick jag inget svar på den fråga som interpellationen
              berör, nämligen varför det är så viktigt för regeringen och Moderaterna
              att sänka skattetrycket i Sverige så att man kommer på samma nivå
              som övriga Europa. Jag fick inte heller något svar på frågan vad
              det är som ska skäras bort när man ska ta bort upp till 100 miljarder
              kronor, vilket de borgerliga partierna med Moderaterna i spetsen
              tillsammans har lagt fram. Jag fick inget besked i de här viktiga
              och avgörande frågorna.
            </seg>
            <seg n="99ca187c">
              Vi vet att klyftorna i Sverige hela tiden har ökat med den politik
              ni har fört. Det har vi haft åtskilliga debatter om.
            </seg>
            <seg n="b42dfee1">
              Jag kan ta ett annat exempel på vilken effekt en sådan politik
              som ni förordar, men som ni inte vågar tala om, skulle få. För
              en tid sedan presenterade de kommunalpolitiker som är ansvariga
              för hur den kommunala välfärden utvecklas i Sverige en gemensam
              rapport. Det är dessa som sitter nära verkligheten och välfärden.
              Det är de som får betala de ökade socialbidragskostnaderna när
              de centrala socialförsäkringssystemen och a-kassesystemen inte
              längre fungerar för allt fler människor. Det finns bland annat
              422 000 socialbidragstagare. Dessa miljarder måste de ta fram
              genom att begränsa välfärden. De måste ta fram dessa kontanta
              pengar i stället för att använda dem till att anställa människor
              av kött och blod i äldreomsorgen, i skolan eller i förskolan.
              De har presenterat en rapport i den arbetsgruppen finns för övrigt
              både moderater och folkpartister med där de väldigt tydligt markerar
              att om en sådan politik där man skär ned ytterligare får genomslag
              skulle vi få gigantiska problem.
            </seg>
            <seg n="30caf7d7">
              De redovisar att en situation med oförändrade statsbidrag kommer
              att leda till en skattechock på 13 kronor i kommunalskatt om man
              ska kunna få samma välfärdsutveckling under de kommande 25 åren
              som man har haft under de gångna 25 åren. Man vill ha kvalitet
              i äldreomsorgen när vi får allt fler äldre, för att ta ett exempel.
              Och vi behöver fler människor som jobbar som lärare för att vi
              ska kunna upprätthålla en bra standard i den svenska skolan.
            </seg>
            <seg n="d636a611">
              Det är de här frågorna som är centrala i framtiden, och dem duckar
              ni för helt och hållet. Ni är ointresserade av dem. Ni är bara
              intresserade av att se skatter som ett problem. Jag anser inte
              att skatter är ett problem. Hela det svenska välfärdssystemet
              har byggts upp genom att man alltid har argumenterat för breda
              skattebaser. Vi behöver dessa för att vi ska kunna ha en gemensam
              välfärd som fungerar för alla människor i det svenska samhället.
              Det är den centrala delen i politiken.
            </seg>
            <seg n="90209690">
              Ni sätter er på åskådarläktaren och pratar hela tiden om att
              skatter innebär problem och svårigheter. Det är klart att de gör
              om ingen talar om vad man får för skatterna och vilken betydelse
              de har i samhället. Då får man problem i den politiska debatten.
              Jag förstår att ni har det, men för oss socialdemokrater är det
              väldigt viktigt att hela tiden markera betydelsen av skatteintäkter
              och vad pengarna går till och förklara vilken betydelse de har
              för samhällets utveckling. Det är där den stora skiljelinjen går.
            </seg>
            <seg n="673f4752">
              Jag noterar återigen att ni inte vill prata om vad ni ska ta
              bort som motsvarar 100 miljarder.
            </seg>
          </u>
          <note type="speaker" n="32ba6884">
            Anf. 62 GÖRAN PETTERSSON (m):
          </note>
          <u who="goran_pettersson_2397a6" xml:id="i-23197928f242782f-1" n="7891da6e">
            <seg n="aff83ad1">
              Fru talman! Det är med glädje jag observerar att Lars Johansson
              talar om SKL:s rapport om de framtida utmaningarna. Jag är kommunalpolitiker,
              och jag är ganska väl medveten om de utmaningar som finns. Om
              man läser den här rapporten noga kan man se att det inte är skatten
              som lyfts fram som den stora utmaningen, utan det är dels demografin
              vi blir äldre, vilket på många sätt är glädjande dels våra ökade
              önskemål och krav på välfärdstjänster, framför allt inom sjukvården.
            </seg>
            <seg n="bcf4afea">
              Den viktiga lösningen är att återigen göra kakan större. Det
              handlar om att ha ett skattesystem som premierar arbete och tillväxt.
              Jag konstaterar att Socialdemokraterna har tagit fram en symbol
              där man talar om att man har varit för tillväxt i 100 år eller
              något liknande. Det tycker jag är bra, men det är tråkigt att
              ni kanske håller på att lämna det och inte är för det längre.
              Det är ju det viktiga med skattesystemet. Det är inget självändamål
              att ha en viss skattesats, utan man ska ha ett system som gör
              att samhället och ekonomin utvecklas väl.
            </seg>
            <seg n="64b83fa6">
              Då kommer jag tillbaka till den fråga som jag ställde. Den handlar
              om det som interpellanten tar fram om enkelhet och legitimitet
              i systemet. På vilket sätt blir systemet enklare av att ni vill
              återinföra en förmögenhetsskatt? Det var ju den skatt som var
              omgärdad av den lägsta legitimiteten, hade de flesta undantagen
              och gynnade skatteplanering mest. På vilket sätt gynnar det legitimiteten
              i skattesystemet att ni vill återinföra ett uppskov på reavinstskatter?
              Den som har tjänat stora pengar på att sälja en fastighet ska
              alltså kunna skatteplanera sig bort från att behöva betala den
              skatten. På vilket sätt gynnar det enkelheten och legitimiteten
              i skattesystemet?
            </seg>
          </u>
          <note type="speaker" n="932acda0">
            Anf. 63 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-32" n="37c46319">
            <seg n="475dccf4">
              Fru talman! Den frågeställning som Lars Johansson vill ha svar
              på är varför det är viktigt att sänka skatten, eller låt mig omformulera
              det, varför det är viktigt att sänka skatten för låg- och medelinkomsttagare
              som åker till sitt jobb och utför de uppgifter de har varje dag
              år ut och år in. Varför är det viktigt att belöna de människor
              som kämpar i motvind och medvind för att driva detta samhälle
              framåt? Ja, det är just för att om vi sänker skatterna för låg-
              och medelinkomsttagare blir det fler människor på arbetsmarknaden
              och som därmed arbetar och bidrar. Då får vi en högre långsiktig
              sysselsättningsnivå där vi genom konjunkturernas upp- och nedgångar
              kan se att fler människor befinner sig i arbete.
            </seg>
            <seg n="acd66e0f">
              Grunden för att vi ser det som centralt är naturligtvis att det
              är det som gör att vi kan finansiera välfärd, trygghet för alla
              och en möjlighet att ta ansvar för dem som har det sämst i samhället.
              Därför blir jag bekymrad över den konsekventa nedmontering av
              arbetslinjen som går genom den rödgröna politiken, kanske allra
              mest tydligt i Vänsterpartiets och Miljöpartiets ambition att
              förkorta arbetstiden. Enligt KI bedöms detta kosta kanske uppemot
              10 procent av vår bnp. Förslag om friår blir en symbol för samma
              inriktning. Det är inte centralt och avgörande att man är i arbete.
            </seg>
            <seg n="7d16e82c">
              Det är naturligtvis lika djupt problematiskt när man vill lägga
              de resurser man drar in genom stora skattehöjningar på att bygga
              ut de olika bidragssystem vi har till dem som står utanför arbetsmarknaden.
              Det är logiskt och konsekvent om man vill nedmontera arbetslinjen;
              det är förödande bekymmersamt och riskfyllt om man vill värna
              välfärden. Vid sidan av arbetstidsförkortningen, friåret och bidragssystemet
              är därför de stora skattehöjningar man lägger på kostnaden för
              att anställa och arbeta bekymmersamma. Det är kombinationen av
              åtgärder som gör att vi landar i en nedmontering av arbetslinjen.
            </seg>
            <seg n="477e366d">
              Varför är det så problematiskt i just den här diskussionen? Jo,
              för att den enda anständiga och tillväxtmässigt rimliga lösningen
              vi har på åldrandets bekymmer är att fler arbetar, att yngre kommer
              in och arbetar tidigare, att de som jobbar jobbar mer, att vi
              förbättrar integrationen och att äldre stannar kvar längre på
              arbetsmarknaden. Allt det bygger på att det lönar sig bättre att
              arbeta för låg- och medelinkomsttagare. Det är svaret på Lars
              Johanssons fråga varför det är viktigt att sänka skatterna, eller
              rättare sagt varför det är viktigt att sänka skatterna för alla
              de låg- och medelinkomsttagare som kan bära framtidens välfärd
              för oss alla genom hårt arbete, ansvarstagande, flit och genom
              att man är beredd att alltid sätta sig i bilen och åka till jobbet.
              Det är därför det är så viktigt att sänka skatten för låg- och
              medelinkomsttagare.
            </seg>
          </u>
          <note type="speaker" n="c4091a39">
            Anf. 64 LARS JOHANSSON (s):
          </note>
          <u who="lars_johansson_1a1a7d" xml:id="i-13fa1b0c81843725-6" n="d4fe9d02">
            <seg n="32daf898">
              Fru talman! Men den politiken är ju prövad med förödande effekter
              i väldigt många av de europeiska länderna! Att inte finansministern
              ser det! De står nu inför stora nedskärningsprogram. Det är det
              som händer. Det är därför man måste vara sparsam med skattesänkarlöften
              och inte tro att det blir mer i statskassan bara för att man sänker
              skatterna. Det har inte blivit så i Sverige. Det har inte blivit
              fler jobb. Till och med regeringen skriver i sin finansbudget
              att det tar fem till tio år innan man kan avläsa effekterna av
              det så kallade förvärvsavdraget. Det finns bara teoretiska beräkningar.
            </seg>
            <seg n="1f1d4824">
              Vi har sett att arbetslösheten har ökat. Det som gör att den
              går ned något är högkonjunkturen och att man får avsättning för
              sina produkter fordonsindustrin går bra och andra industrier går
              också bra just nu. Då ökar sysselsättningen till viss del, men
              det som händer nu och det ni inte ser är att långtidsarbetslösheten,
              alltså att man har varit arbetslös i mer än 26 veckor, fortsätter
              att öka. Den är uppe i 161 000 nu. Det är då de stora frågorna
              kommer om hur välfärden kan fungera för de människorna. Vad är
              det för arbetsmarknadspolitik som sätts in där?
            </seg>
            <seg n="8a341746">
              Vi har presenterat ett program med 100 000 nya jobb och utbildningsplatser
              för den gruppen av människor bland annat. Det är ju sådana åtgärder
              som man måste vidta, och då måste man ha skatteintäkter för att
              kunna göra det och inte sänka skatten för höginkomsttagare.
            </seg>
            <seg n="8a5af0c5">
              Ni har inte svarat på frågeställningen om vad man gör i den offentliga
              sektorn. Jag var kommunalpolitiker under många år i Göteborg.
              Arbetsgruppen var överens om att det här är problemet, och man
              var också överens om att det är ett skattegap på 13 kronor och
              att det inte går att privatisera i motsvarande grad eller att
              avgifter i motsvarande grad skulle kunna täcka det underskott
              som uppstår. De borgerliga ledamöterna tyckte inte det heller.
              Det krävs ökade statsbidrag. Det är ni inte intresserade av att
              skjuta till, utan ni vill i stället fortsätta att sänka skatterna.
            </seg>
          </u>
          <note type="speaker" n="6a2fca10">
            Anf. 65 Finansminister ANDERS BORG (m):
          </note>
          <u who="unknown" xml:id="i-68fb80761a4ef88d-0" n="37c46319">
            <seg n="81443d9a">
              Fru talman! Låt oss vara noggranna med beskrivningen av Sverige
              så att vi inte riskerar att svartmåla vår fina samhällsmodell.
              Sverige går ur krisen med en högre tillväxt än praktiskt taget
              alla andra industrialiserade västländer. Det var 3 procents tillväxt
              i början av året, och prognoser från KI och andra talar för att
              den utvecklingen står sig under året. Vi har en sysselsättning
              som nu, om KI får rätt, ligger 75 000 högre än den gjorde 2006
              och som stiger med 100 000 de kommande åren. Vi har offentliga
              finanser som är starkare än i praktiskt taget alla andra europeiska
              länder och starkare än i praktiskt taget alla andra industrialiserade
              länder. De är så starka att vi i Sverige kan föra en diskussion
              om reformer, förbättringar och förstärkningar när andra bara tvingas
              diskutera nedskärningar och försämringar.
            </seg>
            <seg n="a294f855">
              Det här är naturligtvis inte slumpmässigt. Vi har mött krisen.
              Vi har lagt breda system för att säkra ett banksystem som ska
              kunna ge krediter till hushåll och företag. Vi har satsat 90 miljarder
              på att stabilisera efterfrågeutvecklingen. Vi har vidtagit effektiva
              åtgärder som satsningar på tillfälliga kommunbidrag, utbyggnad
              av infrastrukturen och ROT- och RUT-avdrag som gör att många människor
              får jobb i den inhemska sektorn, och vi har byggt ut och förstärkt
              arbetslinjen. Vi har byggt ut och förstärkt den arbetslinje som
              är det yttersta värnet för välfärden.
            </seg>
            <seg n="c7e887aa">
              Det här är den diskussion som vi ska ha fram till valet. Hur
              kan det bli fler i arbete om man avvecklar arbetslinjen, lägger
              kostnader på att anställa unga och kommer med kilometerskatter,
              bensinskatter och energiskatter som gör det dyrare och mindre
              lönsamt att driva företag och anställa människor i Sverige? Här
              är skiljelinjen väldigt tydlig. Vi i Allians för Sverige tror
              att välfärd och trygghet bygger på arbete. De rödgröna har en
              annan hållning.
            </seg>
            <seg n="1194f75b">
              Jag vill avsluta med att tacka Lars Johansson för dessa debatter
              och önska en god sommar!
            </seg>
          </u>
          <note n="d261ab9a">
            Överläggningen var härmed avslutad.
          </note>
          <note n="938a4dc9">
            Ajournering
          </note>
          <note n="6a76d414">
            Kammaren beslutade kl. 16.18 på förslag av tredje vice talmannen
            att ajournera förhandlingarna i cirka fem minuter.
          </note>
          <u who="unknown" xml:id="i-33665ef4b531e152-0" n="37c46319">
            <seg n="9af75799">
              Återupptagna förhandlingar
            </seg>
          </u>
          <note n="df9e32ca">
            Förhandlingarna återupptogs kl. 16.24.
          </note>
          <note n="3b99e63b">
            12 § Svar på interpellationerna 2009/10:416, 441, 436 och 490
            om ökade klyftor
          </note>
          <note type="speaker" n="3821b451">
            Anf. 66 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-33" n="37c46319">
            <seg n="670479ac">
              Fru talman! Eva-Lena Jansson har frågat mig om jag avser att
              vidta några åtgärder för att minska de ekonomiska skillnaderna
              i Sverige och om jag är beredd att ompröva regeringens skattepolitik
              mot bakgrund av att de ekonomiska klyftorna ökat i Sverige. Sylvia
              Lindgren har frågat om jag avser att ta några initiativ för att
              försöka vända de senaste årens utveckling med ökade klyftor. En
              likartad fråga har även ställts av Monica Green som frågat vad
              jag avser att göra för att minska bidragsberoendet. Slutligen
              har Veronica Palm frågat vilka åtgärder jag avser att vidta för
              att minska barnfattigdomen. Jag väljer att ge ett gemensamt svar
              på dessa interpellationer.
            </seg>
            <seg n="481f595c">
              Regeringens huvudfokus har sedan tillträdet 2006 varit att minska
              utanförskapet och återupprätta full sysselsättning. När fler arbetar
              och färre försörjer sig på sociala ersättningar minskar inkomstskillnaderna
              i samhället gradvis. Den långsiktigt bästa fördelningspolitiken
              är därför att få fler i arbete.
            </seg>
            <seg n="1ee5a8ba">
              Under mandatperioden har flera viktiga steg tagits för att långsiktigt
              förbättra sysselsättningsgraden. Genom bland annat införandet
              av jobbskatteavdraget har drivkrafterna till arbete blivit starkare.
              Även arbetsmarknads- och utbildningspolitiken har reformerats
              och vägarna tillbaka från sjukskrivning till arbete har blivit
              fler och bredare. Kostnaderna för att anställa personal har sänkts
              och det har blivit enklare och mer lönsamt att starta och driva
              företag.
            </seg>
            <seg n="8c97578a">
              Den internationella lågkonjunkturen i finanskrisens spår har
              inneburit en kraftig ökning av arbetslösheten. Sverige har dock
              klarat sig bättre än många andra länder. Aktiva insatser för jobben
              och välfärden, tillsammans med ett ansvarstagande för de offentliga
              finanserna, har varit viktiga ingredienser i regeringens politik
              för att överbrygga krisen och motverka ökande klyftor.
            </seg>
            <seg n="a4f7a4b9">
              Fördelningspolitiken har hela tiden varit i fokus. Det är viktigt
              att de som drabbats hårdare än andra av krisen också kompenseras
              när omständigheterna tillåter. I vårpropositionen har därför åtgärder
              riktats mot de grupper som står längst från arbetsmarknaden som
              syftar till att motverka en utslagning av ungdomar och äldre arbetskraft.
              Andra grupper som drabbats hårt av krisen är pensionärer och barnfamiljer.
              Regeringen har därför föreslagit en höjning av flerbarnstillägget
              och en förstärkning av grundavdraget för pensionärer. I budgetpropositionen
              för 2010 föreslogs dessutom en höjning av bostadstillägget för
              personer med sjuk- och aktivitetsersättning. Därmed hålls inkomstfördelningen
              samman och de långsiktiga förutsättningarna för en hög sysselsättning
              och stark tillväxt förbättras.
            </seg>
          </u>
          <note type="speaker" n="54da6ef2">
            Anf. 67 SYLVIA LINDGREN (s):
          </note>
          <u who="sylvia_lindgren_9fe69e" xml:id="i-a70c499b9e20aa01-0" n="476fb204">
            <seg n="135b6dc2">
              Fru talman! Jag tackar finansministern för svaret.
            </seg>
            <seg n="59f9b6dd">
              Ministern skriver att fokus har varit att minska utanförskapet
              och återupprätta full sysselsättning. Då måste det ha känts som
              en kalldusch för Anders Borg när han i morse i Dagens Nyheter
              kunde läsa om det missade målet. Löftet var fler i arbete, men
              efter fyra år med Alliansen är det precis tvärtom. Fler är arbetslösa
              än tidigare, och man har inte klarat av fördelningen. Därtill
              ska läggas bostad, yrke, anställningsformer och arbetstider som
              skiljer invånarna åt.
            </seg>
            <seg n="a9153e10">
              Splittringen är tydlig i landet, inte minst ser vi det i storstadsregionerna
              och då särskilt Helsingfors. Därför är det något overkligt med
              en finansminister som så helt tycks ha tappat kontakten med verkligheten.
              Några av de fakta som finansministern förträngt är att ungdomsarbetslösheten
              i Sverige är bland de högsta i Europa samtidigt som 40 000 komvuxplatser
              försvunnit mellan läsåren 2005/06 och 2008/09.
            </seg>
            <seg n="774bc10a">
              Sedan regeringen tillträdde har antalet arbetslösa blivit över
              hundra tusen fler. Den enda procent som tjänar bäst har genom
              regeringens politik fått lika mycket som 25 procent av svenska
              folket tillsammans. Den tiondel rika som har de högsta inkomsterna
              har fått lika mycket som 60 procent av svenska folket tillsammans.
              Det är riksdagens utredningstjänsts, RUT:s, siffror, inte mina.
              De visar på tydligt ökade klassklyftor.
            </seg>
            <seg n="a4471a8c">
              Antalet långtidsarbetslösa är rekordstort och har det senaste
              året ökat med 140 personer per dag. Det är SCB:s siffror.
            </seg>
            <seg n="95764fa3">
              Regeringen har halverat antalet platser inom arbetsmarknadsutbildningen.
              Det vet vi från Arbetsförmedlingen.
            </seg>
            <seg n="3c2799e6">
              Under de senaste åren har antalet sysselsatta i vård, skola och
              omsorg, oavsett driftsform, blivit ca 25 000 mindre. Det är SCB:s
              siffror.
            </seg>
            <seg n="d84b0518">
              Socialbidragen ökar i närmare 90 procent av landets kommuner.
              Det, fru talman, är Socialstyrelsens siffror.
            </seg>
            <seg n="a6c6d4bb">
              Det är över 70 000 personer fler i utanförskap än vid valet.
              Detta gäller om man räknar som Moderaterna gjorde i valrörelsen,
              och det skulle gälla efter valet också. Det är RUT:s siffror.
            </seg>
            <seg n="22f97511">
              Något som kommer att diskuteras senare är barnfattigdomen, som
              är rekordhög. Det har också RUT tagit fram siffror på.
            </seg>
            <seg n="da10fba1">
              Fru talman! Arbetslösheten har ökat mer i Sverige än genomsnittligt
              i Europa. Arbetslösheten i Sverige är nu högre än i jämförbara
              länder, såsom Belgien och Tyskland. Sysselsättningen har fallit
              mer i Sverige än genomsnittligt i Europa, enligt Eurostat.
            </seg>
            <seg n="30dad78b">
              Vi som lever i verkligheten och också tillbringar mycket tid
              ute i våra förorter ser väldigt tydligt klyftorna, som blir större
              och större.
            </seg>
            <seg n="a3f966dd">
              Vad tänker ministern göra för att komma till rätta med detta?
            </seg>
          </u>
          <note type="speaker" n="c1e026c4">
            Anf. 68 VERONICA PALM (s):
          </note>
          <u who="veronica_palm_9d5ce6" xml:id="i-3aa1bb3e831e6912-0" n="26c3b536">
            <seg n="dbe09871">
              Fru talman! Fördelningspolitiken har hela tiden varit i fokus,
              säger landets finansminister i ett svar på frågor om ökade klyftor
              och ökat bidragsberoende samt frågan från mig om en skenande barnfattigdom.
            </seg>
            <seg n="2fbb538d">
              Jag tror att många människor skulle uppfatta det som osanning
              och åtminstone som ett hån mot den verklighet som man upplever.
              Fördelningspolitiken har hela tiden varit i fokus. Ja, åtminstone
              inte en fördelningspolitik som utjämnar, möjligen en fördelning
              som ökar ojämlikheten.
            </seg>
            <seg n="5296f5f8">
              Barnfattigdomen i Sverige har ökat med nära 50 procent sedan
              2006, samma år som Anders Borg blev finansminister i Sverige.
              Bakom varje procentenhet finns ett barn. Det finns ett barn som
              har skolavslutning och är den enda i klassen som inte har med
              sig chokladkartong till fröken, den enda som inte har fått gå
              till Lindex och välja en ny sommarklänning. Det finns ett barn
              som säger: Äh, jag tycker ändå inte att det är kul att åka till
              Kolmården. Jag har ingen lust att följa med till Kolmården. Jag
              vill hellre vara hemma, för i Kolmården har jag varit massor med
              gånger med min pappa. Ni vet inte vem han är, men vi har varit
              där massor med gånger. Det är ett barn som vet att de där extrapengarna
              till bussen och matsäcken i Kolmården inte finns hemma.
            </seg>
            <seg n="b81f3c49">
              23 000 barn kommer att börja skolan efter sommarlovet utan att
              kunna läsa vad som står på tavlan, för de har inte glasögon trots
              att de behöver det. 23 000 barn i Sverige saknar i dag glasögon
              fast de behöver det. De barnen kommer inte att ha det lätt i skolan,
              och de barnen vet att pengarna hemma inte finns.
            </seg>
            <seg n="bd82e6c3">
              Bakom dessa siffror döljer sig inte bara barn. Där döljer sig
              också deras föräldrar, som den mamma som vet att hon inte kan
              bjuda tillbaka hela dagisgruppen på kalas, trots att hennes son
              har fått gå på alla andras kalas, för det finns inte pengar. Det
              är riktiga människor riktiga barn, riktiga mammor och riktiga
              pappor. De vet effekterna av de senaste fyra årens ekonomiska
              politik. De vet vad det har inneburit när en moderat finansminister
              prioriterar inom fördelningspolitiken. Det har inte varit till
              deras fördel.
            </seg>
            <seg n="600ec83e">
              Jag möter väldigt många människor som har det tufft i Sverige
              i dag, men alla har inte fått det sämre. Alla har inte fått det
              tuffare. Den rikaste procenten i Sverige, 1 procent av svenska
              folket, har fått lika mycket i skattesänkningar som 25 procent
              av oss andra har fått tillsammans. Alla har inte fått det sämre,
              men klyftorna har ökat. Sverige slits isär, och ojämlikheten ökar.
              De som drabbas hårdast är de barn och föräldrar som lever i fattigdom.
            </seg>
            <seg n="a3d223bb">
              Det är landets finansminister som är ansvarig för den utvecklingen.
              Jag blir orolig när jag ser hur lättvindigt Anders Borg tar på
              min fråga om hur barnfattigdomen ökar. Oroar det inte dig, finansministern,
              att barnfattigdomen i Sverige har ökat med 50 procent under den
              tid du har varit ansvarig?
            </seg>
          </u>
          <note type="speaker" n="49204714">
            Anf. 69 EVA-LENA JANSSON (s):
          </note>
          <u who="eva-lena_jansson_29fd87" xml:id="i-8f4c758707181a39-0" n="cdfa2861">
            <seg n="e4081b26">
              Fru talman! Jag vill tacka Anders Borg för svaret, visserligen
              sammanslaget med svaren på tre andra interpellationer. Jag är
              inte riktigt säker på att någon av oss har uppfattat att vi egentligen
              har fått några svar på våra interpellationer.
            </seg>
            <seg n="d3c00948">
              Den borgerliga regeringens skattepolitik har inneburit att de
              ekonomiska skillnaderna ökat i Sverige. Principen för regeringens
              politik har varit att sjuka och arbetslösa får betala i form av
              sämre levnadsvillkor för att sådana som jag högavlönade ska få
              skattesänkningar. Både statsminister Fredrik Reinfeldt och finansminister
              Anders Borg har varit tydliga med att de vill fortsätta med den
              här typen av orättvis skattepolitik, samtidigt som man säger sig
              vilja minska utanförskapet.
            </seg>
            <seg n="d4a8b7d6">
              Dessutom har regeringen flaggat för att värnskatten ska bort
              så fort det finns ekonomiskt utrymme. Värnskatten är den skatt
              som de som tjänar över 40 000 betalar.
            </seg>
            <seg n="799e7649">
              Mina frågor i interpellationen till finansministern var följande:
              Avser finansministern att vidta några åtgärder för att minska
              de ekonomiska skillnaderna i Sverige? Svaret kan jag inte tolka
              som något annat än nej. Är finansministern beredd att ompröva
              regeringens skattepolitik mot bakgrund av att de ekonomiska klyftorna
              ökat i Sverige? Även där blir svaret från finansministern nej.
            </seg>
            <seg n="1ccd3257">
              Min fråga till finansministern blir då, fru talman, hur han kan
              stå här i riksdagen och låtsas som att han för en solidarisk och
              rättvis politik, när det enda vi kan se är motsatsen.
            </seg>
            <seg n="eb948d08">
              Jag hänvisade i min interpellation till en bok som heter Jämlikhetsanden
              . Där har man sammanställt forskning som visar att avgörande faktorer
              bakom centrala sociala och hälsorelaterade problem hänger ihop
              med ojämlikheten. Ju större skillnader det finns i ett samhälle,
              desto sämre blir samhället för alla. Även de högavlönade förlorar
              på att de fattiga blir fattigare, för om de fattiga blir fattigare
              får vi ett sämre samhällsklimat och mår mycket sämre tillsammans.
            </seg>
            <seg n="df8bde6b">
              Boken har nu väckt ganska stor uppmärksamhet, och det är mot
              bakgrund av den jag har ställt frågan, eftersom vi ser att de
              ekonomiska skillnaderna ökar i Sverige. Sverige, skriver dessa
              forskare, utgör ett litet undantag, eftersom landet fortfarande
              tillhör de mest jämlika i västvärlden. Sverige har dock, skriver
              man, blixtsnabbt ökande klassklyftor, vilket kanske förklarar
              de gåtfullt höga ohälsotalen för svenska ungdomar.
            </seg>
            <seg n="413efe6a">
              Precis som mina interpellantkamrater redovisat är många ungdomar
              arbetslösa i dag. Vi har Europas högsta ungdomsarbetslöshet. Den
              arbetslösheten kommenterar statsministern med att det är en synvilla.
              Arbetsmarknadsministern säger att ungdomarna är lata och sitter
              hemma för mycket framför datorn i stället för att söka arbete.
            </seg>
            <seg n="d36fff6f">
              Det blir lite märkligt när man pratar om att man försöker bidra
              till att skapa ett välfärdssamhälle när man samtidigt gör någonting
              helt annat. Man kan väl bara ha ett välfärdssamhälle, inte flera?
              Ändå sade Anders Borg, fru talman, i den förra interpellationsdebatten
              att vi har ett antal välfärdssystem. I Socialdemokraternas Sverige
              har vi ett välfärdssystem, ett välfärdssamhälle, och det hänger
              ihop. Drar man på ena sidan händer det någonting på den andra
              sidan.
            </seg>
            <seg n="a4da3c77">
              Mina frågor till Anders Borg blir, fru talman: Varför tycker
              Anders Borg att det är så viktigt att öka de ekonomiska skillnaderna?
              Varför är det så viktigt att ha fler fattiga i Sverige? Varför
              är det viktigare att gynna de rika i Sverige?
            </seg>
          </u>
          <note type="speaker" n="02ffbacc">
            Anf. 70 MONICA GREEN (s):
          </note>
          <u who="monica_green_0b84cd" xml:id="i-e2602b5d8bdb1869-0" n="fc209219">
            <seg n="66903000">
              Fru talman! Min interpellation handlade om varför socialbidragen
              ökar med ett Sverige som är moderatstyrt. Anders Borg har valt
              att slå ihop svaren på interpellationerna som handlar om barnfattigdom
              och skattepolitiken, och gärna för mig. Visst är det barnen som
              blir lidande när samhället slits isär.
            </seg>
            <seg n="6e3e8417">
              Låt oss vara noggranna med beskrivningen av Sverige. Vi har ett
              fint land och ett möjligheternas land. När vi lämnade över landet
              gick det bra för Sverige. Jobben strömmade till. År 2006 fick
              vi 153 000 jobb. Vi hade ordning och reda i ekonomin. Vi hade
              byggt ett stabilt ekonomiskt ramverk och hade bra offentliga finanser.
              Det var så stabilt att det inte gick att köra sönder på fyra år.
            </seg>
            <seg n="68f81a84">
              Varför hade vi byggt det stabila ekonomiska ramverket? Jo, därför
              att en gång i tiden styrdes landet av en borgerlig regering som
              också den gången hade otur. Då var det en hemmagjord lågkonjunktur.
              Den här gången har det varit kris i hela världen.
            </seg>
            <seg n="11f0fb4b">
              Som tur var hade vi byggt fundament i Sverige, eftersom vi lärde
              oss av den förra krisen när den borgerliga regeringen styrde.
              Trots att regeringen har sänkt skatterna med 100 miljarder har
              man ändå inte förstört ekonomin, och det är vi glada över. Det
              behövs till hösten när vi ska ta över och börja styra det här
              landet igen på ett mer rättvist sätt.
            </seg>
            <seg n="8d8a3bea">
              Vi vill att alla ska med. Vi vill ge alla chansen. Nu har 70
              000 fler hamnat i utanförskap under den tid som Anders Borg har
              styrt kassan för landet. Det är 70 000 fler om man räknar som
              Anders Borg ville att man skulle räkna under valrörelsen 2006,
              förstås. Sedan dess har han försökt att få oss till att ändra
              på räknesättet. Vi ska inte längre räkna på samma sätt. Riktigt
              så många i utanförskap är det ändå inte, säger Anders Borg nu
              för tiden. Men det är 70 000 fler.
            </seg>
            <seg n="b3b783e7">
              Vi hade ordning och reda i ekonomin. Ni har inte lyckats att
              slå sönder den. Det ni har lyckats med är att bryta isär samhället.
              Allt fler är nu ekonomiskt beroende av bland annat socialbidrag.
              Ni har byggt upp en sådan strategi. Ni har också infört vårdnadsbidrag.
              Ni har en bidragslinje med er politik.
            </seg>
            <seg n="c3dd52b9">
              Vi har en riktig jobblinje där alla ska vara med. Vi ser till
              att även de som är arbetslösa har ekonomisk trygghet. Det ger
              fler jobb i förlängningen. Det är en jobblinje där vi tänker på
              fler än bara några få. Det är en jobblinje som inte bryter isär
              samhället.
            </seg>
            <seg n="934ed39d">
              Nu har utanförskapet ökat med 70 000. De som är utanför utanförskapet,
              det vill säga inte får någon ersättning alls av någon, har också
              ökat under den tid som Anders Borg har styrt kassan för landet.
              Ni är alltså en bidragsregering, och vi har en riktig jobblinje.
            </seg>
            <seg n="fa87d3fb">
              Det skulle ta två år, sade Anders Borg när han tog över kassan
              för landet, innan den borgerliga politiken började bita. Det tog
              två år, och sedan kom jobbstoppet. Då slog det till på alla kanter,
              och massarbetslösheten spred sig över landet.
            </seg>
            <seg n="0e04a688">
              Det var inte bara Anders Borgs fel, eftersom det var en kris
              över hela världen. Men Anders Borg hade ökat på det. Han har försämrat
              för de arbetslösa och sjuka och gjort dem mer beroende av bidrag,
              och han har försämrat eftersom han har ryckt undan möjligheter
              till utbildning. Färre har möjlighet att gå i skola, komvux och
              arbetsmarknadspolitiska utbildningar.
            </seg>
            <seg n="950c7e6a">
              Det har blivit ett kallare Sverige som har slitits isär.
            </seg>
          </u>
          <note type="speaker" n="c3e141ab">
            Anf. 71 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-34" n="37c46319">
            <seg n="f9587d0a">
              Fru talman! Låt oss vara vårdsamma med bilden av Sverige. Vad
              är det för bild av Sverige vi vill ge till våra medborgare och
              till andra länder? Låt oss konstatera att Sverige och den svenska
              modellen är ett land och en samhällsmodell som har klarat sig
              väl.
            </seg>
            <seg n="54a44381">
              Vi kommer nu ur krisen, om KI får rätt, med en sysselsättning
              som är 75 000 personer högre än 2006. Det är fler kvinnor, unga
              och män som har jobb än vad det var för fyra år sedan. Får vi
              tro KI:s bedömning är det ungefär 100 000 färre som är beroende
              av olika sociala ersättningssystem än vad det var 2006.
            </seg>
            <seg n="900dbeb0">
              Vi har tagit oss igenom en ekonomisk kris i bättre skick och
              i bättre ordning än de flesta andra europeiska länder. Tillväxten
              är den högsta bland industriländerna tillsammans med Polen i Europa.
              Det är tillväxtutsikter som i år ligger tre fyra gånger så högt
              för EU-området och euroområdet. Det är en sysselsättning som,
              om vi får tro KI, stiger med 100 000 de kommande åren.
            </seg>
            <seg n="50d597f4">
              Det är framför allt en välfärd som klarar sig bättre än i praktiskt
              taget något annat europeiskt landet. Det är just därför att vi
              inte har något behov av att göra de stora nedskärningar, de uppsägningar
              i offentlig sektor, de lönesänkningar, de lönefrysningar, de pensionsåldershöjningar
              och de neddragningar i välfärdssystemen som praktiskt taget alla
              europeiska länder men kanske framför allt Spanien, Grekland och
              Portugal nu ska göra de kommande åren. Vi har alltså tagit Sverige
              genom den värsta ekonomiska krisen sedan depressionen i bättre
              skick än i praktiskt taget något annat europeiskt land.
            </seg>
            <seg n="8011c676">
              Jag kan inte heller dela beskrivningen av hur vårt Sverige står
              sig när det gäller jämlikheten jämfört med andra länder. När jag
              tittar på statistiken för inkomstspridningen ligger Sverige näst
              lägst bland OECD-länderna. I EU:s statistik för lägst ekonomisk
              standard hör Sverige till de länder som har minst bekymmer.
            </seg>
            <seg n="b9346a32">
              När det gäller andelen med svåra materiella förhållanden hör
              Sverige till de länder som erbjuder sina medborgare de bästa villkoren.
              Det är Sverige, Danmark, Holland, Finland och Luxemburg som klarar
              sig bäst i praktiskt taget alla dessa tabeller. Alla dessa länder
              styrs av regeringar med alliansinriktning, samma inriktning som
              vi har. Det är lite mer ordning, lite mer arbetslinje men också
              ett värnande av en sammanhållning och en välfärd som ska trygga
              alla medborgare. Så ser det ut i de länder som styrs av alliansregeringar.
            </seg>
            <seg n="0e7f3e86">
              Det är i dag knappast någon socialdemokrat som väljer att försvara
              det rödgröna alternativet. Det är ingen som reser sig upp till
              försvar för bensinskatten och tar diskussionen om vad kilometerskatten
              innebär för industrin och vad ungdomsskatten betyder för sysselsättningen
              och utbyggnad av bidragssystemen.
            </seg>
            <seg n="7fe8ff11">
              Det beror just på att i en diskussion om rättvisa och fördelning
              vet vi var bördan för dessa skatter läggs. Det är en börda som
              läggs genom högre arbetslöshet, lägre sysselsättning och färre
              anställningar på dem med sämre utbildning som inte har så stark
              ställning på arbetsmarknaden, på dem som är äldre och på dem som
              har invandrat till Sverige. Det är de som skulle drabbas av den
              skattechock som det rödgröna alternativet vill lansera när man
              vill montera ned arbetslinjen.
            </seg>
            <seg n="65d0c951">
              Det är därför vår politik bygger trygghet, välfärd och rättvisa
              medan det rödgröna alternativet cementerar arbetslöshet, slår
              ut jobb och bygger orättvisor.
            </seg>
          </u>
          <note type="speaker" n="82a14dbf">
            Anf. 72 SYLVIA LINDGREN (s):
          </note>
          <u who="sylvia_lindgren_9fe69e" xml:id="i-a70c499b9e20aa01-1" n="476fb204">
            <seg n="378dc40f">
              Fru talman! Jag är hjärtligt trött på att höra ministern säga
              att vi svartmålar Sverige. Precis som sina regeringskamrater skyller
              han också som vanligt allt elände de ställt till med på finanskrisen.
              Det är både ohederligt och fel.
            </seg>
            <seg n="6ab43f1c">
              Vi har aldrig förnekat att många som redan har det väldigt bra
              har fått det ännu bättre de senaste åren. Det är vad regeringens
              politik tycks ha gått ut på. Det är just det som skiljer oss åt.
              Jag tycker till skillnad från regeringen att det är politikens
              uppgift att minska och inte öka orättvisorna i Sverige.
            </seg>
            <seg n="4766d9d9">
              Fru talman! Nyligen presenterades en rapport på Arbetarrörelsens
              Tankesmedja. Enligt rapporten arbetar 350 000 människor i Sverige
              i LO-yrken. Deras villkor har förändrats dramatiskt de senaste
              åren. Några orsaker som anges är fler tillfälliga jobb, utförsäljningen
              inom vård, skola och omsorg, med brist på insyn som gör det svårare
              att rätta till missförhållanden, samt deltider och hopplösa arbetstider.
            </seg>
            <seg n="4dc4d188">
              En annan orsak, fru talman, är bostadsbyggandet, som är en blind
              fläck för den här regeringen. Bostadsbristen ökar, och antalet
              nybyggda lägenheter har nästan aldrig varit så lågt som nu. En
              anledning är att alliansregeringen började sin mandatperiod med
              att ta bort investeringsstödet för byggandet av hyresrätter. I
              Helsingfors har nästan 40 000 hyresrätter omvandlats till bostadsrätter.
              Många lägenheter har sålts vidare och bidragit till att ytterligare
              stärka segregation och ökade klyftor. Det som har varit en hjärtefråga
              för oss socialdemokrater, ett likvärdigt, bra boende med sociala
              rättvisetecken, har blivit ett boende som har blivit en handelsvara.
            </seg>
            <seg n="66b0524f">
              Arbetets värderingar och värdet av människors jobb har också
              fått sig en ordentlig törn. Passar det inte kan du gå hem. Det
              är ganska vanligt att man möts av det på arbetsplatsen i dag.
            </seg>
            <seg n="0fe3adba">
              Jag vill återge vad en TCO-arbetstagare skriver: Kaffepauserna
              har kortats ned. Man sitter kanske vid skrivbordet och äter smörgås
              i stället för att gå ut på lunchen och sådana saker. Och den dolda
              övertiden ökar. Folk jobbar mycket extra eftersom man vill visa
              framfötterna och tror att man då får bättre möjligheter att få
              ha jobben kvar, dessutom något slags falsk solidaritet med arbetsgivaren
              att vi måste fixa det här. Vi har så mycket jobb. Vi har inte
              råd att anställa nya, men vi ska fixa det ändå. Kraven på dem
              som har anställning och tidsutnyttjandet av dem som har anställning
              är bra mycket större än det har varit tidigare.
            </seg>
            <seg n="bebec585">
              Det här, fru talman, är hur utvecklingen ser ut på jobbsidan
              i dag, med otrygga arbetstider, med otrygga jobb och där det sker
              en utsållning. Du måste vara bra och du ska vara bäst för att
              kunna behålla jobbet. Ur arbetsmiljösynpunkt är det här oerhört
              olyckligt.
            </seg>
            <seg n="b77fe84c">
              Vi vill ha fler jobb, men vi vill ha bra jobb. Det ska vara utvecklande
              arbeten som man också kan känna att man kan växa i.
            </seg>
          </u>
          <note type="speaker" n="00c74fe7">
            Anf. 73 VERONICA PALM (s):
          </note>
          <u who="veronica_palm_9d5ce6" xml:id="i-3aa1bb3e831e6912-1" n="26c3b536">
            <seg n="d8817c95">
              Fru talman! Jag har ställt två frågor till finansministern och
              inte fått svar på någon. Den ena var, jag ska ta fram min fusklapp:
              Oroar den utveckling som sker när det gäller barnfattigdomen finansministern?
              Det är en ökning av barnfattigdomen med 50 procent sedan det år
              då den här regeringen tillträdde.
            </seg>
            <seg n="d1eb72dd">
              Den andra frågan är: Vad avser finansministern att göra för att
              minska barnfattigdomen?
            </seg>
            <seg n="c27e45cb">
              I slutet av svaret säger finansministern flerbarnstillägg. Det
              har man föreslagit när man har regerat i fyra år och barnfattigdomen
              ökar. Det ger sociala konsekvenser för framtiden när 23 000 barn
              inte kan läsa vad som står på tavlan inne i klassrummet därför
              att de inte har glasögon, trots att de behöver det. Flerbarnstillägg
              är det enda svaret.
            </seg>
            <seg n="577542fe">
              Det där är liksom en ganska bra bild av skillnaderna i svensk
              politik. Där en rödgrön regering skulle välja att prioritera rätten
              till arbete också för de fattiga barnens föräldrar lägger sig
              en moderatledd högerregering platt och säger: Vi kan inget göra.
              Först pressar man ut en dryg halv miljon löntagare ur a-kassan.
              Sedan kommer en global finansiell kris och då säger man: Vi kan
              inget göra. Sedan rullar man tummarna, väntar och hoppas förutom
              att man sänker skatten då.
            </seg>
            <seg n="c0b0dece">
              Det där är två olika sätt att se på det. Jag vill ha en politik
              med ett Sverige som håller ihop, ett Sverige som vi tillsammans
              bygger starkare. Jag är övertygad om att var och en av oss blir
              starkare om vi bygger ett samhälle där de flesta av oss mår bra.
              Att de 23 000 ungarna faktiskt kan läsa vad som står på tavlan
              är bra även för oss andra. En moderatledd högerregering däremot
              väljer att prioritera hutlösa skattesänkningar för dem som redan
              har det bra.
            </seg>
            <seg n="e4a8c182">
              Jag vill ägna en liten stund åt att tala om hur alternativet
              ser ut, trots att det egentligen är regeringen som borde ge svar
              på mina frågor.
            </seg>
            <seg n="be0eb733">
              Jag är övertygad om att det inte räcker med ett flerbarnstillägg.
              Det behövs arbeten. Då måste man sluta säga upp människor i kommuner
              och landsting, i välfärdssektorn. Då måste det ges möjlighet till
              barnomsorg på obekväm arbetstid så att man kan ta de där extratimmarna
              man blir erbjuden. Då måste reglerna ändras i både a-kassan och
              sjukförsäkringen så att det är möjligt att deltidsarbeta. Då måste
              man avskaffa vårdnadsbidraget som gör att förskolor tvingas lägga
              ned och som pressar ut kvinnor som redan står långt ifrån arbetsmarknaden
              ännu längre från arbetsmarknaden. Det ökar barnfattigdomen. Jag
              är övertygad om att arbete är möjligheten både för den gemensamma
              välfärden och för den individuella välfärden.
            </seg>
            <seg n="34d33a93">
              Vi har en högerregering som man nu börjar göra bokslut på. Den
              har misslyckats med jobben. Vi har en arbetslöshet på nära 10
              procent. Den har lyckats med att öka klyftorna. Vi har en barnfattigdom
              som har stigit med 50 procent de senaste fyra åren.
            </seg>
            <seg n="53900d29">
              Det är två olika vägar. Det handlar inte om att putsa och fila
              på välfärdssamhället. Det är antingen en politik för fler jobb
              med en rödgrön regering, eller en fortsatt politik för ökade klyftor
              med en högerregering. Vad svenska folket väljer ser vi den 19
              september.
            </seg>
          </u>
          <note type="speaker" n="05152ce6">
            Anf. 74 EVA-LENA JANSSON (s):
          </note>
          <u who="eva-lena_jansson_29fd87" xml:id="i-8f4c758707181a39-1" n="cdfa2861">
            <seg n="ceb7685c">
              Fru talman! Jag ställde en fråga till finansminister Anders Borg
              om hur han med öppna ögon kunde se på det samhälle som nu sakta
              skapas, där de ekonomiska skillnaderna fortsätter att öka, där
              barnfattigdomen ökar och där sjuka och arbetslösa blir fattigare,
              och sedan försöka låtsas vara socialdemokrat. Vi vet att Anders
              Borg inte är socialdemokrat, fru talman. Han är moderat, och det
              är tydligt med den här politiken.
            </seg>
            <seg n="a0a711c9">
              Om man står och pratar och ser sig om och sedan får beröm för
              det samhälle som har byggts upp i Sverige är det väl viktigt att
              poängtera att i den här kammaren har Moderaterna röstat nej till
              nästan alla reformer som sedan har hamnat på plats. Och nu tar
              man åt sig äran av det jämlika samhälle som man sakta men säkert
              håller på att riva ned. Jag förstår att Anders Borg tog av sig
              slipsen. Det blev nog varmt, tror jag, och rätt genant där borta
              i hörnet när han faktiskt hörde oss redovisa fakta om hur det
              ser ut i Sverige.
            </seg>
            <seg n="7804d16c">
              Bottennappet den här mandatperioden, fru talman, måste nog ha
              varit när man applåderade de försämringar för de sjuka som infördes.
              Man applåderade det beslutet. Man applåderade att många människor
              som var sjuka skulle kastas ut från en sjukförsäkring, få sänkt
              ersättning och tvingas gå över på socialbidrag. Det är klart att
              inte enbart finansministern då blir lite varm, även jag blir med
              rätta upprörd.
            </seg>
            <seg n="6e8bc6c5">
              När jag försöker få reda på varför det är så viktigt att öka
              de ekonomiska skillnaderna, varför man inte vill ha en politik
              för minskade skillnader, och när jag pekar på att i ett jämlikt
              samhälle mår alla mycket bättre, både de som har det taskigt och
              de som har mycket, vill inte finansministern svara.
            </seg>
            <seg n="dbadee56">
              Jag frågade också varför han pratade om ett antal välfärdssystem.
              I mitt Sverige finns det ett välfärdssamhälle och ett välfärdssystem.
              Det är det välfärdssystem som Moderaterna sakta men säkert river
              ned.
            </seg>
            <seg n="017eb62b">
              Många gånger tidigare har finansminister Borg i de här debatterna
              pratat om att Socialdemokraterna står för en bidragslinje. Vi
              är väldigt noga med att peka på att vi har en arbetslinje, men
              vi tycker också att den måste kombineras med en utbildningspolitik
              och, faktiskt, välfärd även för dem som inte har arbete. I välfärden
              ingår, som det står om man slår upp ordet, att säkra individens
              trygghet vid bland annat barndom, sjukdom, arbetslöshet, funktionshinder
              och ålderdom.
            </seg>
            <seg n="c2269b1a">
              Det är därför vi tycker att det är orättvist att pensionärer
              får betala mer i skatt, och det är därför vi tycker att det är
              orättvist att när det har varit finanskris i Sverige låter Anders
              Borg de sjuka och arbetslösa betala den krisen medan han själv
              och jag som tjänar över 40 000 ska gynnas maximalt. Det är orättvist,
              det är osolidariskt och det är framför allt omodernt. Jag, fru
              talman, kan inte begripa detta, men jag ger Anders Borg en chans
              igen att förklara varför det är så viktigt att öka de ekonomiska
              skillnaderna i Sverige. Varför är det så viktigt i Moderaternas
              Sverige? Det skulle jag vilja ha reda på.
            </seg>
          </u>
          <note type="speaker" n="2736df20">
            Anf. 75 MONICA GREEN (s):
          </note>
          <u who="monica_green_0b84cd" xml:id="i-e2602b5d8bdb1869-1" n="fc209219">
            <seg n="e876fb59">
              Fru talman! Låt oss vara noggranna när vi beskriver det vackra
              landet Sverige möjligheternas land. Det är ett fantastiskt land.
              Det är ett land som klarar sig relativt bra trots att det har
              en borgerlig regering men det sker på bekostnad av de sjuka och
              arbetslösa.
            </seg>
            <seg n="570ebc73">
              Ni har inte lyckats riva ned ekonomin helt och hållet, som ni
              gjorde förra gången ni styrde landet eftersom vi har byggt upp
              starka fundament som inte går att riva ned så snabbt. Det är jag
              glad för.
            </seg>
            <seg n="3503aa44">
              Det gick bra för Sverige 2006. Jobben strömmade till. Det var
              vi glada och stolta över. När sedan krisen slog till även mot
              Sverige ökade antalet socialbidragstagare. Då säger Anders Borg
              att det inte är hans fel utan någon annans fel; det är den internationella
              lågkonjunkturens fel.
            </seg>
            <seg n="569a7271">
              Men vi måste väl ha en regering som vågar styra även när det
              är dåligt väder? Man kan inte bygga en politik som bara gäller
              i solsken, som säger till väljarna att bara om det är fint och
              går bra för Sverige hela tiden kan man stå för sin politik. Vad
              är det för typ av löften till väljarna?
            </seg>
            <seg n="e8f8b35c">
              Likadant är det i fråga om dem som befinner sig i ett utanförskap,
              som ju har ökat med 70 000 sedan 2006 om man räknar så som Anders
              Borg gjorde i valrörelsen. Ska vi inte räkna som Anders Borg gjorde
              då? Hade han fel då? Ljög han eller förde han svenska folket bakom
              ljuset? Kan vi helt enkelt inte lita på moderater? De ändrar,
              tricksar och fixar med statistiken allteftersom det passar dem.
              Kan det vara så? Jag tycker inte att det ska vara så. Jag tycker
              att väljarna ska få ärliga chanser att välja mellan två linjer.
              Här finns två linjer. Här finns bidrag med Anders Borg. Kostnaderna
              för socialbidragen ökar för i stort sett alla kommuner. Det är
              inte hans fel, säger Anders Borg. Det är någon annans fel. Men
              gör något åt det! Se till att alla får möjlighet att skaffa sig
              utbildning! Bygg ut komvux igen; det som ni rev ned så drastiskt!
              Satsa på fler utbildningsplatser! Se till att människor står stärkta
              när det vänder igen! När och om det vänder igen vi vet att det
              vänder någon gång måste människor ha en bra utbildning och vara
              beredda på att ta de nya jobben. Men ni rev ned utbildningslinjen
              eftersom ni tycker att folk ska gå hemma eller ska vara extra
              fattiga och vara oroliga för sina barn och föräldrar.
            </seg>
            <seg n="f3ef11fd">
              Ni har sagt att det ska vara större skillnad. Det säger inte
              Anders Borg här i dag eftersom han tycker att vi ska hålla ihop
              samhället. Men hans partiledare om han nu tycker samma, det vet
              man inte brukar säga att det måste vara större skillnad mellan
              den som är sjuk och den som har ett arbete, den som är arbetslös
              och den som har ett arbete.
            </seg>
            <seg n="2e8df70a">
              Ni tror att det är ett val, att man väljer att vara sjuk eller
              arbetslös. Anders Borg brukar inte använda sig av uttrycket större
              skillnad utan han brukar tala om incitament. Det är för höga trösklar
              och de ska sänkas. I själva verket menar han att folk väljer själva
              att gå hemma, att det är ett val.
            </seg>
            <seg n="45059ee5">
              Vi tror på människor. Vi vet att människor vill arbeta och vill
              göra rätt för sig. Vi vet att de inte vill leva på socialbidrag.
              Nu har ni sett till att kostnaderna för socialbidragen har ökat
              eftersom ni har dragit ned på satsningarna på kommunerna. Kommunerna
              har fått ännu sämre ekonomi eftersom de också ska dela ut socialbidragen.
              Därför får nu 25 000 färre möjlighet att jobba inom välfärdssektorn.
              Det är färre som tar hand om barnen i barnomsorgen. Det är färre
              som tar hand om våra lite större barn i fritidshemmen. Det är
              stora fritidsgrupper. Det är inget bra samhälle, Anders Borg.
              Vi sliter isär samhället. Det är inte bra för framtiden.
            </seg>
          </u>
          <note type="speaker" n="cf86666e">
            Anf. 76 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-35" n="37c46319">
            <seg n="b7a4af5e">
              Herr talman! Det är viktigt att en diskussion om ett land förs
              i relation till hur det har gått för andra länder och hur det
              står till jämfört med de egna historiska erfarenheterna. Det råder
              inget tvivel om att det här är den värsta ekonomiska krisen världen
              har upplevt sedan depressionen. Det är alltså den svåraste ekonomiska
              påfrestning vi har upplevt i mannaminne.
            </seg>
            <seg n="85cec8e6">
              Sverige kommer ut ur denna kris med Europas starkaste offentliga
              finanser. I praktiskt taget alla andra länder, till och med Finland
              och Danmark, måste man tala om nedskärningar. Tillväxten i Sverige
              är 3 procent. Det är högre, inte bara dubbelt utan tre gånger,
              fyra gånger så högt som genomsnittet för euron. Det är 75 000
              fler i sysselsättning. Antalet i sociala ersättningar är 100 000
              mindre än det var 2006, om vi får tro Konjunkturinstitutet.
            </seg>
            <seg n="34d57753">
              Det här är naturligtvis positivt. Det är i det här ljuset vi
              ska se hur det ser ut med jämlikheten i Sverige. Jag tog inför
              den här debatten fram ett antal av de mått vi normalt sett använder
              när vi beskriver samhällen. Sverige har alltså en inkomstspridning
              mätt på konventionella sätt som är bland de lägsta, den näst lägsta,
              i hela den rika industrivärlden. Andelen med låg ekonomisk standard
              är låg. Andelen med svåra materiella förhållanden är lägre än
              i andra länder. Det här vill mina meddebattörer göra gällande
              är Socialdemokraternas förtjänst. Men det är en sådan underlig
              logik att alla de länder som fungerar, där välfärden tryggas,
              där jämlikheten står stark, där människor har jobb, Sverige, Danmark,
              Holland, Finland, Tyskland, alla de länder som används i diskussionerna,
              styrs av alliansregeringar. Är det verkligen så att en socialdemokratisk
              modell för att fungera måste styras av borgerliga regeringar?
              Är det slutsatsen för väljarna att dra inför den kommande höstens
              val? Det är när man har regeringar som i Sverige, Danmark, Finland,
              Holland och Tyskland som man klarar av att hålla ihop ett samhälle.
              De regeringar som lämnar efter sig ett tungt arv, som i Spanien
              där arbetsrätten börjar avregleras, höjer skatterna, sänker pensionerna,
              fryser offentliganställdas löner och rullar ut stora nedskärningar,
              är som av en händelse styrda av socialdemokrater. Är det en slump
              att Storbritannien, som nu har de sämsta offentliga finanserna,
              har haft det längsta socialdemokratiska regeringsinnehavet? Eller
              finns det en samverkan mellan dessa faktorer?
            </seg>
            <seg n="ce0aaad4">
              Är det så att det som socialdemokrater nu vägrar att försvara,
              sin skattehöjarpolitik och sin bidragspolitik, är grunden till
              bekymren?
            </seg>
            <seg n="768f680e">
              Det finns ingen socialdemokrat som ställer sig upp och försvarar
              bensinskattehöjningar. Det finns ingen som berättar hur man ska
              kompensera pensionärer och låginkomsttagare för det dråpslag som
              delas ut från De rödgröna. Det är fråga om massiva höjningar av
              kilometerskatten som kommer att tära på det svenska industrisamhället,
              bäras tyngst av låginkomsttagare som inte kan kompenseras, de
              ungdomsskatter som kommer att stänga ute jobb och slå tillbaka
              mot sysselsättningen.
            </seg>
            <seg n="ec2497cc">
              Resultatet känner vi till. Det blir vad vi har sett i andra länder,
              det vill säga stopp på jobb, flaskhalsar som bryter sysselsättningsökningen.
              Till slut skulle vi få bekymmer med sysselsättningen, välfärden
              och offentliga finanser. Kvar skulle man stå med långa listor
              av nedskärningar, ökad ojämlikhet och arbetslöshet, som i de länder
              i Europa som styrs av socialdemokratiska regeringar.
            </seg>
          </u>
          <note type="speaker" n="d97b30a4">
            Anf. 77 SYLVIA LINDGREN (s):
          </note>
          <u who="sylvia_lindgren_9fe69e" xml:id="i-a70c499b9e20aa01-2" n="476fb204">
            <seg n="6339229a">
              Herr talman! Allt elände vill regeringen och Anders Borg skylla
              på andra.
            </seg>
            <seg n="3cb42733">
              Min interpellation handlade om klyftorna. Jag har försökt att
              beskriva klyftorna som ökar vid ett flertal tillfällen, men efter
              det senaste inlägget är jag fundersam över om ministern har förstått.
              Men jag tar en vända till.
            </seg>
            <seg n="5ec58a48">
              Att det finns 18 000 registrerade hemlösa i Sverige 2009 är för
              mig skamligt och i högsta grad en politisk angelägenhet. Regeringens
              löften om att minska hemlösheten i Sverige har inte uppfyllts.
              Hemlösheten i storstäder, och särskilt i Helsingfors, är minst
              lika stor som tidigare. Tak över huvudet garanteras inte för alla,
              och vräkningen av barn sker fortfarande.
            </seg>
            <seg n="ad0e5018">
              Det här visar bland annat Helsingforss Stadsmissions rapport
              Hemlös 2010 . Under de två år som statistik samlats in, 2008 och
              2009, vräks över 1 300 barn. Det är verkligen någonting som jag
              tycker att ministern och regeringen skulle ta ansvar för och skämmas
              över. Men hemlösa barn får väl inte plats i ministerns inövade
              manus och slagord, som helt och hållet går ut på att skälla på
              oppositionen.
            </seg>
            <seg n="fb5b7e57">
              Hur en regering kan ta så lite ansvar för sin politik är obegripligt
              för mig. Eller också är det så enkelt att ni är livrädda för att
              få er politik för ökade klyftor avslöjad före valet. Att ha en
              politik för att avskaffa den svenska modellen är, herr talman,
              ingen vinnare i Sverige.
            </seg>
          </u>
          <note type="speaker" n="3047db59">
            Anf. 78 VERONICA PALM (s):
          </note>
          <u who="veronica_palm_9d5ce6" xml:id="i-3aa1bb3e831e6912-2" n="26c3b536">
            <seg n="8440c1d0">
              Herr talman! Det blir lätt patetiskt med en högerfinansminister
              som står och talar om den svenska modellen som om det var något
              som han hade byggt upp på fyra år, när hans parti konsekvent har
              röstat mot varenda reform sedan rösträttens införande och även
              den. En sådan historieförfalskning gör antagligen den mest inbitne
              moderat upprörd.
            </seg>
            <seg n="7acc45dd">
              Jag vill ändå ge finansministern möjligheten att vara ärlig i
              kammaren. Man har ett val man kan välja. Den här regeringen hade
              varje torsdag kl. 9 kunnat göra ett annat val. Man hade kunnat
              göra på ett annat sätt. Man valde att sänka skatter för dem som
              tjänar bäst och att öka klyftorna. Man hade kunnat välja jobb
              och välfärd.
            </seg>
            <seg n="eea4eaaa">
              Det är de valen man har stått inför. Man har konsekvent varje
              torsdag valt sänkta skatter och ökade klyftor. Det har inte lett
              till fler jobb, och det har inte lett till bättre välfärd, snarare
              tvärtom. Då spelar det inte så stor roll vad det står i finansministerns
              papper, utan det handlar om att se sig om. Effekterna är tydliga.
            </seg>
            <seg n="ecbe1164">
              Du har haft valet varje torsdag, varje dag, i fyra år. Effekterna
              syns: en nästan 10-procentig arbetslöshet och en ungdomsarbetslöshet
              som biter sig fast. Om du inte vill se de fattiga barnen eller
              de kvinnor som tvingas jobba deltid kanske du ser den halva miljon
              löntagare som du har pressat ut i försäkringslöshet eller de 90
              procent arbetslösa som går ut i en a-kassa där de slår i taket
              som pressar lönerna och ökar lönespridningen.
            </seg>
            <seg n="f1c49272">
              Politik är ett val. Jag väljer fler jobb och ökad välfärd. Moderaterna
              väljer sänkt skatt och ökade klyftor.
            </seg>
          </u>
          <note type="speaker" n="c87980a2">
            Anf. 79 EVA-LENA JANSSON (s):
          </note>
          <u who="eva-lena_jansson_29fd87" xml:id="i-8f4c758707181a39-2" n="cdfa2861">
            <seg n="fe811fca">
              Herr talman! Jag känner mig nästan förolämpad av den verklighetsbeskrivning
              som finansministern talar om här. Jag blir rent ut sagt uppriktigt
              förbannad över att han kan stå och anklaga oss för att inte ha
              en jobbpolitik.
            </seg>
            <seg n="736a50a7">
              Finansministern pratar om Europa. Finansministern pratar om att
              man håller på att göra nedskärningar i Europa. Då får jag väl
              påminna om att finansministern har gjort nedskärningar under fyra
              år här i Sveriges riksdag. Man har dragit ned ersättningarna för
              de sjuka och arbetslösa. Om finansministern inte kände till det
              är det bra om han antecknar det här och nu.
            </seg>
            <seg n="66b35f26">
              Man har påverkat samhället genom att minska antalet platser på
              komvux. Man har halverat utbildningen för de arbetslösa. Det handlar
              om nedskärningar. Man har gjort människor på Arbetslivsinstitutet
              och Arbetsmiljöverket arbetslösa statligt anställda. När Posten
              redovisar att 2 000 anställda ska försvinna gäspar regeringen.
              Man har satsat på bidrag för att sådana som jag och Anders Borg
              ska få vår städning hemma underlättad.
            </seg>
            <seg n="7868dcad">
              Nedskärningarna har bekostats av arbetslösa, sjuka och pensionärer,
              och Anders Borg står och klappar sig för bröstet. Jag skäms över
              hans agerande. Jag är stolt över en socialdemokratisk politik
              som föredrar solidaritet framför välgörenhet. Jag har varken tid
              eller lust att se välgörenhetsgalor på TV4. Jag vill ha en solidarisk
              politik. Jag ser fram emot valet, herr talman.
            </seg>
          </u>
          <note type="speaker" n="912a6be4">
            Anf. 80 MONICA GREEN (s):
          </note>
          <u who="monica_green_0b84cd" xml:id="i-e2602b5d8bdb1869-2" n="fc209219">
            <seg n="6116027a">
              Herr talman! Jag vet inte varför Anders Borg slänger sig med
              sådana där ord, varför han ljuger, varför han påstår att vi inte
              vill ta debatten, när vi varje vecka här vill ta debatten. Ändå
              säger han att vi inte vill det.
            </seg>
            <seg n="15f5a43c">
              Vi vill debattera, eftersom vi tror på ett bättre Sverige, möjligheternas
              Sverige, där människor får möjlighet att utbilda sig. Vi bygger
              upp komvux och utbildningsplatser igen och ser till att de som
              i dag har socialbidrag i stället får möjlighet att gå till en
              utbildning och skaffa sig ett jobb när det vänder igen. Vi måste
              hjälpa människor tillbaka, inte hindra dem.
            </seg>
            <seg n="49ceac5a">
              Ni har gjort ett Sverige som har slitits isär. 25 000 färre människor
              jobbar inom välfärdssektorn. 25 000 färre tar hand om våra äldre,
              våra barn och våra barnbarn i förskolan, på fritidshemmen och
              i skolan.
            </seg>
            <seg n="6edf8eab">
              Så kan vi inte ha det, Anders Borg. Men det har blivit effekten
              av er politik, även om Anders Borg säger så här: Nej, men det
              inte är vårt fel ni kan väl titta utomlands, för där är det mycket
              sämre. Vi har klarat det mycket bättre, säger Anders Borg.
            </seg>
            <seg n="c73d356b">
              Jag berättade inledningsvis om den välfärd som vi har byggt upp
              här i Sverige och de starka fundament vi har byggt upp i ekonomin
              för att vi inte en gång till vill hamna i den kris som ni i början
              av 90-talet försatte oss i.
            </seg>
            <seg n="4a901541">
              Håll dig i Sverige, Anders Borg! Berätta vad ni vill göra! Göm
              dig inte bakom orden att vi ska hålla ihop grupperna, när du i
              själva verket agerar precis tvärtom. Du säger att det ska vara
              större skillnader, och sedan säger du att vi ska hålla ihop grupperna.
              Vi ska sänka incitamenten, fast sedan ska vi hålla ihop grupperna.
              Hur ska du ha det egentligen?
            </seg>
            <seg n="9824ff1f">
              Vi vill ha ett Sverige där alla är med, där vi går in i framtiden
              och tror på varje människa, medan Anders Borg tror att de bluffar.
              Människor vill göra rätt för sig. Människor vill ha ett arbete,
              Anders Borg.
            </seg>
          </u>
          <note type="speaker" n="db0f537b">
            Anf. 81 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-36" n="37c46319">
            <seg n="b77290a2">
              Herr talman! Låt mig beskriva vad det är som gör att Sverige
              har klarat krisen bättre än de flesta andra länder, varför Sverige
              är i en situation där vi kan prata om välfärdsreformer och skattelättnader
              när andra bara får prata om nedskärningar.
            </seg>
            <seg n="43723424">
              Vi har en flexibel arbetsmarknad med ordning och reda, kollektivavtal
              och mycket ansvarsfulla parter. Det är så det ser ut i ett antal
              nordeuropeiska länder.
            </seg>
            <seg n="69b4c35c">
              Vi har ett utbildningssystem som ger social rörlighet. OECD har
              helt nyligen utvärderat utbildningssystemen och landat i att de
              nordiska är de som ger minst samband mellan föräldrars och barns
              inkomster, social rörlighet.
            </seg>
            <seg n="30643149">
              Vi har en arbetslinje. Vi har börjat rulla tillbaka det bidragssamhälle
              som undergrävde välfärdssamhället.
            </seg>
            <seg n="f9a75d82">
              Vi har starka offentliga finanser en nyckel till att skydda ett
              land i oros- och kristider.
            </seg>
            <seg n="36e4a6a8">
              Det är så man bygger ett tryggt, fritt välfärdssamhälle.
            </seg>
            <seg n="4baec70e">
              Hur bygger man otrygghet och orättvisor? Jo, det finns två kungsvägar.
              Den ena är arbetslöshet. Arbetslöshet är den ena vägen till orättvisor
              och otrygghet. Det är det man får om man nedmonterar arbetslinjen.
              Det är det man får om det är dyrt och kostsamt att anställa. Det
              är det man får om det inte lönar sig att driva och investera i
              företagsamhet.
            </seg>
            <seg n="cbfc2db9">
              Den andra kungsvägen till otrygghet och orättvisor är nedskärningar.
              Av nedskärningar följer att man tappar greppet på offentliga finanser.
              Och det måste vara ett besvärande faktum i denna debatt att Holland,
              Finland, Sverige och Danmark, tryggt styrda av alliansregeringar,
              klarat sig undan. Socialdemokratiska länder som Spanien, Portugal
              och Storbritannien vandrar längs arbetslöshetens och nedskärningarnas
              väg mot orättvisor och otrygghet.
            </seg>
            <seg n="4c1ad4ce">
              Det är också valet i Sverige: Ska vi arbeta och ha sysselsättning
              får vi välfärd. Annars landar vi i arbetslöshet.
            </seg>
          </u>
          <note n="d261ab9a">
            Överläggningen var härmed avslutad.
          </note>
          <note n="563c0cd8">
            13 § Svar på interpellationerna 2009/10:445 och 495 om koldioxidskatten
          </note>
          <note type="speaker" n="00c4d85b">
            Anf. 82 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-37" n="37c46319">
            <seg n="f0f14cc4">
              Herr talman! Monica Green har frågat vad jag avser att göra för
              att minska koldioxidutsläppen och hur mycket jag avser att höja
              bensinskatten. Monica Green har även frågat om jag avser att ta
              initiativ till att införa konverteringsstöd för att snabba på
              omställningen till mer miljöanpassade fordon. Anders Ygeman har
              frågat miljöministern om han kommer att verka för att koldioxidskatten
              även i fortsättningen används som ett effektivt verktyg i arbetet
              för att minska utsläppen av växthusgaser. Arbetet inom regeringen
              är så fördelat att det är jag som ska svara på dessa interpellationer.
            </seg>
            <seg n="a3bddf0b">
              Jag väljer att ge ett gemensamt svar på dessa interpellationer.
            </seg>
            <seg n="37a0d9d1">
              Till att börja med anser jag att koldioxidskatten och andra ekonomiska
              styrmedel har en central roll i klimatarbetet. Koldioxidskatten
              är det styrmedel som har störst potential att träffsäkert och
              kostnadseffektivt begränsa utsläppen utanför EU:s system för handel
              med utsläppsrätter.
            </seg>
            <seg n="87fd5ec4">
              Regeringen har höjt koldioxidskatten under innevarande mandatperiod.
              Första gången var 2008 när koldioxidskatten höjdes med 6 öre per
              kilo koldioxid och den andra gången 2010 när koldioxidskatten
              höjdes med 1 öre per kilo koldioxid.
            </seg>
            <seg n="b2136377">
              Regeringen har i 2009 års klimatproposition presenterat en bred
              uppsättning åtgärder på skatteområdet för att bidra till målen
              på energi- och klimatområdena. Flertalet av dessa åtgärder träder
              i kraft 2011 respektive 2013. En kontrollstation ska genomföras
              2015 i syfte att analysera utvecklingen i förhållande till målen,
              kunskapsläget och kostnaderna. Höjd koldioxidskatt ingår inte
              bland de åtgärder som presenterades i klimatpropositionen.
            </seg>
            <seg n="676705c8">
              Jag följer nogsamt utvecklingen av utsläppen av växthusgaser.
              Medan det runt om i världen hörs tongångar om sänkta ambitioner
              i klimatpolitiken på grund av höga kostnader och kritiskt ekonomiskt
              läge, kan vi konstatera att vår politik fungerar. Vi kombinerar
              en av världens mest ambitiösa klimatpolitiker med god ekonomisk
              utveckling och sunda offentliga finanser.
            </seg>
            <seg n="ae23b9f7">
              När det gäller initiativ till att införa ett konverteringsstöd
              vill jag framföra att riksdagen 2008 antog ett regeringsförslag
              som gjort det möjligt att efterkonvertera personbilar. Jag avser
              dock inte att ta något särskilt initiativ till att införa ett
              konverteringsstöd. Ett sådant stöd gynnar äldre bilar som ofta
              har högre bränsleförbrukning och utsläpp jämfört med nyare och
              miljövänligare bilar.
            </seg>
          </u>
          <note type="speaker" n="9e412b9e">
            Anf. 83 MONICA GREEN (s):
          </note>
          <u who="monica_green_0b84cd" xml:id="i-e2602b5d8bdb1869-3" n="fc209219">
            <seg n="12bfc2a5">
              Herr talman! Vid varje interpellationsdebatt som Anders Borg
              och jag har haft efter den 1 maj i år har Anders Borg velat tala
              om bensinskatt. Han har inte velat tala om den interpellation
              som har varit aktuell, utan han har hela tiden velat tala om bensinskatt.
              Då tänkte jag: Låt oss göra det! Låt oss tala om koldioxidskatt,
              om hur vi ska göra i framtiden, om hur Sverige ska klara omställningen
              till ett mer klimatsmart samhälle och om hur den borgerliga regeringen
              har haft det hittills.
            </seg>
            <seg n="5a33c4a7">
              Anders Borg tycker ju också om att titta på hur det är i resten
              av världen, och vi kan göra en jämförelse med resten av världen.
              Vi kan jämföra med vad bensinen kostar i de länder som Anders
              Borg älskar att tala om: Finland, Danmark och Holland. Låt oss
              ta den debatten, Anders Borg, och låt oss se om det finns ett
              samband med det som Anders Borg försöker låta påskina, nämligen
              att ju högre bensinpris, desto högre arbetslöshet. Den tesen stämmer
              nämligen inte i en internationell utblick.
            </seg>
            <seg n="934848d9">
              Jag tycker att det är viktigt att vara modig, att man berättar
              för väljarna vad man ska göra. Nu brukar ju Moderaterna inte göra
              det. Man brukar göra precis tvärtom. Man säger att man ska avskaffa
              fastighetsskatten, men det gör man inte. Man byter namn på den,
              och det är i själva verket bara de med stora villor som får sänkt
              fastighetsskatt. Man påstår en massa andra saker att man ska minska
              utanförskapet och sänka arbetslösheten men man gör precis tvärtom.
              Samhället slits isär.
            </seg>
            <seg n="350176e7">
              Man gör likadant när det gäller bensinen. Moderaterna var i och
              för sig inte ute och lovade sänkt bensinskatt, men flera andra
              borgerliga partier gjorde det. Både Centern och kd har sagt det
              men inte hela Centern, för det finns ju arbetsgrupper som under
              den här mandatperioden har sagt att den ska höjas. Man får väl
              ge Centern en eloge för att det finns vissa inom Centern som ser
              sambandet att vi måste gå in i ett mer klimatsmart samhälle och
              att vi inte får chockhöja bensinpriset om ett antal år.
            </seg>
            <seg n="3ecf01bb">
              Nu ska vi ha gott om tid på oss att ställa om till ett klimatsmart
              samhälle. Vi ska bygga om våra bilar så att de drar väldigt lite
              energi, och vi kan använda alternativa bränslen och så vidare.
              Vi ska se till att hela fordonsparken blir så energieffektiv som
              möjligt. Då kan det vara ett incitament att man också ibland höjer
              koldioxidskatten.
            </seg>
            <seg n="3bdabc25">
              Detta vågar vi berätta. Vi berättar med hur mycket den ska höjas,
              och vi säger att det är den enda höjning som kommer att göras
              på fyra år när vi har vunnit valet, men den borgerliga regeringen
              säger ingenting. Som vanligt ska väljarna inte ha en aning när
              det gäller de borgerliga partierna. Eftersom de är så splittrade
              i frågan har man ingen aning om hur det blir. Alltså sopar man
              frågan under mattan och vill inte prata om hur det kommer att
              bli om det nu skulle bli en borgerlig regering, vilket vi verkligen
              hoppas att det inte blir.
            </seg>
            <seg n="461f2591">
              Jag kan upplysa Anders Borg om hur bensinpriset är i hans favoritländer
              omräknat till svenska kronor. I Finland är bensinpriset i dag
              14:18. I Holland är det 15:70. I Danmark är det i dag 14:73. Menar
              Anders Borg att dessa länder har gigantiskt hög arbetslöshet just
              nu? Han brukar nämligen hota med att det kommer att bli gigantisk
              arbetslöshet om man höjer bensinskatten med 38 öre. Det är inte
              sant, Anders Borg!
            </seg>
            <seg n="834d9fde">
              Jag tycker att vi ska ta en ärlig debatt här och nu, och jag
              tycker att ni ska berätta för väljarna före valet om och när ni
              tänker höja bensinskatten.
            </seg>
          </u>
          <note type="speaker" n="b4879a52">
            Anf. 84 ANDERS YGEMAN (s):
          </note>
          <u who="anders_ygeman_87fca7" xml:id="i-1a393c8ab3fc0169-0" n="5ce8879f">
            <seg n="f2976529">
              Herr talman! Jag får tacka finansministern för svaret. Man får
              väl travestera Sveriges statsminister och säga: Den väljare som
              av finansministerns svar förstod hur det kommer att bli med bensinskatten
              får räcka upp handen.
            </seg>
            <seg n="c621efd6">
              Den borgerliga oredan, med betoning på det första ordet, om bensinskatten
              är närmast total. I klimatpropositionen, som Anders Borg pratar
              om, är den det viktigaste styrmedlet för alla för regeringen.
              Den ska höjas tillräckligt mycket för att spara två miljoner ton
              koldioxid. I Klimatberedningen, den utredning som låg till grund
              för regeringens proposition, motsvarar det en höjning på ungefär
              60 öre.
            </seg>
            <seg n="6a1e783c">
              När sedan oppositionen i god tid före valet presenterar en betydligt
              blygsammare skattehöjning kallar Anders Borg till presskonferens
              och säger att en bensinskattehöjning kommer att kosta tusentals
              jobb. Ett par veckor senare kallar Alliansens miljögrupp, under
              ledning av miljöminister Andreas Carlgren som var den person jag
              ställde frågan till till presskonferens. Nu är beskedet att bensinskatten
              ska höjas. Man vet bara inte med hur mycket och när.
            </seg>
            <seg n="052e192b">
              Lika fundersam blir man när man hör Anders Borg här i kammaren.
              För en kvart sedan sade han att koldioxidskatten kostade jobb
              och utveckling i Sverige. Nu, en kvart senare i samma kammare,
              berättar han om sina egna höjningar av samma skatt och säger att
              den är det styrmedel som har störst potential att träffsäkert
              begränsa utsläppen.
            </seg>
            <seg n="f3057728">
              Om ett styrmedel är det bästa och mest träffsäkra ligger det
              väl nära till hands att tro att finansministern kommer att använda
              just det styrmedlet. Vi minns ju hur det var i förra valrörelsen.
              Moderater och kristdemokrater gick faktiskt till val på att sänka
              skatten. Fredrik Reinfeldt gick så långt som att säga att det
              första han skulle göra på miljöområdet var att riva upp den gröna
              skatteväxlingen. Ni kommer ihåg hur det blev. I stället för skattesänkning
              blev det skattehöjning.
            </seg>
            <seg n="9749bdc2">
              Vi från den rödgröna oppositionen har gett tydliga besked. Nu
              är det upp till finansministern. Kanske kan han den här gången
              ge besked om skatten före valet. Kommer ni att höja bensinskatten?
              Med hur mycket kommer ni att höja bensinskatten? Och när kommer
              ni att göra det? Det svaret är Anders Borg skyldig kammaren. Och,
              framför allt, det svaret är finansministern skyldig väljarna.
            </seg>
          </u>
          <note type="speaker" n="625f5c35">
            Anf. 85 ROGER TIEFENSEE (c):
          </note>
          <u who="roger_tiefensee_5248fd" xml:id="i-4a86dfdedcd009c8-2" n="bb009746">
            <seg n="b8b94a2a">
              Herr talman! Riksdagskolleger! Jag vill börja med att, precis
              som Anders Borg, understryka att koldioxidskatt och andra ekonomiska
              styrmedel är centrala i klimatarbetet. Vi har använt koldioxidskatten
              under denna mandatperiod som en del i en grön skatteväxling. Vi
              har höjt koldioxidskatten samtidigt som vi har sänkt arbetsgivaravgifter
              och inkomstskatter.
            </seg>
            <seg n="ae292275">
              Det finns redan beslutat, till kommande årsskifte, att koldioxidskatten,
              då i form av minskade nedsättningar, återigen kommer att användas.
              Vid årsskiftet görs en sådan förändring att fordonsskatten för
              dieselbilar blir lägre samtidigt som energiskatten för diesel
              blir högre. Det är alltså en skatteväxling inom fordonssektorn.
            </seg>
            <seg n="2067240d">
              Det är intressant. Den här energiskattehöjningen när det gäller
              diesel görs 2011 och 2013 i två steg. Hela det här paketet har
              fyra gånger så stor klimateffekt som de förslag som har kommit
              från vänsterpartierna i oppositionen.
            </seg>
            <seg n="45448cdc">
              Vi i Alliansen använder ekonomiska styrmedel för att nå klimatmålen.
              Tittar man på vänsteroppositionen kan man se att de ekonomiska
              styrmedlen snarare används som en del i att finansiera budgeten
              i övrigt. Annars skulle det vara intressant att höra från Anders
              Ygeman, Socialdemokraternas miljöpolitiska talesman, om det är
              två kronor i bensinskattehöjning eller reviderade klimatmål som
              ni ska ge besked om. Det fattas nämligen åtgärder för 90 procent
              av de klimatmål som ni har satt upp.
            </seg>
            <seg n="b339359d">
              Er höjning av bensinskatten är inte en del i en skatteväxling.
              Det har ni glömt. Grön skatteväxling är nu enbart röda skattehöjningar.
              Kilometerskatten är en ren skatt på landsbygd som i något slags
              budgetvidrigt tricksande ska finansiera infrastrukturinvesteringar.
              Detta är De rödgrönas ekonomiska styrmedel.
            </seg>
            <seg n="8984d236">
              Tittar man framför allt i Anders Ygemans interpellation får man
              känslan av att de här åren med en alliansregering skulle ha varit
              bortkastade när det gäller miljöfrågor och klimatfrågor.
            </seg>
            <seg n="8df10697">
              Fakta talar. Vi har minskat klimatutsläppen under den här fyraårsperioden
              mer än någonsin tidigare, mer än någon annan fyraårsperiod. Vi
              har ökat antalet miljöbilar med tolv gånger. Snart rullar 300
              000 miljöbilar på landets vägar. Vi har gått från att ha Europas
              mest bensinslukande bilpark till att ligga i Europatoppen när
              det gäller sänkta utsläpp från nya bilar. Utsläpp från nya bilar
              har minskat mer än vad de har gjort under de senaste 15 åren.
              På fyra år har vi alltså minskat dem mer än vad minskningen har
              varit på 15 år. Det är resultat som talar sitt tydliga språk.
            </seg>
            <seg n="47ef0f03">
              Vi använder ekonomiska styrmedel för att nå våra klimatmål. Vi
              har våra klimatmål inom räckhåll och behöver därför inte avisera
              om någon koldioxidskattehöjning, för vi använder bara koldioxidskatten
              om vi behöver det för att nå klimatmålen. Våra klimatmål är inom
              räckhåll. Ni har bara redovisat 10 procent. Det återstår 90 procent
              av era lite högre mål. De är lite högre, men det gäller också
              att ha medel om man ska ha höga och kaxiga ambitioner.
            </seg>
          </u>
          <note type="speaker" n="af253194">
            Anf. 86 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-38" n="37c46319">
            <seg n="b53032df">
              Herr talman! Klimatfrågan är en genuint global fråga. Den kan
              bara lösas genom gemensamma tag runt om hela vår jord. Det är
              bara på det sättet vi kan minska koldioxidutsläppen. Något enskilt
              land kan inte lösa detta problem självt. Det är i genuin mening
              ett kollektivt problem.
            </seg>
            <seg n="1a7aa1a2">
              Här har vi två vägar i politiken. Allians för Sverige har lagt
              det kanske mest ambitiösa klimatmålet av alla världens länder,
              en 40-procentig reduktion av utsläppen jämfört med 1990. Vi väljer
              vägen att en tredjedel av det som läggs till ska kunna göras med
              flexibla mekanismer till mycket låga kostnader.
            </seg>
            <seg n="3520e419">
              De rödgröna väljer att skriva under på 40-procentsmålet, men
              hävdar att detta ska göras med inhemska medel. Därmed saknas 9,6
              miljoner ton koldioxid. 9,6 miljoner ton koldioxid saknas i den
              rödgröna politiken.
            </seg>
            <seg n="142a383c">
              Nu vurmar Monica Green starkt för att vi ska redovisa före valet
              hur politiken hänger ihop. Ja, då vill man gärna förstå var dessa
              9,6 miljoner ton ska komma ifrån. På vilken del av den politiska
              kartan ska det här hämtas?
            </seg>
            <seg n="a24a9fb5">
              Vi har gjort lite känslighetsberäkningar. Hur mycket behöver
              man höja bensinpriset genom koldioxidskattehöjningar för att klara
              det som De rödgröna lovar, så att man skulle kunna säga att man
              öppet och ärligt inför väljarna redovisar en politik där mål och
              medel hänger samman? Ja, det handlar om 9:30 i ytterligare höjning
              av bensinpriset. Det är alltså inte en höjning till 9:30 utan
              med 9:30. Det är en dramatisk höjning av skattebelastningen på
              svenska folket.
            </seg>
            <seg n="fc8f870b">
              Ska vi ta De rödgröna på orden och säga att det blir som Monica
              Green nu lovar, inte ett öre ytterligare i höjning? Det får vi
              här som löfte från Monica Green.
            </seg>
            <seg n="03beaa04">
              Nja, historien förskräcker nog. Vi ser hur de här förhandlingarna
              fungerar och hur de har fungerat hittills. Där finns Socialdemokraternas
              ambitioner att montera ned arbetslinjen och bygga ut bidragssystemet.
              Där finns Vänsterpartiets motvilja mot företagsamhet och Miljöpartiets
              vurm för koldioxidskatten.
            </seg>
            <seg n="7d8f07a8">
              De landar i en kompromiss, och vi ser hur den kompromissen blev.
              Det blev höjd bensinskatt. Det blev höjd fastighetsskatt. Det
              blev ungdomsskatt, och det blev påbörjad nedmontering av jobbskatteavdraget.
              Det är klart att det är så det kommer att fortsätta. Det är så
              den socialdemokratiska tanken ser ut.
            </seg>
            <seg n="c3dad31d">
              Vi talar nu om ekonomiska styrmedel. Koldioxidskatt kan man möjligen
              förstå. Men vad är styrmedlet när det gäller ungdomsskatten? Är
              det att det är farligt att ungdomar arbetar? Jobbskatteavdraget
              är det farligt att vi alla arbetar? Lastbilsskatten är det farligt
              att vi transporterar saker?
            </seg>
            <seg n="a73c9a75">
              Det är det här som är problemet med den rödgröna politiken. Den
              hänger inte ihop. Klimatambitionerna lämnas oredovisade. 9,6 miljoner
              ton finns inte på plats. När man monterar ned arbetslinjen föröds
              de offentliga finanserna därför att färre jobbar och vi får mindre
              i skatteintäkter.
            </seg>
            <seg n="24bc1eb2">
              Då måste ekvationen lösas någonstans, och här ser man två hål
              som ser ut att ha en gemensam nämnare i politiken: frånvaron av
              klimatåtgärder och frånvaron av skatteintäkter. Blir det 9:30?
              Är det detta som är beskedet? Blir det 9:30 i höjning av bensinskatten
              för att man ska klara en 40-procentig minskning som är den gemensamma
              rödgröna målsättningen?
            </seg>
            <seg n="d6c1d43b">
              Det ska bli mycket intressant att höra hur det redovisas öppet,
              som det nu sägs här, före valet. Hur stora blir bensinskattehöjningarna?
              Hur mycket bördor ska det svenska folket bära om det vill sig
              illa i höst?
            </seg>
          </u>
          <note type="speaker" n="77033da3">
            Anf. 87 MONICA GREEN (s):
          </note>
          <u who="monica_green_0b84cd" xml:id="i-e2602b5d8bdb1869-4" n="fc209219">
            <seg n="8223ddbd">
              Herr talman! Det är precis så det är. Väljarna vill veta hur
              det blir om det vill sig illa, Anders Borg, om det skulle bli
              så bedrövligt att vi får fyra år till med en borgerlig regering
              som vill slita isär samhället. Men ni vägrar att svara.
            </seg>
            <seg n="3d6f2178">
              Anders Borg har redan gått i opposition. Han har redan förlorat
              valet. Han har redan gått i opposition. Han vill inte prata om
              sin egen politik. Han vill inte prata om att han har gjort det
              dyrare för bilisterna. De fasta kostnaderna, alltså de som inte
              ökar incitamenten att ställa bilen hemma en dag, har han ökat.
              Han har privatiserat bilbesiktningen. Det gör det 500 kronor dyrare
              att besiktiga bilen. Han har gjort det hundratals kronor dyrare
              att försäkra sin bil. De fasta kostnaderna har ökat under tiden
              som Anders Borg styrt. Varje person som äger en bil har alltså
              höga kostnader bara för att äga den och tjänar inte så mycket
              på att ställa den hemma.
            </seg>
            <seg n="5c3f9cab">
              Vi säger att människor måste vänja sig vid att Sverige försöker
              växla bort från oljeberoendet. Vi måste därför använda oss av
              instrumentet med att den rörliga kostnaden blir högre.
            </seg>
            <seg n="70ab23ec">
              Bensinpriset är högre i Anders Borgs favoritländer som han brukar
              tjata om i vanliga fall, nämligen Finland, Holland, Danmark med
              flera. Där har man råd; där har det inte blivit massarbetslöshet.
            </seg>
            <seg n="b75b4077">
              Anders Borg vägrar dock att svara. Han har redan gått i opposition.
              Han vill inte tala om sin egen politik. Han vill bara tala om
              vår politik, och vi talar naturligtvis gärna om den.
            </seg>
            <seg n="a48ed64c">
              Det är märkligt att när jag ställer interpellationer om socialbidragen,
              om barnfattigdomen, om varför det har försvunnit så många jobb
              i Sverige och om hur samhället har slitits isär talar Anders Borg
              om bensinskatten. Det är det enda han har velat tala om.
            </seg>
            <seg n="7727287c">
              När jag nu ställer frågan hur mycket ni ska höja bensinskatten
              vägrar Anders Borg svara nu när han äntligen får chansen. Han
              har ända sedan den 1 maj velat tala om detta, men nu vill han
              inte längre.
            </seg>
            <seg n="efcfe4f2">
              Nu vill han tala om fastighetsskatt. I Skövde har vi inte fått
              någon sänkt fastighetsskatt med din politik, Anders Borg. Ingen
              skaraborgare har fått sänkt fastighetsskatt. Och vi tänker faktiskt
              inte höja fastighetsskatten för dem med små och medelstora hus
              som är värda under 4 ½ miljon. Vill Anders Borg tala om detta
              i stället gör jag gärna det.
            </seg>
            <seg n="bd519be1">
              Jag och väljarna vill dock ha ett svar. Anders Borg ska inte
              gömma sig bakom vår politik hela tiden. Jag förstår att han gillar
              välfärd, och han påstår att han vill ha sammanhållna grupper.
              Jag tycker dock att han ska vara så ärlig att han före valet talar
              om för väljarna om det blir höjd bensinskatt eller inte om det
              går så illa att de borgerliga vinner valet. Väljarna vill ha ett
              svar.
            </seg>
          </u>
          <note type="speaker" n="db76083e">
            Anf. 88 ANDERS YGEMAN (s):
          </note>
          <u who="anders_ygeman_87fca7" xml:id="i-1a393c8ab3fc0169-1" n="5ce8879f">
            <seg n="2e38f8fb">
              Herr talman! Svarslös står finansministern här i kammaren. Det
              var en enkel fråga. Miljöministern kallade till presskonferens
              och sade att koldioxidskatten skulle höjas. När kommer den att
              höjas och med hur mycket? Vad blev svaret? Jo, en lång tirad av
              osakliga angrepp på oppositionen.
            </seg>
            <seg n="4622321c">
              Vi kan gärna tala track record när det gäller miljö och klimat.
              Vi satte från början upp målet att minska utsläppen med blygsamma
              4 procent. Då sade Moderaternas gruppledare i riksdagen att det
              var omöjligt; det kommer att kosta jobb, slå mot landsbygden och
              hota ekonomin. Men vi klarade det. Vi tog inte bara 4 procent,
              utan vi tog 10 procent. Samtidigt hade vi västvärldens bästa ekonomiska
              utveckling.
            </seg>
            <seg n="547d7af5">
              Roger Tiefensee, det är detta ni glider på. Det är detta och
              finanskrisen som har lett till att vi har haft en sådan bra utveckling
              av koldioxidutsläppen. Man kan välja mellan bra ekonomisk utveckling
              och minskade utsläpp med Socialdemokraterna och den rödgröna oppositionen
              eller dålig ekonomisk utveckling och minskade utsläpp med Alliansen.
              Jag tror att väljarna har rätt lätt att välja.
            </seg>
            <seg n="2160f258">
              I förra valet lovade ni väljarna sänkt bensinskatt. När ni kom
              till ministertaburetterna höjde ni bensinskatten. Då är det väl
              inte för mycket begärt att ni ska ge ett klart och tydligt besked.
              Hur blir det med skatten om olyckan är framme? När blir det höjd
              bensinskatt och med hur mycket ska den höjas? Nu har du chansen,
              Anders Borg, att ge ett svar till väljarna.
            </seg>
          </u>
          <note type="speaker" n="0c51f27e">
            Anf. 89 ROGER TIEFENSEE (c):
          </note>
          <u who="roger_tiefensee_5248fd" xml:id="i-4a86dfdedcd009c8-3" n="bb009746">
            <seg n="37d51a6d">
              Herr talman! Det är en intressant debatt. I Centerpartiet och
              alliansregeringen använder vi ekonomiska styrmedel för att nå
              våra klimatmål. Precis som jag sade i mitt förra inlägg har vi
              som en del i en grön skatteväxling använt koldioxidskatten redan
              under mandatperioden. Vi har dessutom åtgärder som sätts i sjön
              vid kommande årsskifte som ger fyra gånger så stor klimateffekt
              som vänsterpartiernas röda skattehöjning. Ni i vänsteroppositionen
              saknar redovisning för 90 procent av åtgärderna för att nå era
              mål.
            </seg>
            <seg n="5a9fab9a">
              Anders Ygeman lägger i sin interpellation skulden för misslyckandet
              i Köpenhamn på EU och Sverige. Det är allvarligt. Anders Ygeman
              var på plats i Köpenhamn, men det är uppenbart att han inte kan
              ha deltagit i den svenska delegationens arbete. EU stod nämligen
              tydligt bakom Kyotoprotokollet. Vi behöver dock göra mer för att
              klara tvågradersmålet. Att bara fortsätta med Kyotoprotokollet
              innebär att man ger USA, Kina och andra stora växande ekonomier
              fribrev. Det skriver inte jag under på. Då når vi inte tvågradersmålet,
              och det behöver vi nå. Köpenhamnsmötet var ett misslyckande, men
              att skylla det på EU och Sverige är allvarligt särskilt av en
              person som var med i den svenska delegationen.
            </seg>
            <seg n="7a11b94f">
              Anders Ygeman kan använda något av sina resterande inlägg till
              att klargöra när det skulle ha påståtts att Kyotoprotokollet skulle
              skrotas.
            </seg>
          </u>
          <note type="speaker" n="2ede2a9e">
            Anf. 90 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-39" n="37c46319">
            <seg n="523c0150">
              Herr talman! Låt mig börja med att tacka Roger Tiefensee för
              att han så förtjänstfullt belyste skiljelinjerna i klimatpolitiken.
            </seg>
            <seg n="d2933f82">
              Av alla industriländer har vi satt upp det mest ambitiösa. Vi
              ska minska koldioxidutsläppen med 40 procent. Vi kan redovisa
              hur vi är på god väg att nå det målet. Vi har ställt upp en kontrollstation
              2015. Vår bedömning är att med våra mål för förnybarhet och för
              koldioxidutsläpp har vi goda förutsättningar att klara av detta
              inom ramen för den politik som finns på plats. Visar det sig att
              det behövs fler åtgärder får vi pröva dem vad gäller både förnybarhet
              och koldioxid.
            </seg>
            <seg n="900f2ee0">
              Skiljelinjen är att De rödgröna har valt att föreslå 40 procent
              i en inhemsk sektor. Det saknas då 9,6 miljoner ton. Det är i
              runda slängar ett ton per invånare. Det är för varje svensk ett
              ton koldioxid som saknas i den rödgröna politiken. Då måste vi
              få föra en diskussion om hur mycket man egentligen vill höja bensinskatterna.
              När vi räknar på detta är det logiskt med en skattehöjning på
              9:30. Det är en ordentlig skattechock som skulle ta ned koldioxidutsläppen
              inhemskt till den nivå som De rödgröna talar om.
            </seg>
            <seg n="8bb077cd">
              Det här är den politik som De rödgröna för och så sällan vill
              stå för. Man använder ekonomiska styrmedel för att man måste för
              att man har nedmonterat arbetslinjen och gjort hål i budgeten.
              Det är därför skattehöjningarna kommer.
            </seg>
            <seg n="4d79547b">
              Det blir inte bättre när vi tar in konsekvenserna av dem. Låt
              mig ta kilometerskatten som det mest slående exemplet. Vi kan
              diskutera om det är 75 000, 150 000 eller 300 000 i ökade kostnader
              som ska bäras av de anställda på pappersbruken. Det är kostnader
              som Sandvik inte kan föra över till sina utländska kunder, som
              Scania måste hantera genom att dra ned på personalkostnaderna
              och som Volvo Lastvagnar inte har möjlighet att ta ut någon annanstans
              än i minskade kostnader för produktionen.
            </seg>
            <seg n="94d462f1">
              Detta är logiken i politiken. Man nedmonterar arbetslinjen, det
              uppstår ett stort hål i budgeten och man måste höja en massa skatter.
              Man börjar med bensinskatt, kilometerskatt, ungdomsskatt och fastighetsskatt.
              Listan kan göras lång.
            </seg>
            <seg n="41e085a5">
              När konsekvenserna sedan ska hanteras och man inte längre kan
              hålla ihop de offentliga finanserna för att färre arbetar ser
              vi vad som står överst på listan. Det blir ännu fler höjningar
              av bensinskatten. Det är logiskt. Det är där vi hittar det ton
              koldioxid vi saknar per invånare, de 9,6 miljoner ton koldioxid
              som återstår för De rödgröna att redovisa. Det är så logiken hänger
              ihop. Det blir fler skattehöjningar.
            </seg>
            <seg n="7228ba4c">
              Det är alltid svårt att veta vad som kommer först. Blir det ytterligare
              försämringar i jobbskatteavdraget? Är det pensionärslöftena som
              får stryka på foten? Är det ett hål som ska få vara i de offentliga
              finanserna? Talar ändå inte logiken för att man måste överväga
              ytterligare höjningar av koldioxidskatten? Det som krävs för att
              klara 9,6 miljoner ton är 9:30. Det kanske är dags att redovisa
              det. Är det 9:30 som är ambitionen för De rödgröna, eller ska
              det lämnas oredovisat var ett ton per invånare ska tas?
            </seg>
          </u>
          <note type="speaker" n="79ac4a48">
            Anf. 91 MONICA GREEN (s):
          </note>
          <u who="monica_green_0b84cd" xml:id="i-e2602b5d8bdb1869-5" n="fc209219">
            <seg n="168123c4">
              Herr talman! Jag tycker att det är löjligt och barnsligt. Anders
              Borg för den här debatten på sandlådenivå. Det är inte värdigt
              den här plenisalen att försöka komma undan sina egna svar och
              försöka trixa med siffror i vår politik. Vi berättar för väljarna.
              Det är vi som är ärliga. Vi säger att vi kommer att höja med 49
              öre de här fyra åren. Vi vågar berätta det. Vi vågar se väljarna
              i ögonen och berätta att vi ska ställa om Sverige till ett mer
              miljövänligt och mer klimatanpassat Sverige. Ni säger ingenting.
              Anders Borg står här och raljerar. Det är ovärdigt och löjligt.
            </seg>
            <seg n="7ffc194f">
              Vi står för 100 000 nya jobb- och utbildningsplatser. Det kommer
              vi att genomföra när vi har vunnit valet. Vi står för jobblinjen.
              Det är ju ni som står för bidragslinjen. Det har vi sett under
              de här åren. Vi har haft otur, säger ni. Det är någon annans fel.
              Jag gillar inte sådana regeringar som skyller ifrån sig och inte
              tycker att man ska behöva styra när det går dåligt.
            </seg>
            <seg n="bf30c74a">
              Anders Borg brukar ju vilja titta på andra länder. Om Anders
              Borg vill titta på andra länder där man har kilometerskatt kan
              han titta på Tyskland och Finland. Där har man kilometerskatt.
              Man betalar för att man sliter på vägarna; alla får göra det.
              I Sverige är det gratis. Därför kommer utländska åkare och sliter
              ned våra vägar. I många andra länder betalar man kilometerskatt.
              Det vågar vi berätta. Vi är modiga.
            </seg>
            <seg n="f4264c35">
              Anders Borg har redan gått i opposition och står här och raljerar
              på ett mycket lågt sätt. Det trodde jag inte att Anders Borg skulle
              behöva göra. Väljarna vill ha ett svar. Blir det en höjd bensinskatt
              eller inte, om olyckan är framme och ni vinner valet?
            </seg>
          </u>
          <note type="speaker" n="6ba28fd8">
            Anf. 92 ANDERS YGEMAN (s):
          </note>
          <u who="anders_ygeman_87fca7" xml:id="i-1a393c8ab3fc0169-2" n="5ce8879f">
            <seg n="9b1470e4">
              Herr talman! Det finns väl anledning att så här i mandatperiodens
              sista skälvande timme upplysa finansministern om att en interpellation
              är en fråga från en riksdagsledamot till ett statsråd, inte tvärtom.
              Finansministern har utnyttjat möjligheten att ställa 2030 frågor
              om olika saker som interpellationen inte handlar om. Det vore
              klädsamt om statsrådet försökte besvara de två frågor som interpellationen
              ställer. Det gör det enklare att föra en interpellationsdebatt
              i riksdagens kammare.
            </seg>
            <seg n="fb837add">
              Vi har presenterat ambitiösare klimatmål än regeringen. Det stämmer.
              Vi har också presenterat mer än 100 åtgärder fler än regeringen.
              Min bedömning är att vi gott och väl kommer att klara av att nå
              våra ambitiösa klimatmål. Under den tid vi har haft socialdemokratisk
              regering har den borgerliga sidan alltid föreslagit svagare mål.
              Våra mål har alltid varit de bästa i den utvecklade världen. Utvecklingen
              fortsätter. Vi har ambitiösare mål. Vårt track record är rent.
              Vi har alltid överträffat de klimatmål vi ställt upp.
            </seg>
            <seg n="6914f421">
              Skälet till att jag ställde den här interpellationen var att
              miljöministern kallade till en presskonferens och sade att koldioxidskatten
              ska öka under nästa mandatperiod. Därför ställde jag frågan: När
              och hur mycket? Finansministern har inte ens bemödat sig om att
              försöka besvara någon av de frågorna under den här debatten. I
              stället har han ställt frågor till oppositionen.
            </seg>
            <seg n="9d17b903">
              Jag förstår att Anders Borg hellre vill tala om oppositionens
              politik än sin egen. Det skulle jag också vilja, om jag hade Anders
              Borgs politik.
            </seg>
            <seg n="7407b5b2">
              Kan vi inte nu i kammarens sista skälvande stund och Anders Borgs
              sista två minuter här i kammaren få ett svar på frågan: Hur mycket
              kommer bensinskatten att höjas om Anders Borg får förtroendet
              att fortsätta som finansminister?
            </seg>
          </u>
          <note type="speaker" n="e95aacf5">
            Anf. 93 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-40" n="37c46319">
            <seg n="0a7760b0">
              Herr talman! Svaren på interpellationens frågor är uppenbara
              och tydliga. Regeringens politik leder till att vi minskar koldioxidutsläppen
              i linje med de mål på 40 procent som vi har lagt fast. Vi uppnår
              också de mål som vi har lagt fast för förnybara bränslen. Vi ska
              ha en kontrollstation. Om den visar att vi behöver vidta ytterligare
              åtgärder ska vi naturligtvis välja de mest effektiva. Kontrollstationen
              ligger 2015.
            </seg>
            <seg n="e26c7658">
              Alla svar som behövs är därmed givna. Därmed återstår naturligtvis
              att diskutera trixandet med siffrorna. Vi har den 40-procentiga
              inhemska reduktionen. Man avvisar att använda den tredjedel av
              flexibla mekanismer som vi föreslår det som gör att vi når målen
              och som gör att vi har en politik som hänger ihop.
            </seg>
            <seg n="7ba72da1">
              Vi landar naturligtvis i frågeställningen om dessa 9,6 miljoner
              ton. Var kommer de ifrån? Var ska de tas? Blir det 9:30? Det är
              den fråga som måste ställas eftersom det saknas ett ton per invånare.
              Jag ska gärna ge min egen tolkning. Det finns ett stort hål i
              oppositionens politik. Det blir färre i arbete när man skattar
              bort jobben. Det blir fler kvar på perrongen när man slår ihjäl
              återhämtningen. Det blir färre sysselsatta och ökad arbetslöshet
              när man lägger tillbaka flaskhalsarna. Det blir mindre köpkraft
              med färre i arbete.
            </seg>
            <seg n="71e19e1c">
              Hur ska det hålet täckas? Det första svaret blir logiskt. Det
              handlar om 9,6 miljoner ton som saknas och 9:30 i höjd bensinskatt.
              Det är alldeles uppenbart att Miljöpartiet kommer att ingå i en
              socialdemokratisk regering bara om det blir kraftiga höjningar
              av bensinskatten. Därför kommer Socialdemokraterna att få leverera
              höjd bensinskatt om och om igen. Om det blir 9:30 återstår att
              se, men det blir höjd bensinskatt och färre jobb.
            </seg>
          </u>
          <note n="d261ab9a">
            Överläggningen var härmed avslutad.
          </note>
          <note n="84a4aecd">
            14 § Svar på interpellation 2009/10:476 om omställning av den
            svenska fordonsparken
          </note>
          <note type="speaker" n="2ae6ba34">
            Anf. 94 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-41" n="37c46319">
            <seg n="6331474c">
              Herr talman! Anders Ygeman har frågat mig om jag avser att verka
              för att det presenteras en ny miljöbilspremie samt föreslå en
              förlängning av skattebefrielsen för biodrivmedel.
            </seg>
            <seg n="64d90905">
              Miljöbilspremien var en lyckad men tillfällig introduktionspremie
              för att få fart på efterfrågan och utbudet av miljöbilar. Premien
              hade effekt, den bidrog till att öka både efterfrågan och utbud
              av miljöbilar. Marknaden har sedan premien infördes mognat och
              regeringen har nu ersatt miljöbilspremien med fem års befrielse
              från fordonsskatt för personbilar med bättre miljöegenskaper.
              Den höga efterfrågan på skattebefriade miljöbilar fortsätter,
              vilket framgår av Bil Swedens försäljningsstatistik.
            </seg>
            <seg n="fab30579">
              Miljöbilsdefinitionen bör däremot skärpas successivt framöver.
              Detta påskyndar och optimerar utvecklingen av miljövänliga bilar.
            </seg>
            <seg n="2cc2dbd2">
              Anders Ygeman ställer även frågan om jag avser att föreslå en
              förlängning av skattebefrielsen för biodrivmedel.
            </seg>
            <seg n="afa2ad13">
              Alliansens politik fokuserar på att minska transportsektorns
              klimatpåverkan genom att stegvis öka energieffektiviteten, bryta
              fossilberoendet och minska klimatpåverkan. Ett betydande arbete
              är redan inlett och en bred palett med styrmedel finns också på
              plats. Dessa utgör basen i regeringens program för att fordonsflottan
              bör vara oberoende av fossila bränslen år 2030.
            </seg>
            <seg n="e2a89d7f">
              Under mandatperioden har regeringen prioriterat utvecklingen
              av nya och hållbara drivmedel, såväl i det internationella samarbetet
              som i den nationella politiken. Betydande resurser har satsats
              på utvecklingen av biodrivmedel. Inom ramen för klimatmiljarden
              förstärktes de redan tidigare ambitiösa insatserna med ytterligare
              120 miljoner kronor för detta ändamål och regeringens satsning
              på kommersialisering av ny energiteknik 875 miljoner avser i första
              hand utvecklingen av andra generationens biodrivmedel.
            </seg>
            <seg n="7b8afa29">
              Biodrivmedel som används i Sverige är befriade från den energi-
              och koldioxidskatt som utgår för fossila bränslen. Regeringen
              gjorde i budgetpropositionen för 2010 bedömningen att skattelättnadernas
              fortsättning bör bedömas när införandet av ett kvotpliktssystem
              för dessa bränslen övervägs samt i samband med genomförandet av
              bränslekvalitetsdirektivet.
            </seg>
          </u>
          <note type="speaker" n="6b97721c">
            Anf. 95 ANDERS YGEMAN (s):
          </note>
          <u who="anders_ygeman_87fca7" xml:id="i-1a393c8ab3fc0169-3" n="5ce8879f">
            <seg n="07518368">
              Herr talman! Jag får börja med att tacka finansministern för
              svaret. Jag kan konstatera att finansministern i den förra interpellationsdebatten
              lyckades med konststycket att ställa fyra frågor till mig efter
              det att jag inte hade rätt till fler inlägg. Jag vill med anledning
              av detta beklaga att Anders Borg inte ställer upp i riksdagsvalet.
              Jag tror nämligen att Anders Borg hade varit en lysande interpellant
              och oppositionspolitiker.
            </seg>
            <seg n="b76c8721">
              Sedan är det tyvärr så att finansministern är lite dåligt uppdaterad
              när det gäller Bil Swedens statistik. Miljöbilsandelen sjunker.
              Miljöbilsförsäljningen sjunker. Närmast varje kvartal har något
              borgerligt parti föreslagit nya åtgärder för att få upp miljöbilsförsäljningen.
              Nu senast var det Maud Olofsson som i Dagens Industri föreslog
              att man för miljöbilar under ett visst gränsvärde skulle få 30
              00050 000 kronor i miljöbilspremie.
            </seg>
            <seg n="0e5463a4">
              Jag antar att det är detta Roger Tiefensee ska fråga om senare
              i denna interpellationsdebatt. Vi kan dock konstatera redan nu,
              Roger, att finansministern avvisade detta förslag från näringsminister
              Maud Olofsson precis som han avvisar i princip samtliga andra
              miljöbilsutspel som har kommit från den borgliga kanten.
            </seg>
            <seg n="869eb8f1">
              Det må vara så att finansministern får avvisa de borgerliga förslagen.
              Det kanske är finansministerns uppgift i en regering. Det allvarliga
              är att finansministern inte ger några besked. Det blir inga besked
              till dem som ska köpa en miljöbil om vilka incitament som kan
              tänkas komma. Det blir inga besked i frågan om vilka incitament
              som ska finnas för att välja rätt drivmedel för dem som ska producera
              fordon eller sälja drivmedel. Som vi hörde i den förra debatten
              blir det heller inga besked om det finansministern själv kallar
              det kraftfullaste styrmedlet, nämligen koldioxidskatten.
            </seg>
            <seg n="5e599a6a">
              Summan av detta är att producenter och konsumenter lämnas vind
              för våg. De får helt enkelt inga besked. Min fråga till finansministern
              blir därför: När kommer de tydliga beskeden till producenter och
              konsumenter? Det handlar om de långsiktiga besked som efterfrågas
              för att Sverige ska kunna fortsätta att vara en ledande miljöbilsnation.
            </seg>
          </u>
          <note type="speaker" n="c3840d4d">
            Anf. 96 ROGER TIEFENSEE (c):
          </note>
          <u who="roger_tiefensee_5248fd" xml:id="i-4a86dfdedcd009c8-4" n="bb009746">
            <seg n="7141df24">
              Herr talman! Jag tycker att det är bra att Anders Ygeman som
              interpellant lyfter fram miljöbilspremier och skattebefrielser
              för biodrivmedel. Det är ett senkommet men ändå bra uppvaknande.
            </seg>
            <seg n="f515a87a">
              Miljöbilspremien var ett centerpartiförslag som blev allianspolitik
              och som har blivit och är en succé. Anders Ygeman försökte i den
              förra interpellationsdebatten påstå att alliansregeringen gled
              på finanskris och tidigare regeringars arbete. Miljöbilsförsäljningen
              är inget Anders Ygeman kan ta åt sig äran för. Vi ärvde Europas
              mest bensinslukande bilpark, herr talman, och nu ligger vi i Europatoppen
              när det gäller sänkta utsläpp från nya bilar.
            </seg>
            <seg n="c5f8824c">
              År 2009 minskade utsläppen från nya bilar mer än något tidigare
              år under den 15-årsperiod där det finns referenser. Bioenergin
              har passerat oljan som den största energikällan i Sveriges totala
              energisystem. Det säljs åtta gånger mer etanol än tidigare och
              tre gånger mer biogas. Tankställen för etanol finns över hela
              landet. Antalet tankställen för biogas är 50 procent fler. Där
              har vi till exempel inom ramen för landsbygdsprogrammet skapat
              ett bidrag just för att etablera fler tankställen. Den tidigare
              regeringen ställde ett krav, men man stimulerade inte.
            </seg>
            <seg n="b278f5aa">
              Jag tycker att det är tydligt; vi kan se miljöbilarna. I december
              2005 rullade 23 000 miljöbilar på Sveriges vägar. I december 2009,
              fyra år senare, var det 277 000. Nu närmar vi oss 300 000. Det
              är ett resultat av miljöbilspremien, som sedan har övergått i
              en skattebefrielse på fem år för miljöbilar.
            </seg>
            <seg n="15c847b2">
              Jag förstår att Anders Borg inte kan ge några svar på Ygemans
              frågor, för vi är inte färdiga. Vi har olika förslag som vi diskuterar
              inom Alliansen. När det gäller det Anders Ygeman refererar till
              ser Centerpartiet att vi skulle ta ett nästa steg för att också
              skapa en marknad för extremsnåla miljöbilar. Det är det vi pratar
              om. Skulle man ha en miljöbilspremie eller en grön bilpremie på
              i storleksordningen 30 000 skulle det vara för bilar som har utsläpp
              om 50 gram koldioxid per kilometer eller mindre, och då pratar
              vi i princip elbilar.
            </seg>
            <seg n="563ab5f6">
              Det vi kan se är att vi har gått från världens mest bensinslukande
              bilpark till att utsläppen från nybilsförsäljningen har minskat
              rekordstort. Det är ett direkt resultat. Vi vill ta nästa steg
              och också bortom 2013 skattebefria biodrivmedel.
            </seg>
            <seg n="2f314842">
              Anders Ygeman samarbetar med ett parti vars tidigare språkrör
              sade att man skulle bredda skattebasen genom att inkludera biodrivmedel
              i skattebasen. Mats Hammarström sade att beskattning av biodrivmedel
              var en så kallad skatteintäktsskatt. Just skatteintäktsskatt är
              väl lite grann synen på ekonomiska styrmedel inom vänsteroppositionen
              man använder ekonomiska styrmedel för att dra in skatter, inte
              primärt för att styra miljömässigt.
            </seg>
          </u>
          <note type="speaker" n="3d4cd1e3">
            Anf. 97 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-42" n="37c46319">
            <seg n="19ce420f">
              Herr talman! Låt mig börja med att tacka Ygeman för det vänliga
              omdömet om våra interpellationsdebatter här i kammaren.
            </seg>
            <seg n="115e1735">
              Jag måste naturligtvis säga att jag ser mycket fram emot att
              få möjligheten att fortsätta en lång serie av interpellationsdebatter.
              Jag har lärt mig oerhört mycket och är djupt tacksam för att jag,
              som har den mindre omfattande politiska erfarenheten, får den
              möjlighet att pröva argument som dessa interpellationsdebatter
              utgör. Det har varit en central del, tycker jag, i den lust man
              kan känna för det politiska arbetet. Jag ser alltså verkligen
              fram emot en lång serie interpellationsdebatter med Ygeman under
              nästa mandatperiod.
            </seg>
            <seg n="47a82c27">
              När det gäller miljöbilspremien måste detta bedömas som en väldig
              framgång. Vi har alltså en 36-procentig miljöbilsandel. Om den
              statistik jag har framför mig är riktig ökade försäljningen av
              bilar som släpper ut högst 120 gram per kilometer med 120 procent
              i maj jämfört med för ett år sedan. Bilar som släpper ut max 140
              gram per kilometer ökade med 100 procent. Det är naturligtvis
              väldigt glädjande att vi kan se att en utveckling har startats
              och drivs fram på detta sätt.
            </seg>
            <seg n="41f4742d">
              Jag kan verkligen ge Anders Ygeman besked om synen på de olika
              idéer som framförts av bland annat näringsminister Maud Olofsson
              och andra representanter för Alliansen. Det är naturligtvis idéer
              vi välkomnar och som ska utvecklas gemensamt på det sätt vi alltid
              arbetar i Alliansen. Vad som sedan exakt ska bli den tekniska
              lösningen ska vi naturligtvis i god ordning förhandla oss fram
              till, men att vilja utveckla och förbättra vår miljöpolitik med
              morötter är någonting jag ser med glädje på.
            </seg>
            <seg n="2bb4fdc1">
              Detta är också ett påtagligt exempel på hur allianspolitiken
              ser ut när den fungerar som bäst. Vi styr mot mer av miljöbilar
              med skattelättnader, precis som vi styr mot fler i sysselsättning
              med jobbskatteavdrag. Det är på detta sätt vi också ska fortsätta
              med utvecklingen framåt, herr talman.
            </seg>
          </u>
          <note type="speaker" n="bcf5aa12">
            Anf. 98 ANDERS YGEMAN (s):
          </note>
          <u who="anders_ygeman_87fca7" xml:id="i-1a393c8ab3fc0169-4" n="5ce8879f">
            <seg n="62e74d8f">
              Herr talman! Ibland kan även sena debatter vara underhållande.
              Roger Tiefensee och finansministern säger att de ärvde Europas
              mest bensinslukande bilpark. Efter fyra år av alliansregering
              har vi ta daa Europas mest bensinslukande bilpark. Grattis, Alliansen!
            </seg>
            <seg n="2888dcc0">
              Det stämmer att vi har en stor miljöbilsandel, och det är något
              jag berömde i mitt förra inlägg. Något som tyvärr också är sant
              är att majoriteten av de miljöbilar vi har drivs med fossila drivmedel.
              De drivs med bensin och diesel. Det är därför CO2-skatten är så
              intressant. Det är därför skatteundantaget är så intressant. Roger
              Tiefensee hänvisar till Mats Hammarström, som vill ta bort skatteundantaget.
              Snacka om att gå över ån för att hitta vatten! Det finns betydligt
              större allianspartier som förfäktar samma åsikt.
            </seg>
            <seg n="762eb167">
              Biltillverkare och konsumenter måste få besked om vad som är
              Alliansens förslag när det gäller drivmedel. Kommer det att bli
              någon skattebefrielse, som Roger Tiefensee tydligen tycker, eller
              kommer den att avskaffas som andra allianspartier tycker? Kommer
              det att bli en stor ny miljöbilspremie, som Maud Olofsson föreslår
              i Dagens Industri, eller kommer det inte att bli någon ny miljöbilspremie,
              som Anders Borg säger i sitt svar?
            </seg>
            <seg n="757ca08c">
              Kommer bensinskattehöjningen att bli 60 öre, som man kan läsa
              om man räknar baklänges i regeringens klimatproposition, för att
              klara de 2 miljoner ton som är oredovisade, eller kommer den att
              bli 1:05 kronor, som Centerns arbetsgrupp föreslår? Det svaret
              är ni som vanligt skyldiga väljarna.
            </seg>
          </u>
          <note type="speaker" n="5cfe8b3b">
            Anf. 99 ROGER TIEFENSEE (c):
          </note>
          <u who="roger_tiefensee_5248fd" xml:id="i-4a86dfdedcd009c8-5" n="bb009746">
            <seg n="870d2f25">
              Herr talman! Jag tycker att det har varit en bra debatt.
            </seg>
            <seg n="f8243edd">
              Vi kan se ett rätt tydligt resultat, och det är att miljöbilspremien
              som morot har varit väldigt verkningsfull för att styra om. Och
              faktum talar för sig självt, att andelen miljöbilar som rullar
              på våra vägar och andelen miljöbilar som säljs nya har slagit
              alla tidigare rekord. Vi har tolv gånger fler miljöbilar nu än
              vad vi hade när alliansregeringen tog över makten tolv gånger
              fler! Det här var inte Socialdemokraternas förslag, men det är
              bra att de vurmar för det.
            </seg>
            <seg n="82dcc165">
              Miljöbilspremien har nu gått över i en femårig skattebefrielse
              för miljöbilar en naturlig övergång. Först breddar man marknaden,
              sedan skapar man någonting som är långsiktigt. Jag ser att nästa
              steg är att göra en ny miljöbils- eller grön bilpremie för extremt
              energisnåla bilar. Det ser jag som ett naturligt nästa steg just
              för att stärka marknaden och ytterligare minska utsläppen från
              nya bilar.
            </seg>
            <seg n="ebe6b677">
              Som Anders Ygeman pekar på har vi fortfarande en bensin- och
              dieselslukande bilpark totalt sett. Det tar tid att ställa om.
              Därför är det så viktigt att ställa om till det som är framtiden.
              Det som Anders Ygeman och övriga i vänsteroppositionen föreslår
              är en premie. Vi har gjort det lagligt att konvertera bilar till
              etanoldrift. Nu vill man ha en premie för att behålla dessa bränsleslukande
              bilar. Det tror jag är en extremt dålig klimatpolitik, och det
              är framför allt en extremt dålig politik sett till hela världsekonomin.
            </seg>
          </u>
          <note type="speaker" n="38f6d650">
            Anf. 100 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-43" n="37c46319">
            <seg n="f4cef578">
              Herr talman! Jag delar Anders Ygemans slutsats, konklusionen
              och kärnan i hans inledning, att det blir bättre debatter när
              de pågått en bra stund.
            </seg>
            <seg n="16f467b2">
              Jag ser som en kärna i den här diskussionen att vi inte ska bekämpa
              bilar. Vi ska inte bekämpa bilföretag, och vi ska definitivt inte
              bekämpa de anställda i bilindustrin. Vi ska vara stolta över att
              Sverige är världsledande när det gäller bilar och lastbilar i
              många avseenden.
            </seg>
            <seg n="8053b7c6">
              Det vi ska bekämpa är utsläpp. Det måste vara kärnan i den politik
              vi för. Ju mer vi kan göra det med morötter det må sedan vara
              nya försök att hitta elbilspremier eller miljöbilspremier ultra
              är en diskussion som det är en fördel att föra framåt. Det som
              vi inte kan ha en samsyn om är att vi ska bestraffa bilindustrin
              och framför allt lastbilarna med kilometerskatter och annat som
              skulle få förödande konsekvenser för vår industriella bas.
            </seg>
            <seg n="fa136655">
              Ygeman nämner att det saknas 2 miljoner ton i Alliansens politik.
              Vår egen bedömning är att vi når målen och att det ska stämmas
              av. Men saknas gör alltjämt de 6,9 miljoner tonnen, den miljon
              ton per invånare som De rödgröna inte har redovisat i sin politik,
              och det återstår att göra. Men det är detta vi ska fortsätta att
              debattera.
            </seg>
          </u>
          <note n="d261ab9a">
            Överläggningen var härmed avslutad.
          </note>
          <note n="bbfbdcc7">
            15 § Svar på interpellation 2009/10:463 om finanspolitiska åtgärder
          </note>
          <note type="speaker" n="0dbfcae0">
            Anf. 101 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-44" n="37c46319">
            <seg n="98824fdd">
              Herr talman! Bo Bernhardsson har frågat mig vilka finanspolitiska
              åtgärder jag ämnar vidta för att få bukt med den höga arbetslösheten.
            </seg>
            <seg n="1f854dc6">
              Sverige är nu på väg ur den värsta krisen sedan 1930-talet. Det
              är ofrånkomligt att arbetslösheten ökar i ett exportberoende land
              som Sverige när den internationella konjunkturen försämras som
              under de senaste åren. Arbetslösheten har dock inte ökat så mycket
              som många prognosmakare förutsåg och som man kunde förvänta sig
              utifrån historiska samband. Under 1990-talskrisen ökade arbetslösheten
              betydligt mer trots att bnp då inte föll lika mycket som under
              innevarande lågkonjunktur.
            </seg>
            <seg n="628eb538">
              En rad faktorer bidrar till att arbetslösheten inte har ökat
              så mycket som många förväntade sig. Sunda offentliga finanser
              har möjliggjort en expansiv finanspolitik och reformer som bidragit
              till en bättre fungerande arbetsmarknad. Regeringens politik innehåller
              starka inslag av incitament för att söka jobb aktivt, vilket ökar
              arbetskraftsutbudet. Jobbskatteavdraget och reformerna inom arbetslöshetsförsäkringen
              och sjukförsäkringen har haft positiva effekter på arbetsmarknadens
              funktionssätt.
            </seg>
            <seg n="c9bf08eb">
              Uppgången i arbetslösheten till följd av konjunkturnedgången
              får dock inte övergå i ett strukturellt problem. Centrala inslag
              i regeringens politik för full sysselsättning är att det ska löna
              sig att arbeta och att det ska bli enklare och billigare att anställa.
              Samtidigt måste situationen för de grupper som i dag står långt
              från arbetsmarknaden stärkas så att de i ökad omfattning får jobb.
              Ungdomsarbetslösheten måste minska, integrationen förbättras och
              arbetsutbudet bland kvinnor och äldre öka.
            </seg>
            <seg n="14f951b4">
              I vårpropositionen gjorde regeringen bedömningen att uppgången
              i arbetslösheten nu är över och att den kan förväntas falla under
              loppet av 2010. Den senaste tidens arbetsmarknadsstatistik talar
              för att denna bedömning var riktig.
            </seg>
          </u>
          <note type="speaker" n="7794c3f4">
            Anf. 102 BO BERNHARDSSON (s):
          </note>
          <u who="bo_bernhardsson_0a20d4" xml:id="i-01d243d1c8ff57cc-0" n="1850a715">
            <seg n="eca8e492">
              Herr talman! Jag ska som seden bjuder börja med att tacka för
              svaret.
            </seg>
            <seg n="d0f0297a">
              Sverige är nu på väg ur den värsta krisen sedan 1930-talet, säger
              Anders Borg. Ja, det är möjligt att det är så, men en hel del
              politiker och ekonomer menar att vi nu kanske står inför en ny
              svår kris. Nobelpristagaren Paul Krugman är en av dem som befarar
              att det kan vara där vi befinner oss. I så fall är Sveriges utgångsläge
              när vi går in i en ny krisfas eller ny kris, vilket man nu väljer
              att kalla det, att vi har en arbetslöshet som ligger runt 9 procent.
              Man kan inte tycka att det är ett bra utgångsläge.
            </seg>
            <seg n="c0853677">
              Uppgången i arbetslöshet till följd av konjunkturnedgången får
              dock inte övergå i ett strukturellt problem, säger Anders Borg.
              Men Sverige har 9 procents arbetslöshet. Det är massarbetslöshet.
              Med en arbetslöshet på 9 procent har man redan lagt grunden för
              strukturella problem. Allt fler, hävdar jag, kommer att fastna
              i långtidsarbetslöshet med stora svårigheter att ta sig ur den
              och tillbaka till den reguljära arbetsmarknaden. Många av dem
              kommer att vara ungdomar.
            </seg>
            <seg n="f9824048">
              Och, Anders Borg, när konjunkturen så småningom ändå vänder,
              även om vi nu får uppleva en ny fas i krisen, kommer detta att
              ha lett till en inflation och en ännu högre arbetslöshetsnivå
              än tidigare. Det kallar jag ett strukturellt problem, och det
              beror i grunden på att den aktiva arbetsmarknadspolitiken har
              monterats ned.
            </seg>
            <seg n="22556592">
              Jag har hört, när jag har suttit och lyssnat här under eftermiddagen,
              hur Anders Borg ideligen försöker kalla den politik han själv
              bedriver för en aktiv arbetsmarknadspolitik. Jag återkommer gärna
              till det, så ska vi försöka definiera vad en aktiv arbetsmarknadspolitik
              är. Men det Anders Borg och regeringen sysslar med är, vill jag
              påstå, en låglönepolitik, en lönesänkningspolitik, en privatiseringspolitik.
              Det är inte en sysselsättningspolitik och ingen aktiv arbetsmarknadspolitik,
              utan en passiv arbetsmarknadspolitik där man försöker få folk
              att söka jobb allt flitigare, att bjuda ut sig allt billigare
              och söka de jobb som inte finns ännu ivrigare än vad man gjorde
              tidigare. Det är den passiva arbetsmarknadspolitik som Anders
              Borg erbjuder.
            </seg>
            <seg n="34ebfe73">
              Aktiv arbetsmarknadspolitik, Anders Borg, är i grunden någonting
              helt annat. Det är trygghet i omställningar, det är hög kvalitet
              i de arbetsmarknadspolitiska åtgärderna och det är framför allt
              att det finns jobb att ta för dem som söker jobben. Det är inte
              särskilt framgångsrikt om man får människor som är arbetslösa
              att bjuda ut sig billigare och att söka jobben allt flitigare
              om det inte finns några jobb att få. Det är passiv arbetsmarknadspolitik.
              Det är inte aktiv arbetsmarknadspolitik.
            </seg>
            <seg n="baebc9e3">
              Jag lyssnade på debatten tidigare i dag. Det är ganska sent på
              dagen nu, så det vi nu diskuterar har diskuterats på olika sätt
              under eftermiddagens lopp. Jag hörde tidigare hur Anders Borg
              retoriskt frågade ut i den här lokalen: Tänk om Storbritanniens
              problem beror på att man har haft en lång period av labourstyre?
              Han ville göra gällande att det är socialdemokratin som är problemet.
            </seg>
            <seg n="6c5f9a34">
              Vi kan gärna föra en interpellationsdebatt framöver om Storbritannien.
              Men nu handlar det om Sverige. Jag kan möjligen ha fel, men jag
              har snabbt räknat ut att vi i Sverige har haft socialdemokratiskt
              styre under 65 år av 78 sedan 1932. De korta borgerliga perioderna
              är inga lysande exempel på hur ekonomisk politik ska bedrivas.
              Jag kan bara hänvisa till den förra.
            </seg>
            <seg n="0553a9a5">
              Sverige har fortfarande, efter dessa 65 år av socialdemokratiskt
              styre, bra renommé när det gäller statsfinanser. Sverige är en
              välfärdsstat som fortfarande kan kallas för välfärdsstat. Frågan
              är bara hur länge vi har det med den politik som regeringen nu
              bedriver. Låt oss diskutera Sverige, och inte Storbritannien!
            </seg>
          </u>
          <note type="speaker" n="387727a1">
            Anf. 103 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-45" n="37c46319">
            <seg n="1e6d9fa9">
              Herr talman! Låt mig försöka beskriva varför jag tror att Sverige
              och den svenska modellen har klarat sig bättre nu än vad den gjorde
              på 70-, 80- och 90-talet när det gäller att hantera kriser. Låt
              mig beskriva varför vi nu har undvikit massiv försämring av offentliga
              finanser, massiv spekulation mot svensk valuta och räntor och
              en osäkerhet om politiken som gjorde att den många gånger under
              både 80- och 90-talet inte fick de effekter man hade önskat sig.
            </seg>
            <seg n="60a90965">
              Det första vi har gjort är att vi nu har kunnat föra en aktiv
              konjunkturpolitik utan att tappa greppet eller trovärdigheten.
              Vi har 90 miljarder i konjunkturstimulanser i de olika paket vi
              har lagt fram i diskretionära åtgärder. Det för oss tillsammans
              med Tyskland och Finland i EU-kommissionens redovisningar till
              toppen av dem som har vidtagit aktiva åtgärder, ovanpå att vi
              också i dessa länder har starka automatiska stabilisatorer.
            </seg>
            <seg n="19a1b2b9">
              Det grundläggande skälet till att det har gått den här gången
              är naturligtvis att skuldnivån och överskotten var bättre i utgångsläget.
              Det är av helt avgörande betydelse för att ett land ska kunna
              föra en aktiv konjunkturpolitik. Det är bara utifrån ett styrkeläge
              och bara utifrån ordning och reda i offentliga finanser som en
              aktiv konjunkturpolitik kan fungera.
            </seg>
            <seg n="9ce2380a">
              Det andra är att vi i den aktiva konjunkturpolitiken också har
              lagt oss vinn om att lära oss av de historiska erfarenheterna.
              Vi vet att generella efterfrågestimulanser äts upp av import,
              sparande och misstro på marknaderna. Det är därför vi denna gång
              har lagt tyngdpunkten på tillfälliga kommunstöd med 17 miljarder.
              Det är en kärnpunkt i de åtgärder vi har vidtagit. Vi har särskilt
              lagt resurser på infrastruktur och ROT sådant som går till den
              inhemska byggsektorn med relativt lågt importinnehåll och anständigt
              högt arbetskraftsutnyttjande.
            </seg>
            <seg n="00272be2">
              Detta är åtgärder som innebär mindre risker att effekten simmar
              i väg över gränserna i termer av import och annat. Vi har därtill
              inte begått 70-, 80- och 90-talets misstag att öppna hål i arbetslinjen.
              Tvärtom har vi förstärkt arbetslinjen. Det har naturligtvis gjort
              att vi inte har tappat så mycket arbetskraft som vi gjorde under
              den stora 90-talskrisen då 500 000 människor lämnade arbetsmarknaden.
            </seg>
            <seg n="136eaa94">
              Detta är ett delvis annorlunda sätt att bedriva konjunkturpolitik
              på utifrån överskott, inriktat på inhemsk efterfrågan och med
              upprätthållande av arbetslinjen. Då tror jag att den aktiva keynesianska
              konjunkturpolitiken fungerar. Inom ramen för en flexibel arbetsmarknad
              och starka offentliga finanser fungerar den aktiva stabiliseringspolitiken.
              Det är därför det är så viktigt att vi i dag har en annan lönebildning
              med ansvarsfulla parter inom strama ramar jämfört med hur det
              var på 70- och 80-talet. Det är därför det här med offentliga
              finanser blir så viktigt.
            </seg>
            <seg n="54d7fdeb">
              När OECD och andra jämför har Sverige och de andra nordiska länderna
              fört en större andel aktiva åtgärder. Det är mer av sökstöd, mer
              av utbildning, mer av lyftaktiviteter och mer av lönesubventioner
              i de andra nordiska länderna och i Sverige än i de kontinentaleuropeiska.
              Ja, jag tror att den aktiveringspolitiken, vår arbetsförmedling
              och de aktiva åtgärderna bidrar till att svensk arbetsmarknad
              fungerar lite bättre än andra länders.
            </seg>
            <seg n="0d29120c">
              Vi kan fortsätta att diskutera. Men är ändå inte det faktum att
              Sverige nu har den värsta krisen sedan depressionen bakom sig
              och 75 000 personer fler i sysselsättning än 2006 ett uttryck
              för att den moderniserade svenska modellen med en aktiv stabiliseringspolitik
              inom strikta ramar fungerar bättre än det vi upplevde på 70- och
              80-talet? Är detta inte den lärdom vi ska dra? Är det inte detta
              som vi ska tänka på när vi funderar på politik i framtiden?
            </seg>
          </u>
          <note type="speaker" n="146ac334">
            Anf. 104 BO BERNHARDSSON (s):
          </note>
          <u who="bo_bernhardsson_0a20d4" xml:id="i-01d243d1c8ff57cc-1" n="1850a715">
            <seg n="82030d42">
              Herr talman! Jag ska börja med att ge Anders Borg rätt på en
              punkt. Den är ganska självklar. Förutsättningen för att man ska
              kunna bedriva en aktiv finanspolitik är att man har ett starkt
              utgångsläge. Så långt är vi överens.
            </seg>
            <seg n="ba5b05b0">
              Sedan ska jag berätta vad vi inte är överens om. Först och främst
              beror det starka utgångsläget i grunden på att den borgerliga
              regeringen ärvde detta starka utgångsläge. Det tyckte jag att
              Anders Borg faktiskt erkände. Den ärvde alltså utomordentliga
              statsfinanser som den tidigare socialdemokratiska regeringen lämnade
              efter sig efter det att den hade röjt upp efter den förra borgerliga
              regeringen Bildt.
            </seg>
            <seg n="0d9cdd9d">
              Efter det att vi nu har varit överens om detta med starka finanser
              ska jag övergå till varför jag tror att den borgerliga politiken
              ändå är ett fatalt misslyckande. Det finns två punkter.
            </seg>
            <seg n="e1381d23">
              I grunden tror jag att det beror på att man redan hade bestämt
              sig för vilken politik man skulle bedriva innan den stora finanskrisen
              slog till och innan klimatfrågan lyftes upp inte bara som en stor
              fråga utan som en överskuggande politisk utmaning för politiken.
            </seg>
            <seg n="78b90cb8">
              Moderaterna, det så kallade nya arbetarpartiet, hade redan tidigare
              bestämt sig för vilken politik man skulle bedriva, och så gjorde
              man det.
            </seg>
            <seg n="89613bdc">
              Den politiken vilar i huvudsak på två ben. Det första är att
              man slog till direkt mot a-kassan, sjukförsäkringarna och fackföreningsrörelsen.
              Och varför var det så dåligt och så illa tänkt? Som Anders Borg
              nämnde tidigare är dessa automatiska stabilisatorer tänkta att
              just i ett läge där man får kriser och människor drabbas av problem
              hålla uppe efterfrågan, framtidstron och modet på de människor
              som drabbas eller riskerar att drabbas.
            </seg>
            <seg n="b7d2918a">
              Därför påstår jag att det var en synnerligen oklok politik, och
              den var tänkt före krisen eftersom den hade andra syften. I det
              läget, när vi stod i finanskrisen, hade man alltså redan slagit
              till och försämrat de automatiska stabilisatorerna, tagit framtidstron
              ifrån folk och gjort så att många blev oroliga för framtiden.
              Det gjorde att vi tappade kraft och att återhämtningen blev långsammare
              och svagare, påstår jag.
            </seg>
            <seg n="bca834e4">
              Det andra benet på vilket den borgerliga politiken vilar är de
              stora skattesänkningarna. De var också uttänkta långt innan dess
              att krisen slog till och innan klimatutmaningen seglade upp som
              den andra allt överskuggande utmaningen. Man genomförde det i
              alla fall. Det fanns ingen eftertanke, utan här skulle skattesänkningarna
              sättas i verket. Det handlar i runda tal om 100 miljarder i skattesänkningar.
            </seg>
            <seg n="c4ffe4fd">
              Jag tror att det finns ett jättestort läckage om vi snackar sysselsättningspolitik
              och ekonomisk stimulans i den typen av åtgärder. Det tankeexperiment
              man ska göra och det man måste fundera över är vad alternativet
              hade varit. Det hade varit att man hade haft 100 miljarder att
              använda för att stärka välfärdssektorn, vården, skolan och utbildningen
              och för att investera i byggande och sådant som gör att vi kan
              möta klimatutmaningen. Det är alternativet. Jag hävdar att det
              hade haft mycket större sysselsättningseffekt än jobbskatteavdraget,
              och jag är beredd att återkomma till varför. Jag tror att det
              finns ett stort läckage. De siffror som regeringen ibland har
              använt när det gäller jobbskatteavdragets sysselsättningseffekter
              är önskedrömmar. Det är önsketänkande.
            </seg>
            <seg n="6bc2f1dc">
              Det ska ses i sammanhanget att vad man först gjorde var att rusta
              ned trygghetsanordningarna. Sedan sänkte man skatterna. Det leder
              också till att man får ett högt sparande eftersom människor blir
              rädda för framtiden. Man måste trygga sig själv när de allmänna
              anordningarna försämras.
            </seg>
          </u>
          <note type="speaker" n="f6b45086">
            Anf. 105 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-46" n="37c46319">
            <seg n="621c45ef">
              Herr talman! Sverige hade ett starkt utgångsläge när vi gick
              in i krisen. Den första budget vi lade på hösten 2006 innehöll
              mycket omfattande åtgärder som i allt väsentligt var finansierade.
              Därefter återkom vi hösten 2007 med en budget för 2008 där praktiskt
              taget 75 procent, huvuddelen, av åtgärderna var finansierade.
              Det var en stram finanspolitik. Inriktningen var att förstärka
              arbetsmarknadens funktionssätt och upprätthålla stora överskott.
              Överskotten växte. Vi amorterade på skuldsättningen. Vi närmade
              oss 4 procents överskott.
            </seg>
            <seg n="319f04f8">
              I dag, efter krisen, står vi med de starkaste offentliga finanserna
              i Europa. Vi har den bästa långsiktiga uthålligheten. Vår relativa
              position har kraftigt förstärkts. Det kom en rapport från en tankesmedja
              i veckan som hade oss på sjunde eller åttonde plats 2007 och som
              nu har fört upp oss till första plats när det gäller uthållighet.
            </seg>
            <seg n="f86765e2">
              Ansvar har gett resultat. Ansvar har gett en styrkeposition i
              krisen. Ansvar har gett oss en trygg väg ur krisen.
            </seg>
            <seg n="0b0ee787">
              Det är kombinationen i den nya svenska modellen som fungerar.
              Det är det Bosse Bernhardsson och Socialdemokraterna inte kan
              ta till sig.
            </seg>
            <seg n="0b60fe3b">
              Ja, vi har starka parter, ordning och reda, kollektivavtal och
              förhandlingar som bygger på att man långsiktigt tar ansvar för
              helheten och inte gör ett partsintresse till ett hot mot allmänintresset,
              vilket vi ser i många andra länder.
            </seg>
            <seg n="30de7448">
              Ja, vi har en trygg välfärd som ger social rörlighet och bra
              villkor för alla medborgare, men vi har också arbetslinjen.
            </seg>
            <seg n="19d105d1">
              Det är den här kombinationen av starka parter, trygg välfärd
              och stark arbetslinje som gör att vi klarar oss bättre. Konjunkturpolitiken
              fungerar så mycket bättre den här gången därför att arbetskraften
              inte faller. Vi öppnar inte portarna till trygghetssystemen så
              att människor går ur arbetsmarknaden, utan de stannar kvar och
              söker arbete aktivt. Det är därför arbetslinjen passar som hand
              i handske med de aktiva åtgärderna. De aktiva åtgärderna fungerar
              bättre tack vare jobbskatteavdraget. De brister som fanns i de
              aktiva åtgärderna innebar att människor låstes in och inte sökte
              aktivt, inte rörde sig och inte var beredda till yrkesmässig och
              geografisk rörlighet. Det därför arbetslinjen blir handen i handsken
              med den aktiva politiken.
            </seg>
            <seg n="9ec7c08b">
              Det är det vi ska bygga på framåt, Bosse Bernhardsson. Det är
              det här vi ska ta som lärdom. Det finns tre övergripande slutsatser
              inför den kommande mandatperiodens arbete.
            </seg>
            <seg n="6b1f396b">
              Den första är överskottet. Det är oerhört centralt för att vi
              ska kunna möta nästa kris att vi inte gör om de andra ländernas
              misstag att gå ur krisen med stora underskott. Nu talar de stora
              industriländerna om att nöja sig med 4, 5 eller 6 procents underskott
              när vi är framme vid 2013 och 2014. I Sverige ska vi ha överskott,
              för vi ska stå trygga.
            </seg>
            <seg n="d37be5ec">
              Den andra är arbetslinjen. Vi ska fortsätta att bygga en svensk
              modell med starka parter, aktiv välfärdspolitik och en stark arbetslinje.
              Det ska vara en arbetslinje där det lönar sig för alla att arbeta,
              för ungdomar, för invandrare, för äldre och för kvinnor. Det är
              där arbetslinjen blir så avgörande och så viktig. Det är därför
              vi inte får tappa den. Vi får inte backa från arbetslinjen. Vi
              får inte nedmontera arbetslinjen. Vi får inte stoppa arbetslinjen
              med en skattechock.
            </seg>
            <seg n="e1ac9e28">
              Den tredje är kunskapen. Ska vi ha ett samhälle som präglas av
              social rörlighet, som bygger på små löneskillnader och utan stelheter
              och brist på rörlighet handlar det om kunskap, utbildning, betyg,
              lärarutbildning, nationella prov, matematik, naturvetenskap, läsa,
              räkna och skriva.
            </seg>
            <seg n="ea1337fa">
              Överskott, arbetslinje och kunskap är kärnan i den politik vi
              ska bedriva de kommande fyra åren.
            </seg>
          </u>
          <note type="speaker" n="3484ce55">
            Anf. 106 BO BERNHARDSSON (s):
          </note>
          <u who="bo_bernhardsson_0a20d4" xml:id="i-01d243d1c8ff57cc-2" n="1850a715">
            <seg n="a4f37481">
              Herr talman! Det finns ingen oenighet om att vi måste ha starka
              statsfinanser. Det jag försöker att säga är att man kan ha det
              på olika sätt. Faktum är att ni har försvagat dem. Ni hade väldigt
              bra statsfinanser i utgångsläget, men ni har försvagat dem genom
              att bland annat låna till skattesänkningar.
            </seg>
            <seg n="ac1236ce">
              Min poäng är att man skulle kunna ha bedrivit en betydligt mer
              sysselsättningsskapande politik genom att investera, utbilda och
              satsa på välfärdssektorn och ändå haft samma goda statsfinanser.
              Det är poängen. Det är bara att räkna, Anders Borg, så kommer
              man fram till det.
            </seg>
            <seg n="890057d8">
              Om man inte hade genomfört de stora skattesänkningarna utan i
              stället behållit skatteintäkterna och gjort de jobbskapande investeringarna
              och satsningarna hade man haft precis lika bra statsfinanser men
              bättre skatteintäkter naturligtvis, och man hade haft fler jobb.
              Det är det som är poängen.
            </seg>
            <seg n="2758a430">
              Det här är ett nyspråk som egentligen är väldigt utmanande. Regeringen
              kallar det man gör för aktiv arbetsmarknadspolitik. Det finns
              faktiskt en historia som man kan ta del av för att försöka sätta
              sig in i vad den aktiva arbetsmarknadspolitiken under efterkrigstiden
              har inneburit.
            </seg>
            <seg n="5315d2d5">
              Det är för det första trygghet i omställningen. Det är inte det
              allra viktigaste, men det är viktigt. På den punkten har ni försämrat
              för löntagare och andra.
            </seg>
            <seg n="b9a0a617">
              För det andra är det hög kvalitet på åtgärderna. På den punkten
              har ni också försämrat och rustat ned.
            </seg>
            <seg n="1272ee8e">
              För det tredje måste det naturligtvis finnas jobb att söka. Det
              är ganska naivt att tro att det är en arbetslinje att tvinga människor
              att bjuda ut sig allt billigare och ställa lägre krav på löner
              och göra det allt ivrigare och tro att jobben kommer på det sättet.
            </seg>
            <seg n="35c39c94">
              Det ni bedriver är ingen aktiv arbetsmarknadspolitik. Det är
              en passiv arbetsmarknadspolitik.
            </seg>
          </u>
          <note type="speaker" n="9b2bb5c1">
            Anf. 107 Finansminister ANDERS BORG (m):
          </note>
          <u who="unknown" xml:id="i-68fb80761a4ef88d-1" n="37c46319">
            <seg n="83f297aa">
              Herr talman! Jag vill ge Bo Bernhardsson rätt på tre punkter.
              Man kan ha starka offentliga finanser på olika sätt. Man kan ha
              ett starkt välfärdssystem på olika sätt. Man kan ha en stabil
              arbetsmarknad på olika sätt. Det är så det är. Vi har olika syn
              på politiken.
            </seg>
            <seg n="85ef60e1">
              Främst för oss står arbetslinjen. Det är med arbetslinjen vi
              bygger starka offentliga finanser i dag och i morgon. Det är med
              arbetslinjen, med fler på arbetsmarknaden, vi får råd med välfärden.
              Det är med arbetslinjen vi kan bekämpa arbetslösheten och närma
              oss full sysselsättning.
            </seg>
            <seg n="c8678125">
              Skiljelinjen går mellan arbetslinjen, som vi i Alliansen vill
              ha, och den bidragspolitik och skattechock som Bo Bernhardsson
              och De rödgröna planerar.
            </seg>
            <seg n="4620eb5e">
              Den aktiva politik vi för fungerar därför att vi kombinerar den
              med arbetslinjen. Vi vet vilka riskerna och problemen har varit
              när man söker jobb, när man får utbilda sig och när man får offentliga
              anställningar och offentliga anställningsstöd. Det har varit inlåsning,
              undanträngning och utlåsning från arbetsmarknaden. Det är det
              som har varit problemet med 70-, 80- och 90-talspolitiken. Vi
              måste försöka möta det med ett nytt svar, inte 70-talets svar
              utan 2000-talets svar. Det är arbetslinjen, aktiva åtgärder som
              kombineras med att det lönar sig att arbeta, att det är fler som
              vill anställa och att vi har ett dynamiskt näringsliv som kombineras
              med den samhällstrygghet vi vill ha. Det också därför som stimulanspolitiken
              fungerar som bäst när vi har en aktiv och stark arbetslinje.
            </seg>
            <seg n="164d00de">
              Jag vill tillönska Bo Bernhardsson en mycket trevlig sommar.
            </seg>
          </u>
          <note n="d261ab9a">
            Överläggningen var härmed avslutad.
          </note>
          <u who="unknown" xml:id="i-33665ef4b531e152-1" n="37c46319">
            <seg n="3a055499">
              16 § Svar på interpellation 2009/10:469 om en ekonomisk politik
              för bättre arbetsmarknad och fler jobb
            </seg>
          </u>
          <note type="speaker" n="bf1a0280">
            Anf. 108 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-47" n="37c46319">
            <seg n="71d2681a">
              Herr talman! Thomas Östros har frågat mig vilka åtgärder jag
              avser att vidta för att ställa om den ekonomiska politiken i en
              riktning som leder till en bättre fungerande arbetsmarknad och
              fler jobb.
            </seg>
            <seg n="999595a3">
              Målet med regeringens sysselsättningspolitik är att varaktigt
              få fler i arbete främst genom ett minskat utanförskap. Därför
              har politiken framför allt inriktats mot att minska såväl sjukfrånvaron
              som arbetslösheten samt att öka arbetskraftsdeltagandet.
            </seg>
            <seg n="132e7bdc">
              Sverige och många andra länder har haft den värsta ekonomiska
              krisen sedan 1930-talet. Regeringen har vid flera tillfällen under
              krisen vidtagit åtgärder för att stimulera efterfrågan och dämpa
              fallet i sysselsättningen samt motverka att arbetslösheten biter
              sig fast på höga nivåer under lång tid. För att människor ska
              stå bättre rustade efter den ekonomiska krisen har regeringen
              utökat antalet studieplatser inom såväl komvux och yrkesvux som
              högskola och universitet. Dessutom har regeringen stärkt arbetslösas
              incitament att utbilda sig inom yrkesvux.
            </seg>
            <seg n="afb4d281">
              Sysselsättningen har fallit under krisen men inte alls i den
              omfattning som historiska samband mellan bnp och sysselsättning
              indikerar. Regeringens långsiktiga sysselsättningspolitik samt
              krisåtgärder har bidragit till att fallet i sysselsättningen har
              varit litet i förhållande till minskningen av bnp. Även arbetskraftsdeltagandet
              är fortsatt högt trots lågkonjunkturen. Detta indikerar att den
              varaktiga sysselsättningen kommer att öka. De närmaste tre åren
              beräknas sysselsättningen öka med drygt 140 000 personer.
            </seg>
            <seg n="136dcc79">
              Regeringens bedömning är att den hittills förda sysselsättningspolitiken
              med fokus på arbetslinjen är ändamålsenlig, och politikens inriktning
              ligger fast.
            </seg>
          </u>
          <note type="speaker" n="25d5692f">
            Anf. 109 THOMAS ÖSTROS (s):
          </note>
          <u who="thomas_ostros_ed884d" xml:id="i-d999548d18067cf1-0" n="fb08ff68">
            <seg n="75fd1e89">
              Herr talman! Jag vill börja med att önska dig en trevlig sommar,
              finansministern, efter denna interpellationsdebatt!
            </seg>
            <seg n="e10aa4f7">
              Det är en väldigt nöjd finansminister vi har lyssnat till här
              under eftermiddagen. Det är lite konstigt med tanke på att vi
              har en arbetslöshet som i ett historiskt perspektiv för ett land
              som Sverige är mycket hög. Vi har 9 procents arbetslöshet. I de
              mest optimistiska prognoserna når vi 8 ½ procent i arbetslöshetsnivå
              om tre år. Det är inte acceptabelt.
            </seg>
            <seg n="12e97ab5">
              Vi har också fått färska siffror som visar hur regeringens politik
              har fungerat på en viktig del av arbetsmarknaden, nämligen inom
              kommuner och landsting och produktionen av vård, skola och omsorg.
              Regeringen har sagt att man under krisen har värnat den landstingskommunala
              sektorn och skyddat den från uppsägningar och att man därmed har
              klarat antalet sysselsatta och kvaliteten i omsorgen och skolan.
              Men så är inte fallet. Sveriges Kommuner och Landsting rapporterar
              att mellan fjärde kvartalet 2008 och 2009 försvann 18 000 jobb
              i den kommunala sektorn. Då har man räknat bort att en del privatiseringar
              har skett och att en del plusjobb har försvunnit. SCB rapporterar
              att det försvann ungefär 25 000 jobb, och Konjunkturinstitutet
              rapporterar 33 000 jobb. Det är sannerligen inget bra resultat
              om man hävdar att man har värnat välfärden.
            </seg>
            <seg n="a257c945">
              Dessutom står nu ytterligare skattesänkningar på programmet.
              Kostnaden för att sänka skatten med 100 miljarder den här mandatperioden
              har varit socialförsäkringar som i dag inte längre är bland de
              tryggaste och bästa i Europa, en a-kassa som tillhör bottenklassen
              i Europa och stora uppsägningar i vård, skola och omsorg. Ändå
              föreslår man från borgerligheten nya skattesänkningar på 100 miljarder
              kronor under kommande mandatperiod.
            </seg>
            <seg n="22211a8f">
              Varje ny krona som Anders Borg utlovar till fortsatta jobbskatteavdrag
              eller sänkt skatt för höginkomsttagare vill vi använda till välfärden.
              Ni har riktat skattesänkningarna till de allra rikaste på ett
              sätt som saknar motstycke.
            </seg>
            <seg n="bb755333">
              När Anders Borg tillträdde hade vi 6 procents arbetslöshet. Det
              beskrev du som massarbetslöshet. Nu har vi omkring 9 procent.
              Arbetslösheten har ökat snabbare i Sverige än genomsnittet i Europa,
              och vi har väsentligt högre arbetslöshet än viktiga konkurrentländer
              som Tyskland. Dessutom växer det nu fram en långtidsarbetslöshet
              i Sverige som saknar motstycke. En tredjedel av de arbetslösa
              är långtidsarbetslösa. Sådana siffror har vi inte sett till sedan
              70-talet.
            </seg>
            <seg n="c93fac3b">
              Det är rädslan som ska skapa jobb. Man genomför stora skattesänkningar
              riktade till dem som har det bäst ställt, men det är mycket tuffa
              bandage för dem som har det sämre ställt. Det ska skapa arbetstillfällen.
              Vi har aldrig utifrån vad finansministern säger förstått hur det
              ska gå till, men andra säger vad det handlar om. Det är genom
              försämrad a-kassa, försämrad sjukförsäkring och genom att se till
              att människor också lämnar försäkringarna som man sätter press
              nedåt på lönerna. Det är det som gäller, och det ska skapa en
              ny typ av arbetsmarknad som vi inte har sett maken till tidigare
              i Sverige.
            </seg>
            <seg n="4ee70904">
              Det här yttrar sig på olika sätt. Det är straffbeskattning av
              pensionärer. De ska beskattas hårdare än löntagare, för det ska
              sätta press nedåt på lönerna. Det är socialbidragsökningar på
              bredden i nio av tio av landets kommuner. Det sätter press nedåt
              på lönerna. Det är numera också en straffskatt för dem som ska
              vara med i en a-kassa. Anders Borg har själv myntat uttrycket
              att en obligatorisk a-kassa måste skattefinansieras, och den ska
              skattefinansieras så att de som har det sämst ställt på arbetsmarknaden,
              de som till exempel jobbar inom hotell och restaurang, ska betala
              fem gånger mer än en läkare för att vara med i en a-kassa. Det
              är konsekvent ökade klyftor, och straffbeskattning av särskilda
              grupper i samhället ska skapa arbetstillfällen. Det har lett till
              att vi nu har 9 procents arbetslöshet. Det är sannerligen inte
              mycket att vara väldigt stolt över.
            </seg>
          </u>
          <note type="speaker" n="b5b798dc">
            Anf. 110 CARL B HAMILTON (fp):
          </note>
          <u who="unknown" xml:id="i-2d8c8998b29a0a3b-0" n="37c46319">
            <seg n="09ff5503">
              Herr talman! Med anklagelse i rösten säger Thomas Östros att
              finansministern är påtagligt nöjd och menar naturligtvis att det
              i den roll som han har är helt omotiverat. Jag tycker ändå att
              man kan konstatera att om man jämför Sverige med andra länder
              har Sverige klarat den här krisen bättre trots att vi har drabbats
              hårdare. Jag vill inte utesluta att det finns en del tur i detta,
              men jag skulle också vilja säga att det finns en del skicklighet
              bakom det från Riksbankens och från finansministerns sida. Sysselsättningen
              är högre i dag än när regeringen tillträdde. Arbetslösheten har
              ökat mindre i Sverige denna gång än vad de historiska sambanden
              skulle ge vid handen, kanske bara en tredjedel.
            </seg>
            <seg n="34c35347">
              Man kan diskutera hur man ska hantera en sådan här situation,
              och det var också uppe i Bo Bernhardssons inlägg tidigare. Ska
              man blåsa på och acceptera en kraftig skuldökning? Det har man
              gjort mer eller mindre medvetet överlagt i andra länder och hamnat
              i stora skuldproblem. Eller ska man anta en svensk eller tysk
              linje där man är väldigt försiktig och ser till att inte dra på
              sig strukturella underskott?
            </seg>
            <seg n="80084366">
              Det är inte bara strukturella problem på arbetsmarknaden som
              uppstår om arbetslösheten biter sig fast, utan det är även strukturella
              problem i de offentliga finanserna. Ingen kan vara så effektiv
              som Anders Borg när det gäller att förklara att det är ett stort
              problem om detta uppstår. Vad vi har lyckats med i Sverige är
              att hindra att detta problem har uppstått. Till skillnad från
              andra länder behöver vi inte satsa på skattehöjningar eller minskade
              utgifter till vård, skola och omsorg och andra angelägna ändamål.
            </seg>
            <seg n="5ab7793e">
              Jag tycker också att den här regeringen har gjort en väldigt
              viktig insats på lång sikt i och med att man ändrat utbildningssystemet.
              Man har ändrat incitamenten där och höjt kraven. Man har också
              ändrat incitamenten i transfereringssystemet.
            </seg>
            <seg n="c4b561ee">
              Nu låter det som att när den förra regeringen lämnade regeringsmakten
              2006 var transfereringssystemet det ideala. Det vet vi alla att
              det inte var. Vi vet att det var allt fler som kom i utanförskap.
              Reformerna som vi har gjort har varit otroligt viktiga för att
              på lång sikt inte bara få upp sysselsättningen och ned arbetslösheten
              utan också få bort ett strukturellt budgetunderskott.
            </seg>
            <seg n="5ab99274">
              Jag har hört Thomas Östros återkomma till på många ställen att
              Alliansen på något sätt har föreslagit 100 miljarder i skattesänkningar.
              Det där är ett trick som man kan ägna sig åt när man är i opposition,
              nämligen att man lägger ihop fyra olika partiers skattesänkningar,
              och utgiftsökningar för den delen, och säger att det är regeringssidans
              politik. Men så är det inte. De som sitter för Alliansen i finansutskottet
              och finansministern har gjort väldigt klart att tekniken att addera
              är helt oriktig. Först kommer offentliga finanser. Där ska det
              vara ordning och reda, och det ska inte vara någon tillväxt i
              strukturella underskott. Det andra är att säkra viktiga reformer
              och skydda välfärden. Det tredje är skattesänkningar. Allt detta
              måste rymmas inom en given ram. Hur stor den ramen är hade Konjunkturinstitutet
              en uppfattning om häromdagen. Jag ansluter mig inte till den,
              men det är självklart att den ramen inte är 100 miljarder utan
              betydligt mindre, om den ens blir större än noll.
            </seg>
          </u>
          <note type="speaker" n="79d4ff21">
            Anf. 111 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-48" n="37c46319">
            <seg n="76dcc559">
              Herr talman! Låt mig returnera önskningen om en trevlig sommar,
              Thomas Östros! Jag hoppas att även Thomas Östros ska ha möjlighet
              att njuta av denna sommar, och jag vill passa på att tacka för
              många trevliga debatter under de här fyra åren.
            </seg>
            <seg n="4070ebfc">
              Vi ska dock inte låta det skyla över att det är tydliga skiljelinjer
              mellan oss. Det finns avgörande skiljelinjer i beskrivningen av
              Sverige, det finns avgörande skiljelinjer i politiken och det
              finns avgörande skiljelinjer när det gäller framtiden.
            </seg>
            <seg n="95ab1646">
              I min verklighetsbeskrivning har Sverige tagit sig igenom krisen
              i bättre skick och med effektivare samhällsmodell än de flesta
              europeiska länder. Allra mest tydligt är det i KI:s prognos, med
              75 000 fler i sysselsättning i år än 2006 och med en sysselsättningsökning
              de kommande åren på 100 000. Vi upplever inte det vi såg under
              2002 till 2005, med återhämtning och tillväxt men med stigande
              arbetslöshet och fallande sysselsättning.
            </seg>
            <seg n="34508858">
              I min verklighetsbeskrivning har Sverige starkare offentliga
              finanser. Massiva nedskärningar och skattehöjningar har skett
              i praktiskt taget varje industriland. I Sverige kan vi prata om
              huruvida KI gör en rimlig bedömning när de talar om 25 miljarder
              i reformutrymme, om Carl B Hamilton har rätt när han säger att
              beloppen kan vara mindre eller vad det nu kan vara för diskussion.
              Här behöver vi inte tala om nedskärningar, för vi har hållit i
              de offentliga finanserna.
            </seg>
            <seg n="f32c37b6">
              Rättvisa och trygghet: Det som så tydligt framträder när andra
              länder ska skära ned, frysa löner, säga upp anställda i offentlig
              sektor och höja pensionsåldern är att Sverige redan nu står sig
              bättre när det gäller trygghet och rättvisa, naturligtvis tillsammans
              med Danmark, Finland och Holland, än de flesta andra europeiska
              länder.
            </seg>
            <seg n="734abbfb">
              Lönerna: Stora och omfattande förändringar har vi gjort, men
              inte har lönerna fallit, utan vi har haft de löneökningar på 23
              procent som vi brukar ha i Sverige. Vi har kunnat se två avtalsrörelser
              som har gett ansvarsfulla avtal.
            </seg>
            <seg n="c3e56f72">
              Den största skiljelinjen går dock i politiken. Det ska vi inte
              sticka under stol med. Kärnan i vår politik är arbetslinjen. Det
              ska löna sig att arbeta, och det ska bli fler som vill anställa.
              Här är kontrasten övertydlig. Ni vill ha en straffskatt på unga,
              fördubblade arbetsgivaravgifter, en bensinskattechock som ska
              bäras av pensionärer och låginkomsttagare och en kilometerskatt
              med förödande konsekvenser för industrianställda, förödande konsekvenser
              för de anställda på Scania, Volvo och Saab i Södertälje, Västra
              Götaland och Göteborg och på andra håll. Både skogsindustri och
              verkstadsindustri kommer att drabbas av denna märkliga straffskatt
              på industriproduktion och arbete i Sverige.
            </seg>
            <seg n="a79201b4">
              Men det är också så att våra framtidsvisioner skiljer sig åt.
              Vi vill ha ett tryggt samhälle med starka offentliga finanser,
              god välfärd, en arbetslinje och kunskap. Människor kan ha social
              rörlighet och kan bygga sig en trygghet i livet utifrån egna ambitioner
              och förmågor. Socialdemokraterna och De rödgröna strävar bakåt.
            </seg>
            <seg n="410af3a6">
              Här har vi skiljelinjerna. De är tydliga. Från er får vi en svartmålning
              av Sverige, en politik som stoppar jobb, kostnadsbelägger sysselsättning
              och återlägger flaskhalsar och en framtidsvision som i allt väsentligt
              enkom blickar i backspegeln. Det är därför jag är så glad över
              de här debatterna, för de ger oss förutsättningarna att få en
              diskussion där väljarna kan förhålla sig till alternativen. Arbetslinje
              och kunskap eller bidrag och arbetslöshet det är skiljelinjen.
            </seg>
          </u>
          <note type="speaker" n="c110e8fd">
            Anf. 112 THOMAS ÖSTROS (s):
          </note>
          <u who="thomas_ostros_ed884d" xml:id="i-d999548d18067cf1-1" n="fb08ff68">
            <seg n="17f51d69">
              Herr talman! Glädjen över debatterna är delad, men ointresset
              för de stora utmaningar Sverige står inför bekymrar mig. Det handlar
              om jobben och arbetsmarknadens utveckling. Det är den avgörande
              frågan.
            </seg>
            <seg n="8009c3cd">
              Det Anders Borg har sysslat med under de här fyra åren är klassisk
              moderat politik. Det är en ny språkdräkt, men klassisk moderat
              politik. Väljarna i Danderyd, Lidingö, Vellinge och några kommuner
              till där de med högst inkomster och störst förmögenheter bor har
              haft anledning att skåla i champagne, medan politiken har varit
              väldigt hård mot dem som har det lite tuffare, som de som råkar
              bli sjuka eller arbetslösa.
            </seg>
            <seg n="6ea54c17">
              Samtidigt sker gigantiska skattesänkningar som underminerar finansieringen
              av välfärden. Inte med ett ord berör Anders Borg att 25 000 fått
              lämna välfärden under de här åren. Varför har de fått göra det?
              Jo, för Anders Borg är skattesänkningar prioriterade över allt
              annat. Svaret på samhällets alla frågor är sänkt skatt, framför
              allt till dem som tjänar mest.
            </seg>
            <seg n="99910495">
              Men där har vi en stor skiljelinje oss emellan. Jag förstår att
              Anders Borg är besviken över att det inte blev någon skattechock
              i den gemensamma vårmotion som vi presenterade. Det blev mycket
              blygsamma förändringar. Däremot är det ett mycket tydligt budskap
              om att Sverige inte har råd med några gigantiska skattesänkningar
              de kommande åren. Pengarna behövs till välfärden, äldreomsorgen,
              sjukvården och inte minst skolan, som är så viktig för vår framtida
              konkurrenskraft. Pengarna behövs till att se till att ha ordning
              och reda i de offentliga finanserna.
            </seg>
            <seg n="4f1c2379">
              25 000 fick lämna sjukvården. Vi fick kraftiga neddragningar
              i arbetsmarknadsutbildning och vuxenutbildning, i allt det som
              gör omställning möjlig för människor när de drabbas av svåra ekonomiska
              kriser. Tryggheten underminerades, det som gör att människor kan
              klara kriser en sjukförsäkring och arbetslöshetsförsäkring värd
              namnet. Samtidigt är det en politik som inte förstår småföretagarnas
              villkor. Bland det första man gjorde var att drämma till med en
              kraftig arbetsgivaravgiftshöjning riktad mot de minsta företagen.
            </seg>
            <seg n="ca7715f7">
              Resultatet är väldigt tydligt. Redan nu, i uppgången, som tack
              och lov är här, rapporterar Svenskt Näringsliv att det är svårt
              att hitta utbildad arbetskraft. Det beror på att de som har varit
              arbetslösa under den här perioden inte har fått rätt och möjlighet
              till utbildning. Tvärtom har långtidsarbetslösheten ökat, och
              människor har knuffats allt längre bort från arbetsmarknaden,
              så långt att socialbidragen ökar i nio av tio landets kommuner.
            </seg>
            <seg n="4d49c53b">
              Där kan vi tala om marginaleffekter. Det är 100 procents marginaleffekt
              om man tar sig ur socialbidragsberoende och in på arbetsmarknaden.
              Därför rapporterar näringslivet att det är svårt att få tag på
              arbetskraft. Då kan vi hamna i den värld som innebär att vi har
              brist på kompetent arbetskraft samtidigt som vi har massarbetslöshet.
              Precis detta rapporterar Konjunkturinstitutet om. Det här kallas
              för jämviktsarbetslöshet ekonomer emellan. Den har ökat varje
              år under den här mandatperioden, och man räknar med att den kommer
              att öka de kommande tre åren. Under vår tid vid regeringsmakten
              minskade jämviktsarbetslösheten över en tioårsperiod. Det är helt
              centralt för ekonomisk politik.
            </seg>
            <seg n="9b836a05">
              Resultatet är också att vi har 100 000 färre sysselsatta, mätt
              i det enda som är rimligt för ett land som Sverige: sysselsättningsgrad.
              Det innebär också att vi har 100 000 fler arbetslösa.
            </seg>
            <seg n="6f91fc3f">
              När Anders Borg lägger prognos för den kommande mandatperioden,
              då han ska fortsätta med sin egen politik ytterligare fyra år
              om han får väljarnas förtroende, kommer han fram till att arbetslösheten
              2014 är tillbaka på den nivå som rådde 2006, det som Anders Borg
              kallade massarbetslöshet.
            </seg>
            <seg n="6ea2743e">
              Stoltheten över att det går så bra på arbetsmarknaden klär dig
              inte, Anders Borg. Det har gått sämre för Sverige än för jämförbara
              länder. Nu behövs det krafttag för att se till att pressa ned
              arbetslösheten steg för steg.
            </seg>
          </u>
          <note type="speaker" n="86b3165c">
            Anf. 113 CARL B HAMILTON (fp):
          </note>
          <u who="unknown" xml:id="i-2d8c8998b29a0a3b-1" n="37c46319">
            <seg n="ed0c3b04">
              Herr talman! Thomas Östros började med att säga att det finns
              ett ointresse för framtiden. Jag skulle vilja säga att det som
              skiljer Socialdemokraterna i regeringsställning från Socialdemokraterna
              i opposition är att ett mer internationellt perspektiv har förbytts
              till ett mycket snävare nationellt perspektiv. Det är som om resorna
              till EU och deltagandet i EU:s möten under den tid då ni satt
              i regeringsställning hade en välgörande effekt. Nu krymper perspektivet.
              Det är hela tiden inåtblickande.
            </seg>
            <seg n="c60a6fdb">
              Ett exempel är att vi nu, apropå framtiden, har ett helt nytt
              problem i världsekonomin, även den europeiska ekonomin, nämligen
              stabilitetsproblemen i den finansiella sektorn som spiller över
              till de offentliga finanserna via olika mekanismer. Detta är verkligen
              ett nytt problem. Men detta berör aldrig Socialdemokraterna. Tvärtom
              förtiger ni det, ungefär som om krisen aldrig ägt rum, eller som
              om den ägt rum men dess konsekvenser inte skett. Det är en jättekonstig
              inställning som minst av allt vittnar om intresse för framtiden.
            </seg>
            <seg n="a336e872">
              Om det nu var så eländigt med alla skattesänkningarna och jobbskatteavdragen
              måste man fråga sig varför ni inte återtar dem i vårmotionen.
              Det gör ni inte. Ni accepterar dem. Eftersom ni inte anser att
              ni kan återta jobbskatteavdragen ska ni i stället höja andra skatter.
              Då blir det kilometerskatten och andra konstiga skatter som ska
              införas eller höjas.
            </seg>
            <seg n="d223c45c">
              Sedan är det detta med företagen. Jag tyckte att det var bra
              att Thomas Östros vidrörde det, eftersom det har varit alldeles
              för lite om det i debatten. Men varför ska ni klubba till dem
              med en förmögenhetsskatt och en fastighetsskatt i kombination
              med förmögenhetsskatt som gör det mycket svårare att få fram riskkapital?
            </seg>
          </u>
          <note type="speaker" n="32c0c6c9">
            Anf. 114 MONICA GREEN (s):
          </note>
          <u who="monica_green_0b84cd" xml:id="i-e2602b5d8bdb1869-6" n="fc209219">
            <seg n="5a5ca644">
              Fru talman! Det blir en intressant debatt det här. Anders Borg
              säger en sak men i praktiken har han gjort något helt annat. Han
              påstår att han har en jobblinje, men i själva verket har arbetslösheten
              ökat. Det är inte mitt fel, säger Anders Borg. Varför har vi en
              regering som inte vill styra ett land? Den säger bara: Det är
              någon annans fel, och därför kan vi inte göra någonting åt det.
            </seg>
            <seg n="3f10da6d">
              Det är ganska trist med en regering som säger: Det fixar nog
              marknaden när det vänder igen. Det är en passiv inställning. Hörde
              jag rätt, Anders Borg? Jag måste nästan fråga igen. Sade Anders
              Borg att det har en undanträngningseffekt om man utbildar för
              mycket? Kan det verkligen vara möjligt? Jag hoppas att Anders
              Borg kan rätta till den felsägningen.
            </seg>
            <seg n="a4c185a1">
              Det måste ändå vara så att våra ungdomar ska få en chans till,
              en chans till och en chans till. Till och med de äldre som i dag
              inte är rustade för de jobb som kommer i framtiden måste också
              få en chans till. Det kan väl inte vara möjligt att det är en
              undanträngningseffekt som gör att det är färre som får utbilda
              sig i dag. Det skulle vara väldigt trist om Anders Borg har den
              åsikten. Jag hoppas att det var en felsägning.
            </seg>
            <seg n="fd029315">
              Det är 70 000 fler i utanförskap i dag. Det är inte heller vårt
              fel, säger Anders Borg. Men ni lovade att det skulle bli färre
              i utanförskap. Jag hörde inte någon gång att ni sade: Bara om
              det är fint väder och går bra hela tiden kommer vi att göra så
              att färre människor är i utanförskap. Det är 70 000 fler. Det
              är inte lite heller.
            </seg>
            <seg n="2edf27c7">
              Då kommer Anders Borg på en annan sak. Vi ändrar statistiken.
              Vi tricksar och säger att man räknar på ett annat sätt nu. Med
              andra ord ljög Moderaterna i förra valrörelsen, eller så visste
              de inte bättre. Man kan åtminstone inte lita på de siffror som
              Moderaterna framför.
            </seg>
            <seg n="43b751d2">
              Carl B Hamilton säger att det är så märkligt att Socialdemokraterna
              inte vet om att det har varit kris, trots att vi berättar om att
              det är kris. Vi tror på det här landet. Vi tror på möjligheternas
              land. Vi vill ge människor möjligheter att utbilda sig och skaffa
              sig ett jobb. De ska inte som nu gå i passivitet och inte få en
              chans.
            </seg>
            <seg n="7f999653">
              Ni har förvärrat krisen genom att skära ned på komvux. Ni har
              skurit ned på arbetsmarknadspolitiska utbildningar, och ni har
              sabbat a-kassan. Det har förvärrat krisen i det här landet. Det
              har ni påstått har med jobblinjen att göra. Det har inte blivit
              ett enda nytt jobb av de åtgärderna. Tvärtom blir människor mindre
              rustade för att ta de nya jobb som kommer i framtiden.
            </seg>
            <seg n="967657f0">
              Vi byggde upp en stark ekonomi i landet med starka fundament
              och ordning och reda i de offentliga finanserna. Det gjorde vi
              sedan ni styrde förra gången. Ni hade ju otur då. Det var en inhemsk
              kris, en lågkonjunktur. Sedan har vi byggt upp ekonomin och sett
              till att det inte på fyra år går att krascha. Vi har starka offentliga
              finanser och starka åtgärder som gör att det inte går att förstöra
              på så kort tid.
            </seg>
            <seg n="b4da3491">
              Vi står för jobblinjen. Ni står för bidragslinjen, eftersom människor
              i dag i allt större utsträckning får leva på socialbidrag. Än
              värre är att det i dag finns människor som är utanför utanförskapet.
              De har inte någon ersättning alls från något försäkringssystem
              eller genom något socialbidrag utan står helt och hållet utan
              med er politik.
            </seg>
            <seg n="3a53e45b">
              Med er politik ökar klyftorna. Vi får ett samhälle som slits
              isär. Vi kan gärna jämföra oss med andra länder. Men det var vi
              som byggde upp den starka ekonomin, och det är vi som har byggt
              upp välfärden. Det vet Anders Borg mycket väl. Nu försöker han
              ta äran åt sig.
            </seg>
          </u>
          <note type="speaker" n="1f3607a7">
            Anf. 115 BO BERNHARDSSON (s):
          </note>
          <u who="bo_bernhardsson_0a20d4" xml:id="i-01d243d1c8ff57cc-3" n="1850a715">
            <seg n="47618c6c">
              Fru talman! Jag kunde inte bärga mig riktigt. Anders Borg önskade
              mig en trevlig sommar. Det hann jag inte göra. Men det var inte
              därför som jag begärde ordet.
            </seg>
            <seg n="c29b62c9">
              Det återkommer ständigt i de ekonomisk-politiska debatterna.
              Kungsorden för den borgerliga regeringen är att det måste bli
              billigare att anställa. Man kritiserar ständigt Socialdemokraterna
              när vi föreslår en eller annan skattehöjning, med utgångspunkten
              att de nya jobben då blir omöjliga. Då kommer inte de nya jobben.
              Kungslinjen är: Det måste bli billigare att anställa. Man kan
              inte ha några nya skatter, eftersom då blir det inte några jobb.
            </seg>
            <seg n="fae5cbe1">
              Jag måste be Anders Borg att reflektera lite över hur det hänger
              ihop. Man ska naturligtvis inte ha skatter eller pålagor på företagen
              som är onödiga. Det ska man självklart inte. Vi har skatter för
              att finansiera välfärden, bygga vägar, hålla utbildningssystemet
              i skick, sjukvården och allt möjligt. De har vissa uppgifter.
            </seg>
            <seg n="eea2e030">
              Om man haft utgångspunkten under 1900-talet att vi ska skapa
              jobb genom att det ska bli billigare att anställa garanterar jag,
              Anders Borg, att Sverige hade stått kvar i fattigsamhället. Det
              hade fortfarande varit för handen i Sverige. Utveckling bygger
              på produktivitetshöjning så att de nya företagen och de nya jobben
              orkar bära högre löner och högre skatter och bidra alltmer till
              välfärden som skolan, sjukvården och sådant.
            </seg>
            <seg n="5d37e427">
              Det är vad som är utveckling. Jag har ideligen i den här kammaren
              hört, och också under den ekonomisk-politiska debatten, enkla
              påståenden om att det måste bli billigare. Nej, Anders Borg, det
              är inte så man skapar jobb och utvecklingskraft. Det är genom
              tekniska innovationer, produktivitetsförbättringar, utveckling,
              utbildning och större satsning på skola, forskning och så vidare.
            </seg>
            <seg n="7d13f346">
              Hade vi följt det råd som ständigt upprepas i denna kammare av
              Anders Borg och den borgerliga regeringen att vi ska göra det
              billigare att anställa hade Sverige stått kvar i fattigsamhället.
              Det måste finnas ett tryck att förbättra produktiviteten. Man
              måste plocka ut den ökade produktionsförmågan till välfärdssystemen,
              men inte enbart till dem, så att människor kan förbättra sin tillvaro.
            </seg>
            <seg n="1acc47be">
              Det är poängen med produktionen. Den är inte till för sin egen
              skull. Företagen är inte till för företagens skull. Människor
              ska inte behöva ställa upp för företagen i alla lägen och vara
              beredda att sänka löner. Samhället ska inte säga: Vi backar undan.
              Vi vill inte ha något till skolan och välfärden.
            </seg>
            <seg n="64d53a68">
              Detta är en grav missuppfattning, Anders Borg, varje gång du
              säger att det måste bli billigare att anställa. Det hindrar inte
              att det ibland är så att man kan stimulera vissa sektorer eller
              vissa avgränsade områden genom att tillfälligt underlätta till
              exempel när konjunkturen är väldigt svag och det finns arbetslöshet.
              Det kan man visst göra.
            </seg>
            <seg n="e29e19f9">
              Men som generell princip, vilket ni har upphöjt den till i den
              borgerliga regeringen, är det en fullständigt katastrofal ekonomisk
              politik. Det är inte utveckling. Det är avveckling. Det är avveckling
              av välfärdsstaten och avveckling av jobben.
            </seg>
          </u>
          <note type="speaker" n="03c70e31">
            Anf. 116 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-49" n="37c46319">
            <seg n="0a4723d9">
              Fru talman! Den prövosten som Thomas Östros väljer att lägga
              sin politik på och där den ska prövas är framtidens stora utmaning.
              Det handlar om hur vi ska återställa offentliga finanser, klara
              en åldrande befolkning och säkra välfärden med en åldrande befolkning.
              Det är framtidens utmaningar. Låt oss då titta på politiken.
            </seg>
            <seg n="ee6691c2">
              Bo Bernhardsson säger att det inte ska bli billigare att anställa.
              Det är ju så politiken ser ut. Fördubblade arbetsgivaravgifter
              för unga är inte att göra det billigare. Det blir mycket dyrare
              att anställa. När återhämtningen först kommer är man framme med
              kostnadsklubban.
            </seg>
            <seg n="1ccf5b15">
              När det gäller kilometerskatten nämner man omvandlingstryck.
              Det kommer att bli ett omvandlingstryck på Saab, Scania och Sandvik
              och på alla de andra ställen där jobben hotas av denna märkliga
              politik från ett parti som har ett förflutet i industrisamhället.
            </seg>
            <seg n="cc840f1d">
              Sedan är det bensinskatten, denna skatt som är riktad mot pensionärer
              och barnfamiljer på landsbygden, återläggningen av hela bidragssystemet
              och flaskhalsarna. Vi ser vartåt det barkar. Det blir dyrare att
              anställa. Det blir färre som är på arbetsmarknaden. Risken skulle
              öka för att inflation och kostnadstryck stryper tillväxten och
              sysselsättningen och cementerar arbetslösheten.
            </seg>
            <seg n="58427b84">
              Jag ska vara ärlig. Detta är illa, och det har jag många gånger
              framhållit. Men det är inte det värsta med den rödgröna politiken.
              Det mest problematiska är synen på kunskap. Vi har haft en utbildningsminister
              som i rekordfart har återupprustat svenskt utbildningssystem.
              Betyg kommer nu tidigare. Det blir nationella prov, ordentlig
              utvärdering, lärarutbildning, validering, kunskapsförstärkning,
              starkare ställning för matematiken tidigt i skolan, lärlingssystem
              och återupprättad yrkesutbildning. Här ska socialdemokratin göra
              upp med Miljöpartiet och Vänsterpartiet, partier som är negativa
              till betyg, som är negativa till lärarens starka ställning i klassrummet
              i termer av kunskap, som är negativa till ordning och reda i klassrummen,
              som är negativa till nationella prov och som är negativa till
              att ge en ökad satsning på matematik, naturvetenskap och teknik.
            </seg>
            <seg n="9dd61ff4">
              Socialdemokraterna saknar genom sitt samarbete en kunskapspolitik.
              Därför kraschlandar ju Bo Bernhardssons argumentation på prövostenen.
              Det blir ingen teknik och ingen utveckling, inga välbetalda välståndsjobb
              i en växande exportsektor om man inte förmår att prioritera utbildning.
              Det är båda benen som saknas i den socialdemokratiska politiken.
              Man nedmonterar arbetslinjen och man nedmonterar kunskapslinjen.
              Därmed kommer Sverige inte att stå starkt och inte att röra sig
              framåt.
            </seg>
            <seg n="5bf32f18">
              Sverigebilden låt oss vara stolta över Sverige. Låt oss vara
              stolta över att vi har mindre inkomstskillnader och större ekonomisk
              trygghet. Kanske några länder ska nämnas i samma liga, Danmark,
              Finland och Holland, de andra alliansstyrda länderna i Europa
              där trygghet, välfärd och rättvisa står högt upp på dagordningen.
              Inte som i Spanien där nedskärningar eller i Storbritannien där
              skattehöjningar nu ska betala för tidigare misstag.
            </seg>
            <seg n="7b9d061e">
              Framtiden hur kan det vara en framtidspolitik att nedmontera
              kunskapslinjen? Hur kan vi möta framtidens utmaningar med att
              nedmontera arbetslinjen? Vilken av framtidsutmaningarna ställs
              i bättre dager av att ta tillbaka arbetslinjen och backa på kunskapspolitiken?
              För mig är det en obegriplig politik som faller hårt mot prövostenen.
            </seg>
          </u>
          <note type="speaker" n="ed86ec46">
            Anf. 117 THOMAS ÖSTROS (s):
          </note>
          <u who="thomas_ostros_ed884d" xml:id="i-d999548d18067cf1-2" n="fb08ff68">
            <seg n="0e5255dd">
              Fru talman! Just detta, att inte ha förmågan att prioritera skolan,
              är väl det som utmärker den här regeringen, liksom att skattesänkningar,
              ytterligare skattesänkningar och ytterligare skattesänkningar
              ständigt går före välfärden, skolan och förskolan. 25 000 har
              fått lämna kommuner och landsting, även om man räknar in det som
              har privatiserats. Inte med ett ord diskuterar finansministern
              detta.
            </seg>
            <seg n="cee0367e">
              Statsministern har ju garanterat att välfärden har gått oskadd
              genom krisen. Så är inte fallet. Det innebär större grupper i
              förskolan. Det blir sämre start för barnen i deras kunskapsutveckling.
              Det innebär att lärare har sagts upp. Det innebär att man har
              lagt åt sidan den möjlighet man hade att förbättra kunskapsresultaten
              i skolan.
            </seg>
            <seg n="343a39aa">
              Jag är glad att Anders Borg säger att han vill tillbaka till
              överskott. Jag har i hela min politiska gärning fått debattera
              både mot höger och vänster om behovet av överskottsmål. Nu har
              vi både vänster och höger med på det tåget. Det är bra. Det är
              bra för Sverige. Det är det som har byggt svenska offentliga finanser
              så starka i grunden. Att ständigt prioritera skattesänkningar
              framför det som är så oerhört viktigt i välfärden, inte minst
              skolan, är för mig obegripligt.
            </seg>
            <seg n="d3eb33b5">
              Kilometerskatt är döden för industrin, säger Anders Borg. Vi
              exporterar våra tunga lastvagnar, inte minst till Tyskland, det
              ledande industrilandet i Europa. De har kilometerskatt. De ser
              till att få finansiering för att investera i infrastruktur. Det
              tycker jag är klok politik. Det ingår i ansvarsfulla offentliga
              finanser att man finansierar stora investeringar.
            </seg>
            <seg n="2b591a54">
              Ditt misslyckande, Anders Borg, kommer att förbli att du misslyckades
              med arbetsmarknaden. Idén om att ökade klyftor skapar nya jobb
              har inte fungerat. Nu stiger jämviktsarbetslösheten inte bara
              hela denna mandatperiod utan de kommande åren. Det som vi socialdemokrater
              visade var att det med aktiv arbetsmarknadspolitik, investeringar
              i utbildning och med trygghetssystem som gjorde att människor
              kunde ställa om gick att pressa ned den långsiktiga arbetslösheten
              år för år. Det du har bidragit med är att du har pressat upp den
              långsiktiga arbetslösheten år för år. Det är ett stort misslyckande
              på arbetsmarknaden som vi kommer att få bära under många års arbete
              med att sanera.
            </seg>
          </u>
          <note type="speaker" n="38139d6b">
            Anf. 118 MONICA GREEN (s):
          </note>
          <u who="monica_green_0b84cd" xml:id="i-e2602b5d8bdb1869-7" n="fc209219">
            <seg n="68f30ae9">
              Fru talman! Visst är det så att vi ska ha ett Kunskapssverige.
              Visst är det så att vi ska ha människor som har en bra utbildning
              och som har en modern utbildning som gör att de kan ta de nya
              jobben. Visst är det så, Anders Borg. Det är därför som vi tycker
              att det är så anmärkningsvärt att ni har varit emot alla reformer
              som vi har gjort för skolan.
            </seg>
            <seg n="c7524291">
              När vi har byggt ut högskolorna i det här landet har Moderaterna
              sagt: Oj, det är de där bygdehögskolorna. Dem kan vi inte satsa
              på. Nej, vi ska inte ha högskolor för alla i hela landet. Det
              har Moderaterna stått i den här kammaren och sagt. Varje skolreform
              som vi har genomfört, som har gjort att fler ska vara med in i
              kunskapssamhället, har ni varit emot.
            </seg>
            <seg n="a8a5a418">
              Nu står Anders Borg här och säger: Vi är för en bra skola, för
              vi ska ha ordning och reda. Ska det vara lärarlösa lektioner då?
              Ni drar ju ned på antalet anställda i välfärden. Ni drar ju ned
              på antalet lärare, på människor inom äldreomsorgen, på människor
              inom barnomsorgen och på människor på fritidsgårdarna. Barnen
              ska klara sig själva. De ska ha ordning och reda, säger Anders
              Borg. De ska få betyg. Men det blir färre vuxna som ska ta hand
              om dem, som ska hjälpa dem att skaffa sig sin kunskap.
            </seg>
            <seg n="ac196b6d">
              Ja, Anders Borg, vi ska bygga det här landet med kunskap och
              med fler jobb. Då ska man inte göra som ni gör. Man ska inte riva
              ned tryggheten och man ska inte fördriva människor från välfärdssektorn.
              Vi ska ju bygga den stark. Vi ska ju gå in i framtiden på ett
              sådant sätt att människor kan ta de nya jobben, inte som ni säger,
              att utbildning är undanträngning.
            </seg>
            <seg n="d0a7181d">
              När det gäller arbetsmarknadspolitiska åtgärder, arbetsmarknadspolitiska
              utbildningar eller komvux säger Anders Borg: Nej, det kan vi inte
              ge dem, för då kanske de stannar där. Tänk om de lär sig för mycket!
              Vilken hemsk situation det skulle vara, Anders Borg.
            </seg>
            <seg n="53f2e372">
              Vi tror ju på människorna. Vi tror ju att de vill skaffa sig
              en utbildning. Vi tror att de vill vara med och bygga ett nytt,
              modernt och tryggt samhälle.
            </seg>
            <seg n="486c2d8f">
              Trevlig sommar!
            </seg>
          </u>
          <note type="speaker" n="4f64b848">
            Anf. 119 BO BERNHARDSSON (s):
          </note>
          <u who="bo_bernhardsson_0a20d4" xml:id="i-01d243d1c8ff57cc-4" n="1850a715">
            <seg n="df8c7c82">
              Fru talman! Jag gjorde ett seriöst försök att få till stånd någon
              sorts principiellt samtal om utvecklingens grunder. Då upprepar
              Anders Borg allt han har sagt tidigare om att det inte ska bli
              billigare att anställa. Sedan räknar han upp alla skattehöjningar
              som han menar är utvecklingsfientliga och slår ut jobb.
            </seg>
            <seg n="4e89b50b">
              Jag gjorde i alla fall ett försök att få till stånd någon sorts
              vettigt resonemang om vad utveckling är för någonting. Om man
              tittar på hela 1900-talet, eller vilken tid man vill egentligen,
              kan man notera att utvecklingen går framåt därför att jobben får
              ett ökat förädlingsvärde och företagen blir bättre på att producera.
              Man producerar effektivare och så vidare.
            </seg>
            <seg n="65e15233">
              Det var det jag försökte ta upp, men jag var inte särskilt framgångsrik
              där utan jag fick argumenten en gång till. De argumenten innebär
              i princip att passiv arbetsmarknadspolitik kallas för aktiv arbetsmarknadspolitik
              och avvecklingspolitik kallas för utvecklingspolitik. Det borgerligheten
              gör nu är att bedriva en politik för låga löner. Man bedriver
              en politik för att privatisera välfärden. Det är ingen välfärdspolitik
              och det är ingen jobbpolitik. Det är en avvecklingspolitik. Det
              tycker jag att vi har fått bekräftat i den här debatten.
            </seg>
          </u>
          <note type="speaker" n="6849be80">
            Anf. 120 Finansminister ANDERS BORG (m):
          </note>
          <u who="unknown" xml:id="i-324aecc94e611ff6-50" n="37c46319">
            <seg n="e61c606a">
              Fru talman! KI säger att sysselsättningen kommer att öka med
              100 000 för 20102012. Den har ökat med 75 000 jämfört med 2006,
              säger KI. 100 000 färre är beroende av sociala ersättningar. Tillväxten
              är 3 procent; starkast av de västliga industriländerna Sverige,
              Danmark och Holland. Ett antal alliansstyrda välfärdsstater lämnar
              krisen i bättre skick än praktiskt taget alla andra länder när
              det gäller trygghet, offentliga finanser och välfärd.
            </seg>
            <seg n="b69fbbbf">
              Låt oss inte vända tillbaka. Socialdemokraterna talar om utbildning,
              men vi hör vad de säger. Man tror inte på betygen som instrument
              för att ungdomar ska kunna mäta sina kunskaper. Man hade tid att
              komma tillbaka med förslag till nationella prov så att det skulle
              bli bättre ordning. Men det gjorde man inte under sitt långa regeringsinnehav.
              Lärarutbildningen blev förödd i en ideologisk ambition att komma
              ifrån den gamla pluggskolan och det gamla kunskapssamhället. Yrkesutbildningar
              nedvärderades.
            </seg>
            <seg n="e8c7b3f9">
              Det är detta som är det tragiska dilemmat för Socialdemokraterna,
              nämligen att varje instrument för kunskap och social rörlighet
              lämnar man bakom sig i sin allians med Miljöpartiet och Vänsterpartiet.
            </seg>
            <seg n="d9d4cb0d">
              Vi förstår vad som händer på en arbetsmarknad med denna chockpolitik.
              Thomas Östros tycker att kilometerskatten är ett bra instrument.
              300 000 för en ny Scaniabil i långdistanstrafik som går 25 000
              mil. 350 000 kronor per år i skattechock. Det är en skattechock
              mot industri och utveckling för en framtid.
            </seg>
            <seg n="4f44804b">
              Här är valen tydliga: Vi står för en arbetsmarknad med trygghet
              och jobb. Vi står för starka offentliga finanser. Vi står för
              kunskap. Socialdemokraterna står för arbetslöshet och orättvisa.
            </seg>
            <seg n="486c2d8f">
              Trevlig sommar!
            </seg>
          </u>
          <note n="d261ab9a">
            Överläggningen var härmed avslutad.
          </note>
          <note n="e09f3c8e">
            17 § Hänvisning av ärenden till utskott
          </note>
          <note n="5b5c4958">
            Föredrogs och hänvisades
          </note>
          <note n="59696404">
            18 § Bordläggning
          </note>
          <note n="02fd01da">
            Anmäldes och bordlades
          </note>
          <note n="bcbbf928">
            19 § Anmälan om frågor för skriftliga svar
          </note>
          <note n="8062697a">
            Anmäldes att följande frågor för skriftliga svar framställts
          </note>
          <note n="4a5a26ff">
            den 23 juni
          </note>
          <note n="01188f00">
            Maria Stenberg
          </note>
          <note n="5a87594c">
            Fredrik Lundh Sammeli
          </note>
          <note n="02092dd5">
            Lennart Sacrédeus
          </note>
          <note n="a35e5271">
            Birgitta Eriksson
          </note>
          <note n="785ffd20">
            Hans Olsson
          </note>
          <note n="e283ec79">
            Carin Runeson
          </note>
          <note n="97eb134d">
            Åsa Lindestam
          </note>
          <note n="a7143d4a">
            Aleksander Gabelic
          </note>
          <note n="a7143d4a">
            Aleksander Gabelic
          </note>
          <note n="a7143d4a">
            Aleksander Gabelic
          </note>
          <note n="cac00481">
            den 24 juni
          </note>
          <note n="d59fa43a">
            Kenneth Johansson
          </note>
          <note n="3c621f8e">
            Gunnel Wallin
          </note>
          <note n="0ebd4813">
            Staffan Danielsson
          </note>
          <note n="c24aebfe">
            Amineh Kakabaveh
          </note>
          <note n="a7143d4a">
            Aleksander Gabelic
          </note>
          <note n="a7143d4a">
            Aleksander Gabelic
          </note>
          <note n="a7143d4a">
            Aleksander Gabelic
          </note>
          <note n="d041efd2">
            den 28 juni
          </note>
          <note n="97eb134d">
            Åsa Lindestam
          </note>
          <note n="4f4078db">
            Frågorna 2009/10:933949 redovisas i bilaga som fogats till riksdagens
            snabbprotokoll tisdagen den 29 juni.
          </note>
          <note n="35d16f86">
            Fråga 2009/10:950 redovisas i bilaga som fogats till riksdagens
            snabbprotokoll måndagen den 4 oktober.
          </note>
          <note n="6743e8a5">
            20 § Anmälan om skriftliga svar på frågor
          </note>
          <note n="35c77601">
            Anmäldes att skriftliga svar på följande frågor inkommit
          </note>
          <note n="4a5a26ff">
            den 23 juni
          </note>
          <note n="a35e5271">
            Birgitta Eriksson
          </note>
          <note n="e7671fba">
            Sinikka Bohlin
          </note>
          <note n="14912b04">
            Karin Svensson Smith
          </note>
          <note n="537c3770">
            Christer Engelhardt
          </note>
          <note n="f68ce106">
            Peter Hultqvist
          </note>
          <note n="785ffd20">
            Hans Olsson
          </note>
          <note n="cac00481">
            den 24 juni
          </note>
          <note n="51f5e6d5">
            Allan Widman
          </note>
          <note n="4adfe8bf">
            Svaren redovisas i bilaga som fogats till riksdagens snabbprotokoll
            tisdagen den 29 juni.
          </note>
          <note n="877044f0">
            21 § Kammaren åtskildes kl. 19.21.
          </note>
          <note n="583afc77">
            Förhandlingarna leddes
          </note>
          <note n="e36b686e">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
