<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--120</head>
          <docDate when="2009-05-18">2009-05-18</docDate>
        </div>
      </front>
      <body>
        <div>
          <note n="8f8d65a2">
            ﻿
          </note>
          <note n="c3ba4e4f">
            Riksdagens protokoll
          </note>
          <note n="47f2312f">
            2009/10:120
          </note>
          <note type="date" n="4f1ccbb6">
            Tisdagen den 18 maj
          </note>
          <note n="4fca0645">
            Kl. 13:00 - 15:08
          </note>
          <note n="ff2e4bd8">
            1 § Anmälan om fördröjda svar på interpellationer
          </note>
          <note n="5512a1e1">
            Till riksdagen hade inkommit följande skrivelser:
          </note>
          <note n="afd901a9">
            Interpellation 2009/10:355
          </note>
          <note n="225732be">
            Interpellation 2009/10:355 Fastighetsskatt på studentbostäder
          </note>
          <note n="987e0d55">
            Interpellationen kommer att besvaras fredagen den 28 maj 2010.
          </note>
          <note n="9befaf74">
            Skälet till dröjsmålet är tjänsteresor och sedan tidigare inplanerade
            engagemang.
          </note>
          <note n="b710d492">
            Rikard Jermsten
          </note>
          <note n="c790cf88">
            Interpellation 2009/10:356
          </note>
          <note n="3c365dfc">
            Interpellation 2009/10:356 ROT-avdrag för flerfamiljsfastigheter
            och skolor
          </note>
          <note n="987e0d55">
            Interpellationen kommer att besvaras fredagen den 28 maj 2010.
          </note>
          <note n="9befaf74">
            Skälet till dröjsmålet är tjänsteresor och sedan tidigare inplanerade
            engagemang.
          </note>
          <note n="b710d492">
            Rikard Jermsten
          </note>
          <note n="b7f411f0">
            Interpellation 2009/10:363
          </note>
          <note n="a2cdc746">
            Interpellation 2009/10:363 Kommunerna och välfärdsverksamheten
          </note>
          <note n="52695ba6">
            Interpellationen kommer att besvaras onsdagen den 9 juni 2010.
          </note>
          <note n="2a55cd6e">
            Skälet till dröjsmålet är redan inbokade externa aktiviteter.
          </note>
          <note n="14fa65fb">
            Marianne Jenryd
          </note>
          <note n="37e26453">
            2 § Svar på interpellation 2009/10:341 om länsstyrelsernas övertagande
            av djurskyddstillsynen
          </note>
          <note type="speaker" n="ef07c6ac">
            Anf. 1 Jordbruksminister ESKIL ERLANDSSON (c):
          </note>
          <u who="eskil_erlandsson_2d1517" xml:id="i-4ab0ea22f86b3f90-0" n="4ffd3990">
            <seg n="c8b86308">
              Herr talman! Tina Ehn har i sin interpellation ställt tre frågor
              till mig. Hon har för det första frågat mig om jag har tagit initiativ
              till att djurskyddsförordningar eller andra bestämmelser har ändrats
              så att det motiverar skillnader i länsstyrelsernas agerande jämfört
              med kommunernas. Hon har för det andra frågat mig om jag avser
              att ta något initiativ som gäller hur egenkontrollen utförs, till
              exempel när det gäller länsstyrelsernas samarbete med Svenska
              Kennelklubben. För det tredje har hon frågat mig om jag avser
              att ta kontakt med länsstyrelserna för att få en diskussion om
              omhändertagande av hundar och andra sällskapsdjur.
            </seg>
            <seg n="105c39cc">
              Svaret på den första frågan är att jag inte har tagit några initiativ
              till ändringar i djurskyddsbestämmelserna som i sig motiverar
              skillnader i hur bestämmelserna ska tolkas och tillämpas. Däremot
              har ju stora organisatoriska förändringar genomförts av djurskyddskontrollen.
              Ansvaret för kontrollen har mot bakgrund av tidigare återkommande
              och allvarliga brister i den förts över från kommunerna till länsstyrelserna.
              Detta gjordes med målet att stärka djurskyddskontrollen och för
              att få till stånd en väl fungerande djurskyddskontroll i hela
              landet.
            </seg>
            <seg n="88bb3ce0">
              Det är naturligtvis oerhört viktigt att djurägare känner sig
              trygga med att djurskyddslagstiftningen tillämpas på ett riktigt
              och rättssäkert sätt och att kontrollmyndigheterna har hög kompetens.
              Ett av syftena med ansvarsöverföringen till länsstyrelserna var
              att göra kontrollen mer likartad och rättssäker. Ett sätt att
              främja en sådan utveckling var att öka möjligheterna att styra,
              samordna och följa upp kontrollen, vilket bedömdes underlättas
              om kontrollmyndigheterna blev färre men större.
            </seg>
            <seg n="647ef915">
              Regeringen bedömde också att länsstyrelserna hade tillgång till
              sådana fackkunskaper som är väsentliga för djurskyddskontrollarbetet,
              till exempel tillgång till juridisk, byggnadsteknisk och veterinär
              kompetens. Länsstyrelserna bedömdes också ha goda möjligheter
              att inrätta pooler av sakspecialister för olika områden eller
              djurslag och på så sätt kunna skapa en hög kompetens för kontrollarbetet.
            </seg>
            <seg n="a27103f4">
              För regeringen och också för mig personligen är det av stort
              intresse och av stor vikt att djurskyddskontrollen fungerar bra.
              Jag följer kontinuerligt hur den nya organisationen utvecklas,
              och regeringen har också beslutat om att utvärdera hur organisationsförändringarna
              har fallit ut. Myndigheterna har i inledningsfasen arbetat intensivt
              med att få den nya organisationen på plats, och de arbetar även
              nu aktivt och kontinuerligt för att få till stånd en väl fungerande
              djurskyddskontroll.
            </seg>
            <seg n="9468ba04">
              När det gäller den andra frågan, om jag avser att ta något initiativ
              som gäller hur egenkontrollen utförs, kan jag nämna att regeringen
              har inlett ett arbete med att utreda hur vissa typer av kvalitetssäkringssystem
              kan tillämpas i framtiden. Statens jordbruksverk har fått i uppdrag
              att bland annat utreda hur så kallade omsorgsprogram för lantbrukets
              djur kan tillämpas i framtiden. Jordbruksverket har redovisat
              sitt uppdrag till regeringen, och frågan bereds för närvarande
              inom Regeringskansliet.
            </seg>
            <seg n="dc533ae4">
              Några principiella hinder mot att andra organisationer än de
              som är knutna till lantbrukets djur deltar i arbetet med utvecklingen
              av sådana kvalitetssäkringssystem finns inte. Det är enligt min
              mening bara positivt om även andra sektorer intresserar sig för
              att utveckla former för samarbete. På hundsidan är naturligtvis
              Svenska Kennelklubben en stor och viktig aktör.
            </seg>
            <seg n="dfd5b421">
              För att slutligen gå över till den tredje frågan som rör diskussioner
              med länsstyrelserna om omhändertaganden av djur har regeringen
              sedan en tid tillbaka uppmärksammat att det finns vissa problem
              med hur bestämmelserna om omhändertaganden av djur tillämpas.
              Mot bakgrund av det och med hänsyn till att beslut om omhändertaganden
              av djur är mycket ingripande för den enskilda har regeringen gett
              den utredning som för närvarande ser över djurskyddslagstiftningens
              utformning och innehåll i uppgift att se över om det finns skäl
              att göra vissa ändringar i bestämmelserna om omhändertaganden.
            </seg>
          </u>
          <note type="speaker" n="326af772">
            Anf. 2 TINA EHN (mp):
          </note>
          <u who="tina_ehn_f52113" xml:id="i-dc588731ea3f1746-0" n="e2df5147">
            <seg n="8ca513b8">
              Herr talman! Tack, jordbruksministern, för svaret! Den här interpellationen
              har jag lämnat in med anledning av att människor har hört av sig
              om att deras djur har blivit omhändertagna och ibland avlivade
              utan att man riktigt kan förstå orsakerna. I de fall där man kan
              förstå orsakerna har man ändå upplevt att man inte har blivit
              lyssnad på.
            </seg>
            <seg n="14993fba">
              Att omhänderta djur och avliva dem är ett stort steg. Det är
              ett tufft beslut, och det är svårt för alla att förstå. Jag har
              fått läsa dokument där man har beskrivit hur djur som ansetts
              ha varit misskötta blivit omhändertagna och efter omhändertagandet
              definitivt blivit dåligt omskötta. Man har i stort sett inte brytt
              sig om grundläggande behov hos de djur som myndigheterna ansett
              ska avlivas.
            </seg>
            <seg n="2f3acd50">
              Att döda djur som tillhör någon annan är ingen liten sak. Det
              är mycket allvarligt om bara en liten del av de här berättelserna
              om hur djur omhändertas och dessutom avlivas stämmer med verkligheten.
              Då behöver någonting göras.
            </seg>
            <seg n="5c3d0e1b">
              Regeringen har valt att totalt ändra djurskyddet i Sverige under
              den här mandatperioden. Man har valt bort Djurskyddsmyndigheten.
              Man vill inte skärpa kraven för pälsnäringen. Man flyttade över
              kontrollen från kommunerna till länsstyrelserna och fördelade
              resurserna efter antalet medborgare i stället för att se på behovet
              utifrån djurbesättningar och djurantal. Nu har man ändrat fördelningen
              av resurserna, och jag tror att det nu ser lite bättre ut.
            </seg>
            <seg n="aaaea9b6">
              Att kasta om myndighetsstrukturerna på det sätt som skett är
              dock inte smärtfritt. Hur länsstyrelserna organiserar sig och
              sin tillsyn är heller inte något som per automatik sker enhetligt
              bara för att regeringen tror att så ska ske. Sveriges länsstyrelser
              är enligt min uppfattning ganska självständiga enheter. Möjligtvis
              har jag fel; jag har hört både och.
            </seg>
            <seg n="24c90375">
              Även om jag är en stor kritiker av alla de förändringar som regeringen
              genomdrivit är det min grundtro att människor som arbetar med
              djurskydd är intresserade av att se till att djuren mår bra. Jag
              blir förtvivlad när jag hör att det inte alltid fungerar så. Vad
              är det som pågår? Har vi i Sverige kommit så långt från förståelse
              för och kunskap om djurs beteende och behov att vi inte ser de
              grundläggande behoven som djur har? Vissa djur är flockdjur. Vissa
              djur gillar att vara ensamma. Vissa har tjock päls, vilket är
              förklaringen till att de också klarar av att vara utomhus. Vissa
              djur vill krypa ihop i ett hörn. Andra vill ligga högt uppe på
              en kulle och ha koll. En del sitter på pinne och vilar. Ytterligare
              några rullar sig i lerpölar för att hålla kroppstemperaturen.
            </seg>
            <seg n="4a7d19c2">
              Djur har artspecifika beteenden men är också individer. Vi människor
              har alltid ett ansvar för att djur mår bra. Ibland är det brister
              när det gäller byggnader, ibland brister pälsvård och ibland är
              allt okej. Men så händer det något med människorna runt djuren,
              och då kan det snabbt bli en sämre miljö.
            </seg>
            <seg n="c226b74f">
              Människor och djur har genom århundradena dragit nytta av varandra,
              men i dag skiljer vi allt från sina sammanhang. Om jag inte förstår
              varför en häst inte gillar att gå genom en vattenpöl vet jag förmodligen
              inte att hästens möjlighet att klara sig vid fara bland annat
              är flykt. Genom att ha friska ben kan hästen fly. Alltså är det
              vanligt att hästar är rädda om sina ben och kanske inte vill gå
              genom en vattenpöl eller över ett omkullvält träd. Det är därför
              det är lätt att få hästar att hoppa och springa.
            </seg>
            <seg n="b86b0123">
              Djur har behov och de försöker tillfredsställa sina behov trots
              tokiga miljöer.
            </seg>
            <seg n="778333c1">
              Jag tror att om Astrid Lindgren hade varit hos oss i dag skulle
              hon känna en enorm besvikelse över att det inte blev riktigt som
              hon tänkte sig, att människor flyttade till stan och att kopplingen
              mellan djur, natur och människor är arrangerad och konstlad. Vi
              förstår allt mindre av sammanhangen.
            </seg>
            <seg n="ace2a87e">
              Jordbruket ska konkurrera på marknaden, och vissa djur blir så
              kallade produktionsdjur. Andra djur blir sällskapsdjur. Synen
              på hur dessa djurs normala livsmiljö är skiljer sig mycket åt.
              Hundar blir mänskliga leksaker medan höns får leva i burar.
            </seg>
            <seg n="56fc6e2a">
              Jag har fått en del svar av jordbruksministern. Jag skulle fortsatt
              vilja följa upp frågan om olika kvalitetssäkringssystem som nämns
              i svaret på min andra fråga.
            </seg>
            <seg n="690d2eaa">
              När det gäller Svenska Kennelklubben har jag en fråga om hur
              man involverar deras verksamheter mer, eftersom de till exempel
              har ett mycket aktivt arbete med djurskydd.
            </seg>
          </u>
          <note type="speaker" n="018cbf6f">
            Anf. 3 Jordbruksminister ESKIL ERLANDSSON (c):
          </note>
          <u who="eskil_erlandsson_2d1517" xml:id="i-4ab0ea22f86b3f90-1" n="4ffd3990">
            <seg n="c84a82db">
              Herr talman! Låt mig först konstatera att en god djurskyddskontroll
              är av central betydelse för upprätthållandet av ett gott djurskydd
              i vårt land. Kontrollen ger samhället en möjlighet att ingripa
              den gången som något är fel på ett eller annat sätt, men också
              möjlighet att rätta till brister som kan uppstå vid människans
              skötsel av de djur som är i hennes vård.
            </seg>
            <seg n="34a9bf78">
              Nu är det ju så, Tina Ehn, att vi har gått från ungefär 290 kontrollmyndigheter
              till 21 sådana. Det måste per definition, Tina Ehn, ge vid handen
              att rättssäkerheten för den enskilde blir betydligt mycket bättre
              när personalkadern blir större. Det gör att man kan dela på det
              ansvar som följer med kontrolluppdraget kring olika djurslag,
              från att dela upp veckans dagar till att specialisera sig på olika
              saker.
            </seg>
            <seg n="c16560b2">
              Utan att veta påstår jag, Tina Ehn, att en del av de fall som
              Tina Ehn refererar till är från sådana kommuner där ingen kontroll
              över huvud taget förekom tidigare. Då tycker jag att det är bra
              att den kontrollorganisation som nu är inrättad fullgör det som
              ligger i dess ansvar och tar tag i de brister som eventuellt finns.
              Icke förty ska även kontrollerna och besluten i den nya organisationen
              vara likvärdiga över hela landet och rättssäkra.
            </seg>
          </u>
          <note type="speaker" n="09ac1412">
            Anf. 4 TINA EHN (mp):
          </note>
          <u who="tina_ehn_f52113" xml:id="i-dc588731ea3f1746-1" n="e2df5147">
            <seg n="55da3195">
              Herr talman! När djurskyddet låg på kommunerna fanns det brister.
              Det är även jag medveten om. Men det man var duktigare på enligt
              den erfarenhet och den information som jag ändå har fått var att
              ha en dialog med djurägare, speciellt om det visade sig finnas
              ett bekymmer eller ett problem som dök upp i samband med att livet
              kanske förändrades för människor. Det fanns något slags trygghetsnät
              där.
            </seg>
            <seg n="09d93d9b">
              Ministern har också tidigare i ett interpellationssvar hävdat
              att omflyttningen skulle skapa jämnare nivåer i hela landet. Det
              är en god ambition, även om man har fått göra omstruktureringar
              med fördelning av resurser under resans gång och genom att man
              hastigt förändrar alltihop.
            </seg>
            <seg n="c54acc19">
              Jag får ändå telefonsamtal och brev från människor som är förtvivlade.
              De känner sig totalt rättslösa. De talar om att ge upp livet.
              Man får inte någon förståelse eller ens information. Om det här
              förekommer har vi ju ett större problem.
            </seg>
            <seg n="f58dcd1c">
              Vi har som politiker alltid rollen att se till att det vi föreslår
              på något sätt leder till någonting bättre. Visar det sig ändå
              att omstruktureringar och allt som vi föreslår inte gör det får
              vi ta tag i det problem som uppstår. Det handlar om att människor
              faller mellan stolarna där man tidigare har haft ett skyddsnät
              omkring sig. Många av de tidigare kommunala inspektörerna hade
              faktiskt en lokalkännedom som gjorde det möjligt att lösa konflikter
              och hjälpa till för att slippa tragedier.
            </seg>
            <seg n="b356a7e5">
              Jag säger inte att allting var bättre förr, men jag säger att
              det har uppstått en situation som verkar vara ett problem och
              som jag som politiker inte bara kan blunda för. Jag ser också
              att det finns många goda ambitioner i samhället där det finns
              organisationer som till exempel Svenska Kennelklubben och många
              andra som jobbar aktivt med djurskydd i många delar. Jag skulle
              tycka att det vore bra om man kunde utveckla det, knyta ihop det
              och ha en dialog.
            </seg>
            <seg n="7585387f">
              Jag ser också i svaret från jordbruksministern att man säger
              att man i utredningen när det gäller djurskyddslagstiftningens
              utformning också ska se över bestämmelserna om omhändertagandet.
              Det tycker jag också är en bra sak i svaret. Det kanske är en
              del av alltihop, men det är också väldigt bra om man har en dialog
              med dem som jobbar med de här delarna i samhället. Det kanske
              är där vi måste se vad mer det är vi kan göra.
            </seg>
          </u>
          <note type="speaker" n="1cda51ed">
            Anf. 5 Jordbruksminister ESKIL ERLANDSSON (c):
          </note>
          <u who="eskil_erlandsson_2d1517" xml:id="i-4ab0ea22f86b3f90-2" n="4ffd3990">
            <seg n="c67b2673">
              Herr talman! I den svenska djurskyddslagstiftningen är fokus
              starkt inriktat på förebyggande åtgärder. Man vill från samhällets
              sida helt enkelt undvika att det alls uppstår problem eller brister
              i djurhållningen på något sätt. Av den anledningen krävs det till
              exempel att stall och andra utrymmen där djur ska vistas, men
              också nya tekniska system och utrustning som ska användas för
              djur, genomgår så kallad förprövning, det vill säga att någon
              måste pröva att lokaler eller utrustning är lämpliga att använda
              före det att utrustningen eller stallet tas i bruk och drift och
              att det godkänns ur djurhälso- och djurskyddssynpunkt.
            </seg>
            <seg n="d0e1d3c9">
              Med det här arbetar man ju såväl från myndigheternas sida som,
              såvitt jag vet, från alla branschorganisationers sida. Alla är
              ju angelägna om att det här ska fungera.
            </seg>
            <seg n="dbca6388">
              Dessutom skulle jag vilja säga, herr talman, att många av de
              inspektörer som i dag har sin arbetsplats på länsstyrelserna ju
              kommer från den kommunala världen. De kan inte helt plötsligt
              ha tappat all lokalkännedom när de över en natt byter löneutbetalande
              myndighet. Den kunskapen om människor och förhållanden på en viss
              plats är ju bibringad de nya kontrollorganen.
            </seg>
            <seg n="31570553">
              Faktum kvarstår, Tina Ehn: Nog måste det bli mer rättssäkert
              i en organisation som i dag består av 21 kontrollerande myndigheter
              i stället för 290. Dessutom finns där experter och specialister
              på ett stort antal områden och därtill en bättre likställdhet
              över landet. Vi har nu kommit ifrån, Tina Ehn, det som jag såg
              som det stora problemet, nämligen att det i alltför många kommuner
              inte utfördes någon djurskyddskontroll över huvud taget. Jag är
              glad över att vi har kommit en bit på väg för att lösa det grundproblemet.
            </seg>
          </u>
          <note type="speaker" n="aafc20d2">
            Anf. 6 TINA EHN (mp):
          </note>
          <u who="tina_ehn_f52113" xml:id="i-dc588731ea3f1746-2" n="e2df5147">
            <seg n="da2e0b65">
              Herr talman! Jag tycker också att det är väldigt viktigt att
              det blir rättssäkert. Jag delar absolut den uppfattningen. Jag
              är inte självklart säker på att det blir bättre och mer rättssäkert
              med färre och större kontrollmyndigheter. Så måste det inte vara.
              Det finns ingen naturlag i detta. Men, okej, jag kan ge det chansen,
              absolut.
            </seg>
            <seg n="034bda51">
              Jag upplever i alla fall att det som pågår ute i samhället, och
              som är anledningen till den här interpellationen, är att situationer
              förekommer där man anmäler utan att det kanske har varit besök.
              Det finns brister i hur man omhändertar djur och hur man bedömer.
              Det här tycker jag är det som vi ska fokusera på i samband med
              den här interpellationen. Att det händer en massa andra saker
              vet jag också och att vi förebygger mycket, men just den här situationen
              som har uppstått är någonting som har hänt. Att det faktum att
              det faller mellan stolarna beror på att det har varit så fruktansvärt
              dåligt förut tror jag inte heller.
            </seg>
            <seg n="0212291c">
              Ministern tog upp att lokalkännedomen inte går förlorad om det
              kommer människor som har jobbat i kommunerna innan och jobbar
              i länsstyrelserna. Men har man jobbat i en kommun är det helt
              klart inte detsamma som att man har jobbat i hela länet. Man kanske
              inte har den här lokalkännedomen i hela länet, speciellt inte
              om man ska sitta och åka bil halva sin arbetstid, vilket också
              händer.
            </seg>
            <seg n="12c5fb92">
              Jag tycker att vi kretsar runt frågan. Jag tycker inte att jag
              har fått några jättekonkreta förslag, men jag är medveten om att
              det är så det kan vara i en interpellationsdebatt. Däremot tycker
              jag att det var viktigt att få lyfta upp den här frågan specifikt
              eftersom många människor har hört av sig och det finns ett problem
              i samhället. Jag tycker att det är viktigt att även jordbruksministern
              tar till sig det och ser efter vad det finns för möjligheter att
              som minister göra något.
            </seg>
          </u>
          <note type="speaker" n="e274696e">
            Anf. 7 Jordbruksminister ESKIL ERLANDSSON (c):
          </note>
          <u who="eskil_erlandsson_2d1517" xml:id="i-4ab0ea22f86b3f90-3" n="4ffd3990">
            <seg n="00b97ded">
              Herr talman! Regeringen har givit Statens jordbruksverk ett uppdrag.
              Det är ett uppdrag som innebär att man ska ta fram riktlinjer
              för likvärdiga och riksbaserade djurskyddskontroller i hela landet.
              I uppdraget ingår bland annat att se över möjligheterna att introducera
              datorbaserade kontroller med checklistor för olika djurslag och
              att se över hur näringarnas kvalitetssäkringssystem, egenkontrollprogram,
              behöver utvecklas för att användas i djurskyddskontrollarbetet.
              Det ingår också i uppdraget att undersöka hur ett system för överföring
              av information från branschens egna program ska komma myndigheterna
              till del. Det här är, herr talman, svar på den framställda frågan.
            </seg>
            <seg n="0111ced7">
              Låt mig, herr talman, avsluta med att säga att med den överföring
              som nu har vidtagits har vi dessutom löst ett annat problem, nämligen
              jävsproblemen och den svågerpolitik som ibland har uppmärksammats
              i vissa kommuner.
            </seg>
            <seg n="ce8fbfbc">
              Precis som interpellanten tycker jag att det här är en viktig
              diskussion, och jag tackar för interpellationen.
            </seg>
          </u>
          <note n="d2986e24">
            Överläggningen var härmed avslutad.
          </note>
          <note n="cde87518">
            3 § Svar på interpellationerna 2009/10:345 och 352 om privatiseringen
            av Apoteket och konsekvenser för äldre
          </note>
          <note type="speaker" n="970568a0">
            Anf. 8 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fc06596f0e4dc8b2-0" n="aa56f007">
            <seg n="d71dfbe0">
              Herr talman! Alf Eriksson har frågat mig hur jag avser att hantera
              den för många äldre viktiga frågan om att de inte längre kan få
              alla sina mediciner från ett apotek eller i närområdet. Lennart
              Axelsson har frågat mig hur jag avser att säkerställa att sjuka
              och äldre snabbt får sin medicin från ett enda utlämningsställe
              samt om jag avser att utvärdera hur splittringen av apoteksverksamheten
              styr sortimentet och därmed konsumtionen.
            </seg>
            <seg n="717461a8">
              Båda frågorna hänför sig till de äldres möjligheter att hämta
              ut läkemedel från ett apotek eller ett apotek i närområdet och
              besvaras därför i ett sammanhang.
            </seg>
            <seg n="5c0bd85a">
              För att garantera att konsumenterna får tillgång till sina förskrivna
              läkemedel är alla öppenvårdsapotek skyldiga att tillhandahålla
              samtliga förordnade läkemedel. Om läkemedlet inte finns på apoteket
              ska det tillhandahållas så snart som möjligt, som regel inom 24
              timmar. Detta motsvarar den praxis som Apoteket AB har haft. I
              vissa situationer ska öppenvårdsapoteken byta ut det förskrivna
              läkemedlet mot ett annat läkemedel som Läkemedelsverket har bedömt
              är utbytbart mot det förskrivna. Bestämmelser om sådana generiska
              utbyten har funnits sedan 2002.
            </seg>
            <seg n="e076f6ab">
              En naturlig följd av omregleringen av apoteksmarknaden är att
              det i stället för ett monopolföretag finns ett antal apotekskedjor
              och fristående apotek. Det kan förutsättas att apoteksaktörerna
              i denna konkurrenssituation vinnlägger sig om att ha en hög tillgänglighet
              till läkemedel och att erbjuda en god service. Det kan dock inte
              krävas att de alltid har alla läkemedel i lager. De olika aktörerna
              har inte tillgång till information om varandras lagersaldon. Jag
              har för avsikt att bjuda in företrädare för apoteksbranschen för
              att diskutera hur man på bästa sätt kan hantera de fall där kunden
              vill förhöra sig om huruvida ett läkemedel är tillgängligt på
              ett näraliggande apotek. Det ligger i allas intresse att på ett
              enkelt och billigt sätt kunna få tag i de läkemedel som efterfrågas.
            </seg>
            <seg n="c92be196">
              Regeringen har aviserat att reformen kommer att följas upp och
              utvärderas efter tre år, bland annat avseende konsumenternas tillgänglighet
              till läkemedel och apotekens bidrag till en förbättrad läkemedelsanvändning.
              Sortimentets ändamålsenlighet för olika grupper, bland annat personer
              med funktionsnedsättning, är något som särskilt bör utvärderas
              i detta sammanhang.
            </seg>
          </u>
          <note type="speaker" n="3ba95c79">
            Anf. 9 ALF ERIKSSON (s):
          </note>
          <u who="alf_eriksson_8c9942" xml:id="i-ab091e3f3515eb3f-0" n="2a72f2a9">
            <seg n="f1abf880">
              Herr talman! Tack, socialministern, för svaret!
            </seg>
            <seg n="fc3a1e18">
              Den här frågan har varit en av den här mandatperiodens skarpaste
              ideologiska frågor där regeringen och oppositionspartierna skiljer
              sig åt. Det är ingen hemlighet att vi tycker att frågan om att
              tillhandahålla läkemedel för befolkningen är en angelägenhet för
              oss alla, det vill säga staten. Dessutom kan man tycka att det
              är tveksamt rent etiskt att man ska kunna tjäna pengar på folks
              sjukdomar.
            </seg>
            <seg n="0492a22e">
              När jag lyssnade på socialministerns motiv för att genomföra
              privatiseringen fann jag att de var två. Det första var att det
              skulle bli billigare, och det andra var att det skulle bli bättre
              tillgänglighet. Nu kan jag konstatera att det första motivet,
              att det skulle bli billigare, har vi inte hört så mycket om på
              senare tid. Dessutom talar den internationella erfarenheten om
              att det inte blir billigare att privatisera en stor del av apoteksmarknaden.
              Jag kan också konstatera att Socialdepartementet i samråd med
              Tandvårds- och läkemedelsförmånsverket kom fram till att handelsmarginalen
              måste höjas på den svenska apoteksmarknaden så att det skulle
              bli intressant för apoteksaktörer att etablera sig. Handelsmarginalen
              har höjts från 16 till 18 procent från november i fjol. Samhällets
              kostnader ökar därmed från 4 till 4 ½ miljard, det vill säga 500
              miljoner. Sedan kommer generika-tian, det vill säga de 10 kronor
              som ett apotek får i ersättning för de särskilda utbytesläkemedlen.
              Dessa 10-kronor blir ytterligare 200 miljoner i utgifter. Totalt
              har vi sett en kostnadsfördyring för konsumenten på 700 miljoner.
            </seg>
            <seg n="557b2113">
              Jag kommer sedan till huvudfrågan i min interpellation, det vill
              säga tillgängligheten. Jag kan konstatera att framför allt pensionärsorganisationerna
              är missnöjda. Nu finns fem olika apotekskedjor. Det är inte säkert
              att alla har den medicin som jag har fått utskriven. Man går in
              på ett apotek och får reda på att medicinen inte finns där. Då
              borde man kunna få reda på vilket apotek som har medicinen. Nej,
              det går inte eftersom det är en affärshemlighet. Då återstår om
              det finns apotek i närområdet att springa runt till alla apotek
              och chansa på att få medicinen. Ofta är fallet att man har behov
              av medicinen omedelbart. Dessutom kan det hända att man har flera
              recept. Då blir det ännu mer komplicerat om medicinen inte finns
              hemma.
            </seg>
            <seg n="974d92a5">
              Mitt påstående är att inget av motiven är uppfyllt. Det var nog
              mer en ideologisk fråga att apoteken skulle säljas ut på marknaden.
              Min fråga till socialministern kvarstår på framför allt det sista
              området, nämligen vad socialministern tänker göra för att förbättra
              tillgängligheten för framför allt utsatta grupper.
            </seg>
          </u>
          <note type="speaker" n="a9975537">
            Anf. 10 LENNART AXELSSON (s):
          </note>
          <u who="lennart_axelsson_82f7c1" xml:id="i-23a208e74ecb0567-0" n="fe49828f">
            <seg n="f1abf880">
              Herr talman! Tack, socialministern, för svaret!
            </seg>
            <seg n="9cbda078">
              Det är inte första gången som socialministern och jag diskuterar
              apoteksfrågorna även om det den här gången är fråga om en ny vinkling.
              Det är inte heller någon hemlighet att vi var emot en omreglering,
              avreglering, utförsäljning, eller vilket ord man nu använder,
              av Apoteket. Det vi däremot är överens om, och som jag tänkte
              förekomma socialministern om denna gång, är att det är okej att
              de icke receptbelagda medicinerna kan köpas i vanliga dagligvaruhandeln
              så länge det regleras på ett klokt sätt. Men dagens fråga handlar,
              som sagt, mer om vad som har hänt med tillgängligheten efter avregleringen.
            </seg>
            <seg n="2e8e7c7a">
              Vi har kunnat läsa om de reaktioner som kommer från dem som konsumerar
              medicinerna mest. När vi blir äldre ökar vårt behov av mediciner,
              och även när vi råkar ut för sjukdom under livets gång.
            </seg>
            <seg n="4a251e9b">
              Nu har vi fått reaktioner från PRO framför allt när det gäller
              möjligheten att få veta var de mediciner finns som läkaren tycker
              att man ska ha. Det är klart att det är ett jättebekymmer om man
              inte vet vart man ska gå och hämta det som man har fått utskrivet.
            </seg>
            <seg n="3e91a775">
              Likaså har vi fått reaktioner från RSMH, Riksförbundet för Social
              och Mental Hälsa, som skriver: Många av våra medlemmar har väldigt
              många olika sorters mediciner, och det blir problematiskt om man
              inte kan få hjälp att hitta det närmaste utlämningsstället utan
              måste ringa runt själv.
            </seg>
            <seg n="84f4f420">
              När man frågar ansvariga på Apoteket AB erkänner de att avregleringen
              har inneburit en klar försämring för kunden eftersom man bara
              kan få information om varje enskild kedjas sortiment vart för
              sig och inte sammantaget.
            </seg>
            <seg n="c30e7264">
              Ett av de kvarvarande monopol som vi har är Systembolaget. Det
              är fullt möjligt att gå in på ett av systembolagen och få veta
              om ett vin finns på något av de andra runt om i Sverige. Precis
              det kunde man göra på apoteken tidigare. De kunde lämna besked
              om var medicinen fanns. Det har alltså försvunnit i och med avregleringen.
            </seg>
            <seg n="546cf4b4">
              Apotekets kundtjänst har också stött på problematiken och säger
              att många undrar var de kan hitta sina mediciner närmast. Många
              har också flera olika recept och vill inte behöva springa runt
              över halva stan för att få tag på allt. Men det kan man inte göra
              något åt längre, berättar en telefonist.
            </seg>
            <seg n="e9fc397b">
              Det är just de här sakerna som är grunden till min interpellation,
              och det är väl rimligt att vi försöker göra någonting åt det.
            </seg>
            <seg n="befdfb5f">
              Därför tycker jag ändå att socialministerns svar är positivt.
              I ett tidigare svar på en skriftlig fråga i samma ämne tyckte
              inte socialministern att det fanns någon anledning att vidta åtgärder,
              men denna gång har vi lyckats få honom att förstå att det här
              är ett bekymmer. Därför är det naturligtvis bra att han skriver
              i svaret att han tänker kalla samman aktörerna på apoteksmarknaden
              och försöka hitta något sätt att komma åt det. Vi kommer naturligtvis
              att hålla ögonen på socialministern och se till att det blir gjort.
            </seg>
          </u>
          <note type="speaker" n="2fc50ce5">
            Anf. 11 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-3226f166cd6ec7b4-0" n="8455ff35">
            <seg n="f412e635">
              Herr talman! Jag anmälde mig sent till den här debatten, egentligen
              av ett enda skäl. Det var att jag tänkte ta tillfället i akt och
              slippa skriva en egen interpellation.
            </seg>
            <seg n="e25230d7">
              Jag har de senaste två veckorna läst i några tidningar om två
              händelser som hänger ihop just med apotek, och jag är då intresserad
              av att få höra hur ministern tänker i de här frågorna och om de
              här företeelserna.
            </seg>
            <seg n="9198b442">
              Det som jag skulle vilja fråga om gäller till att börja med att
              jag läste att ett större apoteksbolag med ett ganska stort antal
              butiker nu har bestämt sig för att köpa upp ett mindre. När jag
              säger ett mindre apoteksbolag menar jag alltså ett bolag som har,
              om jag kommer ihåg rätt, i storleksordningen ett trettiotal butiker.
            </seg>
            <seg n="11c71bd8">
              Som jag förstod det när beslutet togs att vi skulle ha fler än
              ett apoteksbolag var ett av skälen att man skulle kunna få mångfald
              och bättre service. Det fanns också många andra skäl. Men redan
              nu börjar man se en tendens till att större köper upp mindre.
              Vad tycker ministern om det? Hur kan man säkerställa att det finns
              mångfald i framtiden så att inte en sådan här eventuell tendens
              riskerar att fortsätta?
            </seg>
            <seg n="6715538b">
              Det andra läste jag häromdagen i en av våra tidningar som sysslar
              med i första hand livsmedel. Man skrev att de receptfria läkemedlen
              har visat på ökade inköp. Jag utgår från att det handlade om deras
              egna butiker, vilket skulle innebära att de hade ganska bra kontroll
              på situationen så att de såg att det ligger till på det sättet.
            </seg>
            <seg n="f8e89f88">
              Ökade inköp brukar oftast innebära också en ökad konsumtion.
              Det är sällan så att man köper receptfria läkemedel bara för att
              ha dem hemma. Åtminstone borde det inte vara så. Det borde i stället
              vara så att eftersom man har större tillgång till det behöver
              man inte ha det hemma utan köper det när man har behov av det.
              Men risken är att ökade inköp är lika med ökad konsumtion.
            </seg>
            <seg n="6f430a3c">
              Vi vet alla att många av dessa läkemedel inte är utan risk även
              om de är receptfria, utan en överkonsumtion av receptfria läkemedel
              skulle kunna innebära att man helt enkelt får en försämrad situation
              i stället för en förbättrad situation, exempelvis genom ett beroende.
            </seg>
            <seg n="12ac93b9">
              Därför undrar jag: Hur resonerar ministern där? Vad kan vi göra
              för att det inte ska bli så att man överkonsumerar receptfria
              läkemedel?
            </seg>
          </u>
          <note type="speaker" n="8851f335">
            Anf. 12 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fc06596f0e4dc8b2-1" n="aa56f007">
            <seg n="96689900">
              Herr talman! Tack för alla inlägg i en intressant diskussion,
              som jag hoppas att vi kan fortsätta i andra sammanhang också.
              Det här är en intressant fråga på många olika sätt.
            </seg>
            <seg n="63820a15">
              Jag börjar med Alf Erikssons resonemang, som handlar om regeringens
              motiv från början.
            </seg>
            <seg n="fd898300">
              Det har hela tiden varit tydligt att regeringens främsta motiv
              är att öka tillgängligheten. Tillgängligheten är det som har varit
              bristen i Sverige. Det har varit svårt för människor att få tag
              i receptfria läkemedel. Många människor har haft långt till apoteket.
              Öppettiderna har inte varit sådana att det har varit möjligt för
              alla att få tag i läkemedel när de vill och behöver.
            </seg>
            <seg n="23177bfe">
              Ett annat motiv har varit att ha koll på kostnadsutvecklingen.
              Det är jätteviktigt att vi har det. Vi vet att vi lägger många
              tiotals miljarder kronor på läkemedel inom slutenvården och inom
              öppenvården, och det gäller naturligtvis att vi har särskild koll
              på den del som är subventionerad men också på det som handlar
              om priserna gentemot konsumenterna, där man står för hela kostnaden
              själv.
            </seg>
            <seg n="6424d5cb">
              Tillgängligheten har varit nummer ett, och sedan har det varit
              ökad servicenivå och att hålla koll på priserna.
            </seg>
            <seg n="59949f8a">
              Vi har gjort det här på ett sådant sätt att vi räknar med att
              utan fördyringar, vare sig för enskilda konsumenter eller för
              det offentliga, kunna åstadkomma denna ökning av tillgängligheten.
              Det ska bli lättare att få tag i Nezeril för att lindra nästäppan
              och det huvudvärksmedel eller allergimedel som man behöver. Det
              har varit det viktiga.
            </seg>
            <seg n="09a5bf1c">
              Vi tror att vi kan åstadkomma detta utan att kostnaderna stiger,
              bland annat genom att vara effektivare när det gäller inköp av
              läkemedel. Bara på generikaområdet har vi redan kunnat pressa
              priserna med åtskilliga hundra miljoner kronor, som finansierar
              väl den kostnad som vi har fått till följd av ökad handelsmarginal.
              I så fall fungerar det precis som det ska.
            </seg>
            <seg n="fcb73bc8">
              Ett problem som har tagits upp i båda interpellationerna handlar
              om det naturliga som infinner sig när det är flera olika aktörer.
              Ingen förordar, tror jag, att det ena företaget ska ha insyn i
              och tillgång till det andra företagets lagersituation. Däremot
              tycker jag att det borde vara så, som jag skriver i svaret, att
              man kan uppnå en samarbetssituation på en marknad där konkurrenter
              informerar om var man närmast får tag i det läkemedel som för
              tillfället är slut i den egna hyllan.
            </seg>
            <seg n="64a67604">
              Vi vet då, vilket jag har understrukit i svaret, att apoteken
              är skyldiga att tillhandahålla samtliga förordnade läkemedel.
              Om man inte har det på hyllan ska man tillhandahålla det så snart
              som möjligt, i normalfallet inom 24 timmar, precis så som det
              var när vi hade monopol.
            </seg>
            <seg n="6933d71c">
              Nu vill jag kalla samman företrädare för branschen för att föra
              ett resonemang och se om vi inte kan hitta en lösning där man
              ska kunna ge varandra den här hjälpen eller, snarare, ge kunden
              den här hjälpen och där var och en bidrar för att underlätta.
              Själva poängen med det här är förstås att i varje skede underlätta
              för den enskilde konsumenten.
            </seg>
            <seg n="a5906f19">
              Jag är ledsen att jag på den här tiden inte klarade av alla frågor,
              men jag kommer att återkomma till det som jag har lämnat och det
              som jag sannolikt kommer att få höra inom kort, herr talman.
            </seg>
          </u>
          <note type="speaker" n="b0c8ea67">
            Anf. 13 ALF ERIKSSON (s):
          </note>
          <u who="alf_eriksson_8c9942" xml:id="i-ab091e3f3515eb3f-1" n="2a72f2a9">
            <seg n="618f1769">
              Herr talman! Tack för det inlägget, socialministern! Jag kan
              konstatera att det är positivt att ministern tar initiativ till
              att sammankalla aktörerna för att öka kunskapen om var olika mediciner
              finns. Då har vi kommit en bit på vägen.
            </seg>
            <seg n="3c7e9100">
              Det här är sannerligen en livskvalitetsfråga för många människor.
              Och det som jag nu talar om är inte de receptfria läkemedlen,
              Nezeril och dylikt, utan det är läkemedel som man får på recept.
            </seg>
            <seg n="a0c409cd">
              Det uppstår ofta ett annat problem som har med tillgängligheten
              att göra. Det handlar om utbytesmedicinen, som ibland döps till
              månadens vara. Det händer att en läkare skriver ut ett preparat
              eller en medicin och att det då finns beslut om vilken utbytesmedicin
              det ska vara till den. Låt oss säga att den är slut och inte heller
              den ursprungliga medicinen, som läkaren har skrivit ut, finns
              hemma men att det finns annan medicin, utbytesmedicin, med samma
              verksamma substans. Då åker kunden på att betala fullt pris, eftersom
              det här inte finns hemma.
            </seg>
            <seg n="cc7c2845">
              Det här har väckt stor irritation ute på apoteken, där personalen
              ofta ställs inför svåra konflikter. Ibland kritiserar man ju tyvärr
              inte verket utan pianisten.
            </seg>
            <seg n="139c5200">
              Det finns en annan situation som kan uppstå. Man har från TLV
              plockat bort en hel del läkemedel, och läkarna känner inte till
              att de inte längre finns kvar. Då händer det att patienter kommer
              med ett recept till apoteket och att medicinen inte längre omfattas
              av subventionssystemet. Då åker de också på att betala fullt pris.
            </seg>
            <seg n="b03eade4">
              Jag har två frågor. Varför plockar man bort så många läkemedel?
              Och vad gör ministern för att förbättra situationen, så att läkarna
              har koll på vilka mediciner som omfattas av läkemedelsförmånen
              och vilka som inte gör det?
            </seg>
            <seg n="9e4dea35">
              Till slut kan jag konstatera att det är klart att en sådan här
              omläggning, en privatisering, går ut på att tjäna så mycket pengar
              som möjligt. Då ligger det i bolagets intresse att hålla nere
              lagret så långt det är möjligt. Och läkemedel är färskvara. Då
              är det klart att risken är uppenbar att sådan medicin som är dyr
              och inte används så ofta inte finns på hyllan, så att säga. Det
              är ytterligare en komplikation i den här privatiseringen.
            </seg>
          </u>
          <note type="speaker" n="a4aa03da">
            Anf. 14 LENNART AXELSSON (s):
          </note>
          <u who="lennart_axelsson_82f7c1" xml:id="i-23a208e74ecb0567-1" n="fe49828f">
            <seg n="2cbcb979">
              Herr talman! Jag förstod nästan att det här skulle komma igen:
              socialministerns försök med lite dimridåer runt de icke receptbelagda
              medicinerna, som vi ju i stort sett är överens om. Det handlar
              väl om regleringarna och om att inte få, precis som Örnfjäder
              var inne på, en ökad förbrukning när det egentligen inte behövs.
              Vi måste se till att sådana saker fungerar och att man har uppsikt
              över det som säljs i affärerna.
            </seg>
            <seg n="ec7e6a40">
              Jag vet inte om det kan vara brist på argumentation när det gäller
              de receptbelagda medicinerna som gör att socialministern ständigt
              återkommer till just den här delen.
            </seg>
            <seg n="7ffeb21d">
              Det är väl ingen tvekan om att det som det skrivs om i interpellationerna
              är ett bekymmer, att man som enskild sjuk människa inte har möjlighet
              att få tag på medicinerna på samma sätt som man hade tidigare.
              Det är en klar nackdel till följd av den avreglering som har gjorts.
            </seg>
            <seg n="8c7add62">
              Jag var på Kävesta folkhögskola i går och träffade ett antal
              elever som jag har träffat vid några tillfällen. Där var det en
              ung tjej som hade försökt hitta öppettider för apoteken på Internet.
              Det hade inte varit helt enkelt. Nu är hon ung och kan hantera
              Internet på ett bra sätt, som kanske inte vi äldre och de som
              är ännu äldre än vi klarar av. Så jag tänkte att jag skulle försöka
              gå in och leta efter apoteket i Nora, som är min hemkommun. Jag
              lyckades inte.
            </seg>
            <seg n="4b1a5f23">
              På eniro.se stod det att det fanns 27 apotek i Örebro län. Det
              fanns inget i Nora. Men bevisligen finns det ett där, för jag
              var där för någon vecka sedan.
            </seg>
            <seg n="7a170098">
              Det är möjligt att man efter hand kommer att kunna åtgärda det
              här så att det blir lättare att hitta varje apotek. Men det är
              klart att det är ett jättebekymmer om man inte ens kan få reda
              på var apoteken ligger och när de har öppet.
            </seg>
            <seg n="180a6874">
              I interpellationssvaret sade socialministern: Det ligger i allas
              intresse att på ett enkelt och billigt sätt kunna få tag i de
              läkemedel som efterfrågas. Enligt mitt sätt att se det är det
              just det som vi har diskuterat under hela den här apoteksprocessen.
              Vi menar att apotekssystemet som det såg ut förut just innebar
              ett enkelt och billigt sätt att se till att vi fick de läkemedel
              som läkarna tyckte att vi behövde ha.
            </seg>
            <seg n="b1cd6810">
              I och med att man har gjort förändringarna i det här systemet
              har man fått det besvärligare. Det har blivit otillgängligare
              på en hel del sätt, som vi har märkt här i dag. Det kommer dessutom,
              påstår jag, i en förlängning att bli dyrt för skattebetalarna,
              även om socialministern hävdar att det har blivit effektivare
              i vissa delar och att man har fått minskade kostnader. Det ska
              vara fler apotek, fler anställda, längre öppettider och bättre
              service, och sedan ska det inte kosta någonting. Jag tycker inte
              att man behöver vara särskilt insiktsfull för att begripa att
              det kostar. Det handlar om människor som jobbar och som har möjlighet
              att få lön för det jobb som de lägger ned, även om vi har sett
              andra delar när det gäller McDonalds och annat.
            </seg>
          </u>
          <note type="speaker" n="57138cdb">
            Anf. 15 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-3226f166cd6ec7b4-1" n="8455ff35">
            <seg n="0f211758">
              Herr talman! Jag har full respekt för att socialministern inte
              hinner svara på allting, framför allt inte när man, som jag, anmäler
              sig i sista minuten. Jag har full respekt för att han inte är
              lika väl förberedd för det som inför dem som har ställt interpellationerna.
            </seg>
            <seg n="c5f84323">
              Jag vill bara upprepa frågorna, så att de inte försvinner helt
              och hållet. Jag undrade alltså vad ministern hade för åsikt om
              att större apoteksbolag köper upp mindre och att det därmed blir
              en koncentration. Det andra gällde ökade inköp av receptfria läkemedel,
              vilket riskerar att innebära ökad konsumtion, vilket inte är riskfritt.
            </seg>
            <seg n="61188e21">
              Jag vill kommentera en annan sak också. Ministern talar om ökad
              tillgänglighet och ökat öppethållande. Det argumentet har jag
              hört flera gånger. Jag har väldigt liten förståelse för det med
              tanke på att det tidigare apoteksbolaget var helstatligt. Om det
              var ett av huvudskälen till privatiseringen tycker jag inte att
              det håller i slutändan. Man hade kunnat lösa just den frågan genom
              att ägaren, i det här fallet staten och i förlängningen riksdag
              och regering, hade sagt till sitt bolag och företrädarna för det
              att man ville ha ökad tillgänglighet och därmed ökat öppethållande.
            </seg>
            <seg n="92822d40">
              Det var ju vi som är företrädare för den svenska staten som ägde
              bolaget till 100 procent. Vi hade kunnat ge spelreglerna.
            </seg>
            <seg n="77baf9a1">
              Det argumentet tycker jag inte håller så bra. Det kanske finns
              andra som håller bättre, men nu tar jag enbart upp detta.
            </seg>
          </u>
          <note type="speaker" n="ee6c9107">
            Anf. 16 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-51f34cac49e3d136-0" n="59d7ab5f">
            <seg n="ecd0a23e">
              Herr talman! Tillgänglighet är en av de absolut viktigaste frågorna
              när det gäller apotek. Det har vi talat om här i kammaren ett
              flertal gånger. Nu lever vi mitt i det. Jag tänker främst på tillgänglighet
              i ett glesbygdsperspektiv.
            </seg>
            <seg n="8437b9db">
              Krister Örnfjäder nämnde att ökat öppethållande var en av orsakerna
              till att man skulle privatisera Apoteket.
            </seg>
            <seg n="19c1b02c">
              Jag bor i glesbygd i Småland. När jag senast skulle besöka apoteket
              kunde jag konstatera att det bara hade öppet halva dagen. Tidigare
              har apoteket haft öppet hela dagen. Det kändes inte som någon
              ökad tillgänglighet, snarare tvärtom.
            </seg>
            <seg n="3299691b">
              Det fick mig att reflektera över ett annat stort paradnummer,
              nämligen att de receptfria läkemedlen skulle kunna säljas på Konsum
              och Ica och på bensinstationer. Vi är väl överens om att det är
              bra och ger ökad service.
            </seg>
            <seg n="143ed592">
              Det kan möjligen vara en av orsakerna till att apoteket har kortare
              öppethållande nu. Vad vet jag? Det är en egen reflektion.
            </seg>
            <seg n="eaefb657">
              Frågan är om det blev som det var tänkt. Vad är nästa steg? I
              glesbygd kanske det inte är lönsamt att ha öppet mer än några
              timmar om dagen. Hur får man då lönsamhet i sitt företag?
            </seg>
            <seg n="6294e652">
              Jag kan känna ganska stor oro när det gäller detta och funderar
              över vilka konsekvensanalyser man egentligen har gjort.
            </seg>
            <seg n="6c34f4d6">
              Häromdagen träffade jag en kvinna som också bor i glesbygd i
              Småland. Hon berättade att det blev lite bekymmersamt när hennes
              cancersjuke far behövde läkemedel vid några tillfällen i livets
              slutskede när det var skarpt läge.
            </seg>
            <seg n="a3cbc25e">
              Hon sade: Tidigare ringde jag till apoteket. Om jag ringde till
              ett apotek kunde de svara på om läkemedlet fanns på ett annat
              apotek i närområdet.
            </seg>
            <seg n="b992ee60">
              Kvinnan bor i ett område där det finns fyra apotek inom två till
              fem mil. Hon sade att hon vid flera tillfällen varit tvungen att
              ringa fyra samtal eftersom det ena apoteket inte kunde ge besked
              om huruvida det andra hade läkemedlet.
            </seg>
            <seg n="d3620e47">
              Min fråga till ministern är: Är inte det ett ganska allvarligt
              problem?
            </seg>
            <seg n="9768024f">
              Det är en sak om man bor i en stad där det kan finnas flera apotek
              någorlunda nära.
            </seg>
            <seg n="7256b878">
              På vissa platser i landet kan man behöva köra tre, fyra, fem
              mil och på andra platser kanske ännu längre för att få besked
              och få sin medicin i ett akut läge. Då kan man ju inte invänta
              24-timmarsregeln. Det är fullständigt omöjligt.
            </seg>
            <seg n="e3509188">
              Det är skillnad om man i ett akut läge behöver läkemedel som
              hör till sjukdomsbilden. Då har man inte tid att vänta.
            </seg>
            <seg n="b28bc31e">
              Ministern säger i svaret att det ska göras en utvärdering efter
              tre år.
            </seg>
            <seg n="827fbe7d">
              Efter vad vi har kunnat se under den här korta tiden känns det
              som om man, utifrån glesbygdsperspektivet, betydligt snabbare
              behöver göra en analys och vidta åtgärder.
            </seg>
            <seg n="1bba8d53">
              Jag undrar om ministern är beredd att göra det.
            </seg>
          </u>
          <note type="speaker" n="244ab44c">
            Anf. 17 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fc06596f0e4dc8b2-2" n="aa56f007">
            <seg n="b85b59c4">
              Herr talman! Nu kommer jag att prata fort och försöka klara av
              de frågor jag har fått.
            </seg>
            <seg n="9d2eb43e">
              Krister Örnfjäder säger: Ett företag köper ett annat. Vad tycker
              ministern om det?
            </seg>
            <seg n="e389ab1d">
              Jag tror inte att det är så konstigt att det sker ett slags konsolidering
              på den här marknaden. Vi kan möjligen komma att få se fler.
            </seg>
            <seg n="e244f38b">
              Det intressanta är att vi faktiskt har fått se fler nya aktörer
              än vi vågade föreställa oss. Vi fick en bra fördelning när det
              gäller själva köpet av ett stort antal av det tidigare Apotekets
              olika butiker. Det har dessutom kommit aktörer som är så kallade
              greenfieldaktörer, som alltså har startat från början. Det gör
              att vi har långt fler aktörer än jag tidigare vågade hoppas. Hur
              det blir i framtiden är svårt att veta.
            </seg>
            <seg n="7777343f">
              Dessa omfattas naturligtvis av samma regler som andra när det
              gäller dominerande ställning och konkurrenslagstiftning som ska
              se över detta och säkerställa en god konkurrens så att vi får
              det sunda tävlingsmomentet.
            </seg>
            <seg n="49136438">
              Den andra frågan handlade om OTC, det vill säga det receptfria,
              om ökad försäljning och om det finns en risk för ökad konsumtion
              som gör att fler blir beroende av läkemedel. Det gäller naturligtvis
              att hela tiden hålla koll på detta.
            </seg>
            <seg n="81f59625">
              Man har ju tämligen enkelt kunnat köpa receptfria läkemedel tidigare
              också. Det har naturligtvis varit en och annan som har råkat illa
              ut till följd av läkemedelsmissbruk. Det måste följas väldigt
              noga nu också.
            </seg>
            <seg n="65ec1aac">
              I och med de nya aktörerna finns det en 18-årsgräns. Läkemedel
              ska förvaras under direkt uppsikt av personal eller i särskilt
              skåp så att man inte enkelt kan ta stora mängder. Det ska hållas
              koll på detta.
            </seg>
            <seg n="436d59aa">
              Detta är naturligtvis en av de saker vi tittar noga på. Man ska
              också minnas att det är Läkemedelsverket som har pekat ut de läkemedel
              som är lämpliga för försäljning i vanlig handel där det inte fordras
              fullskaleapotek med all den kompetens som finns där.
            </seg>
            <seg n="dca8d6ac">
              Den tredje frågan handlade om varför man inte ger företaget Apoteket
              i uppdrag att öppna fler. Det hade man kunnat göra, men det hade
              kostat ganska mycket pengar. Vi skulle ha behövt skicka ganska
              mycket statliga budgetpengar till Apoteket AB för att de skulle
              kunna utföra det uppdraget. Apotekets egen bedömning var att man
              hade kommit till vägs ände när det gällde den saken.
            </seg>
            <seg n="360b29e7">
              Vi ville öppna för fler. Vi tror också att det höjer servicenivån.
            </seg>
            <seg n="7b9256d3">
              Carina Adolfsson Elgestam talar om ett apotek som är stängt halva
              dagen. Det är faktiskt första gången jag hör talas om ett sådant
              fall.
            </seg>
            <seg n="58b6731c">
              Häromdagen träffade jag däremot en person som var väldigt glad
              över att det apotek som fanns där den personen bor hade skippat
              lunchstängningen och nu hade större tillgänglighet, vilket underlättade
              för personer på den lilla orten att få tag i läkemedel. Man kunde
              på sin lunchpaus hämta viktiga läkemedel.
            </seg>
            <seg n="463fb5ce">
              Carina Adolfsson Elgestam tar också upp den fråga som kanske
              är den egentliga huvudfrågan i den här debatten, nämligen hur
              vi ska åstadkomma en ordning med ett bättre informationsflöde
              från det ena apoteket till det andra. Det handlar alltså om att
              kunden ska kunna få reda på om ett läkemedel som inte finns på
              ett apotek finns på grannapoteket.
            </seg>
            <seg n="37b5a1fc">
              Det problemet har alltid funnits i någon utsträckning. Många
              av oss bor på orter som är så små att det bara finns ett enda
              apotek. I vissa fall finns varan inte inne. Då ska man senast
              inom 24 timmar ha tillgång till läkemedlet. Vi har nu en ny situation
              med flera aktörer.
            </seg>
            <seg n="1a23cb64">
              Jag vill samla aktörerna och se om vi kan få en överenskommelse
              som innebär att man kan ge kunden den service som det innebär
              att berätta var närmaste ställe är där motsvarande vara finns.
            </seg>
          </u>
          <note type="speaker" n="704e29cc">
            Anf. 18 ALF ERIKSSON (s):
          </note>
          <u who="alf_eriksson_8c9942" xml:id="i-ab091e3f3515eb3f-2" n="2a72f2a9">
            <seg n="42901ec4">
              Herr talman! Jag inledde med diskussionen om att detta är en
              ideologisk fråga. Det tycker jag fortfarande att det är. Om det
              hade varit som Krister Örnfjäder var inne på lite grann, att man
              ville öka tillgängligheten, varför hade man då inte kunnat använda
              Apoteket och ställt krav på det utan att det skulle behöva kosta
              speciellt mycket mer? Det borde i alla fall inte kosta speciellt
              mycket mer än detta.
            </seg>
            <seg n="233b4d96">
              Vi kan konstatera att en rad problem har uppstått i fråga om
              tillgängligheten på grund av denna privatisering. Det är svårare
              när det gäller till exempel utbytesmediciner när det finns fler
              aktörer på marknaden och när apoteken inte känner till varandras
              lager. Det är problem för landsbygden, där det för många aktörer
              inte är speciellt intressant att etablera sig.
            </seg>
            <seg n="288cb3eb">
              Jag tycker att det vore bättre om vi hade ställt krav på Apoteket
              att utöka servicen i stället för att vi komplicerar vardagen för
              människor som ofta redan har bekymmer, annars hade de inte behövt
              besöka ett apotek.
            </seg>
          </u>
          <note type="speaker" n="cb6d5bab">
            Anf. 19 LENNART AXELSSON (s):
          </note>
          <u who="lennart_axelsson_82f7c1" xml:id="i-23a208e74ecb0567-2" n="fe49828f">
            <seg n="5836f5b6">
              Herr talman! Jag vill påstå att det finns en stor ideologisk
              skillnad, precis som Alf Eriksson säger, mellan oss på den rödgröna
              sidan och er på den borgerliga sidan. Det finns en övertro på
              att marknaden ska kunna lösa i stort sett allt.
            </seg>
            <seg n="96b402e3">
              Under denna interpellationsdebatt har vi sett att det skapar
              en hel del problem om man har en tro på att om man bara avreglerar
              saker och ting löser sig allt på ett så bra sätt som möjligt för
              oss som bor här i landet.
            </seg>
            <seg n="ac6c25b7">
              Det finns andra områden där vi också ser att det uppstår problem.
              För skolan, äldreomsorgen och vården innebär den fria etableringsrätten
              att man kan slå ut vårdcentraler eller skolor i områden där de
              behövs på grund av överetablering. Det är klart att det är en
              uppenbar risk även när det gäller apoteken.
            </seg>
            <seg n="5801af2e">
              Socialministern tycker att det är positivt att det etableras
              nya apotek, och det kan det säkert vara i vissa delar. Men om
              det innebär att andra apotek samtidigt slås ut på ställen nära
              människor där de är vana vid att de har funnits det gäller framför
              allt många äldre människor är det naturligtvis en nackdel. På
              samma sätt är det när stora centrum öppnar runt om i Sverige och
              det nästan behövs bil för att ta sig dit. Det finns en uppenbar
              risk att det blir likadant i detta sammanhang. Vi ser att Ica
              öppnar bland annat sina Maxibutiker.
            </seg>
            <seg n="25dbda47">
              När det gäller att det skulle ha blivit dyrare om vi hade valt
              att använda Apoteket som vi ägde tillsammans och ge det ett uppdrag
              att utöka sina öppettider måste socialministern ändå förstå att
              de pengar som ni har hittat nu via effektiviseringar hade man
              väl kunnat använda på samma sätt för att göra Apoteket AB mer
              tillgängligt om man nu upplevde det som ett bekymmer.
            </seg>
          </u>
          <note type="speaker" n="dfd33483">
            Anf. 20 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-51f34cac49e3d136-1" n="59d7ab5f">
            <seg n="4ecec1c2">
              Herr talman! Jag blev inte riktigt nöjd med svaren som ministern
              gav här om tillgängligheten framför allt i glesbygden. Det var
              just det som jag berörde i mitt inlägg.
            </seg>
            <seg n="5f2e3ba4">
              Jag känner att detta inte är lösningen. Jag förstår att personen
              i fråga är glad över att man har tagit bort lunchstängningen eftersom
              det också är en tillgänglighetsfråga.
            </seg>
            <seg n="1a4454eb">
              Men i mångt och mycket när man privatiserar och driver företag
              handlar det om lönsamhet. I detta fall gäller det att vara lönsam
              som kund för det apotek som man har i sitt närområde så att det
              går runt och kan behålla sina öppettider, annars ökar risken för
              att det blir ännu kortare öppettider. På sikt kanske det inte
              går runt, vilket betyder att servicen i fråga om apotek försvinner.
            </seg>
            <seg n="78ebd133">
              Ytterligare en sak oroar mig. När vi tar upp den problematik
              som finns när det gäller att lagerhållningen inte är samordnad
              mellan de olika apoteken säger ministern att man ska se om det
              går att få en sådan ordning. Om vi redan nu, efter så kort tid,
              känner till att detta problem finns vore det väl bättre om ministern
              här och nu i kammaren lovade att han skyndsamt ska se till att
              det blir en samordning när det gäller lagerhållning mellan apoteken
              så att människor inte råkar ut för det som till exempel den kvinna
              som jag träffade för ett par veckor sedan gjorde. Hon sade till
              mig att man vid några tillfällen var tvungen att ringa till fyra
              olika apotek för att få tag i den medicin som man behövde ha tag
              i akut. Dessa människor orkar nästan inte med det. Som det var
              tidigare räckte det att ringa till ett apotek som kunde ge besked
              om var medicinen fanns i lager. Det är skillnaden mellan då och
              nu.
            </seg>
          </u>
          <note type="speaker" n="d4a09993">
            Anf. 21 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-fc06596f0e4dc8b2-3" n="aa56f007">
            <seg n="df46c414">
              Herr talman! Jag tackar för alla inlägg och denna intressanta
              diskussion.
            </seg>
            <seg n="ce96acac">
              Jag kan hålla med om att detta är en ideologisk fråga i någon
              mening. Men för min del är det också en praktisk fråga. Hur åstadkommer
              vi bästa möjliga tillgänglighet under säkra förhållanden? Jag
              tror att vi normalt sett gör det genom att ha fler aktörer. Fler
              aktörer är bättre än en. Det är för övrigt det som vi använder
              på nästan varje område, och jag tror att det är möjligt också
              på detta område. Vi får nya apotek.
            </seg>
            <seg n="2769f794">
              Nu har det getts tillstånd för ett sjuttiotal nya apotek. Vi
              går alltså från ungefär 900 apotek, och nu tillkommer det ett
              sjuttiotal nya. På några få månader har vi fått en ökning med
              78 procent. Det är bra. Det ökar tillgängligheten för många människor.
              När det gäller receptfria varor har vi fått 6 200 nya försäljningsställen
              på kort tid. Detta är otroligt betydelsefullt för människor.
            </seg>
            <seg n="f0909f59">
              På vänstersidan är man än så länge lite oenig eftersom man inte
              har gett några gemensamma besked. Jag läste att Vänsterpartiet
              nu vill socialisera alla apotek igen. Det är lite oklart om det
              ska ske genom något slags beslagtagande eller om det ska ske genom
              köp. Men jag kommer naturligtvis så småningom att få besked från
              vänstersidan om vad man gör.
            </seg>
            <seg n="63ad6f85">
              Jag tror att mycket av det som vi nu diskuterar är problem som
              har funnits tidigare också. De har accentuerats genom att vi har
              flera olika aktörer. Jag har pekat på en möjlighet att nå en lösning
              genom att diskutera med aktörerna för att nå en frivillig överenskommelse
              som underlättar för den enskilda konsumenten. Det är det som är
              det betydelsefulla.
            </seg>
            <seg n="0c3f8e86">
              När det gäller frågan om generika eller månadens vara finns det
              ett arbete som går ut på att förlänga perioderna, vilket underlättar
              leveranserna. Sedan får man ha en produkt i första hand, en i
              andra hand och en i tredje hand som gör att man får ett bredare
              sortiment och därmed i större utsträckning kommer att se till
              att konsumenten får tag i det som han eller hon efterfrågar och
              behöver.
            </seg>
          </u>
          <note n="d2986e24">
            Överläggningen var härmed avslutad.
          </note>
          <note n="94a906a7">
            4 § Svar på interpellation 2009/10:354 om asylsökandes boende
          </note>
          <note type="speaker" n="c717e119">
            Anf. 22 Statsrådet TOBIAS BILLSTRÖM (m):
          </note>
          <u who="tobias_billstrom_07825a" xml:id="i-c8a3ee6ce54c6bb8-0" n="f37448d7">
            <seg n="b1524b0d">
              Herr talman! Luciano Astudillo har frågat mig på vad jag grundar
              ställningstagandet att inte genomföra de förslag till åtgärder
              som lämnades av den utredning som jag själv tillsatte för att
              se över mottagandet av asylsökande, SOU 2009:19.
            </seg>
            <seg n="2bbe5361">
              Vidare har Luciano Astudillo frågat vilka åtgärder jag är beredd
              att vidta för att fler kommuner ska ta sitt ansvar för det ökande
              antalet asylsökande i arbetsför ålder och vilka insatser i övrigt
              jag avser att verka för att staten vidtar för att dels minska
              den ökade bostadssegregationen till följd av hur asylmottagandet
              fungerar, dels bidra till ett väl fungerande mottagningssystem.
            </seg>
            <seg n="c2258010">
              Låt mig först konstatera att i enlighet med regeringens prioritering
              av asylprövning i Migrationsverkets regleringsbrev har Migrationsverkets
              handläggningstider i asylärenden minskat kraftigt sedan betänkandet
              Aktiv väntan asylsökande i Sverige presenterades i februari 2009.
              Förändringen har åstadkommits tack vare ett ändrat arbetssätt
              och en adekvat resursdelning inom asylprövningen hos Migrationsverket.
              I april i år var den genomsnittliga handläggningstiden 122 dagar,
              vilket kan jämföras med 230 dagar vid tiden för när betänkandet
              Aktiv väntan asylsökande i Sverige lades fram eller de sjutio
              månader som varit regel snarare än undantag under de senaste tiotolv
              åren. Det nya arbetssättet och den positiva utvecklingen avseende
              markant kortare handläggningstider har givetvis betydelse för
              arbetsformerna i asylmottagandet och för hur mottagandet organiseras.
              Som ett led i detta pågående arbete har Migrationsverket bland
              annat startat två ankomstboenden, i Borås och i Boden, för att
              möjliggöra att en sökande som inte väljer eget boende i den inledande
              utredningsfasen ska finnas geografiskt nära asylprövningen och
              på så vis kunna vara tillgänglig med kort varsel. När asylutredningen
              väl har genomförts flyttar den sökande vidare till en vanlig mottagningsenhet.
            </seg>
            <seg n="22548615">
              Med de kortare handläggningstiderna är det ännu viktigare än
              tidigare att kvalitativa insatser görs tidigt i asylprocessen.
              I betänkandet Aktiv väntan asylsökande i Sverige lades ett antal
              förslag fram som rör mottagandet av asylsökande. Betänkandet bereds
              inom Regeringskansliet, och delar genomförs under året. I enlighet
              med vad som framfördes i betänkandet Aktiv väntan asylsökande
              i Sverige är det viktigt att den asylsökandes utbildnings- och
              yrkesbakgrund kartläggs och dokumenteras. I regleringsbrevet för
              2010 har Migrationsverket fått i uppdrag att tillsammans med Arbetsförmedlingen
              utveckla kartläggningsmetodiken och ta fram metodstöd för att
              förbättra kartläggningen av asylsökandes utbildnings- och yrkesbakgrund.
              Kartläggningsmetodiken ska kunna användas under tiden asylärendet
              prövas och kunna byggas ut vid de etableringssamtal som Arbetsförmedlingen
              kommer att genomföra med den som beviljas uppehållstillstånd.
              Informationen kommer att vara av stor betydelse för Arbetsförmedlingen
              i de fall myndigheten medverkar i bosättningsarbetet och strävandena
              att bistå den nyanlände med bosättning i en kommun där det finns
              förutsättningar för sysselsättning för den nyanlände.
            </seg>
            <seg n="f5e08704">
              Regeringen anser dessutom att det är viktigt att den asylsökande
              genomgår en tidig introduktion. Detta är något som regeringen
              lyft fram i Migrationsverkets regleringsbrev. Introduktionen ska
              innehålla information om möjligheterna till arbete, tillgängliga
              praktikplatser och boende men också samhällsinformation. Detta
              är viktigt för att den sökande ska kunna göra medvetna val och
              vara välinformerad avseende exempelvis boende och möjligheterna
              till sysselsättning både under och efter asyltiden.
            </seg>
            <seg n="7f4e1457">
              Jag anser att det är bra att de flesta av Migrationsverkets enheter
              i dag bjuder in olika lokala aktörer, såsom Arbetsförmedlingen
              och intresseorganisationer, för att medverka i introduktionen
              för asylsökande och att introduktionen ges på ett tidigt stadium.
              Jag tror att en ansats som bygger på att individen ska kunna fatta
              egna medvetna beslut och vara välinformerad rörande sin livssituation,
              snarare än införandet av exempelvis olika former av tvångsreglering,
              motverkar de problem som interpellanten lyfter fram i sin interpellation.
              Jag följer utvecklingen på mottagandeområdet noggrant och har
              bland annat uppmärksammat att en större andel av de asylsökande
              i dag väljer att bo i Migrationsverkets anläggningsboenden än
              som varit fallet de senaste åren. Detta bidrar till en ökad spridning
              inom landet vad gäller asylsökandes boende.
            </seg>
            <seg n="1886a122">
              Mot den angivna bakgrunden har jag inte för avsikt att vidta
              några åtgärder med anledning av Luciano Astudillos frågor.
            </seg>
          </u>
          <note type="speaker" n="299e4b45">
            Anf. 23 LUCIANO ASTUDILLO (s):
          </note>
          <u who="luciano_astudillo_040f39" xml:id="i-fb17831a50e4f25b-0" n="cd0db7c6">
            <seg n="508c3eea">
              Herr talman! Inledningsvis vill jag tacka migrationsministern
              för svaret, men samtidigt tvingas jag konstatera att det är ett
              halvhjärtat svar. Det är inte ett svar på de strukturella problem
              som där är jag och Billström helt överens under en lång tid funnits
              när det gäller mottagningssystemet i vårt land. Låt mig senare
              återkomma till det.
            </seg>
            <seg n="7c4c633f">
              Först vill jag helt kort säga några ord om annat som migrationsministern
              säger i sitt interpellationssvar. När det gäller de kortare handläggningstiderna
              och det förfarandet råder en samsyn. Vi vet att Migrationsverket
              självt på generaldirektörens initiativ och i samarbete med McKinsey
              har jobbat fram ett nytt system för handläggningstiderna, det
              om kortare väntan. Men i dag är det för tidigt att se om vi nått
              framgång med det systemet.
            </seg>
            <seg n="8567a65f">
              Dessutom är första steget, första processen, bara en del i själva
              asylförfarandet. Sedan finns möjligheten att överklaga till domstol
              och så vidare, så processen är fortfarande alldeles för lång.
            </seg>
            <seg n="99c5c532">
              Det andra att vi i dag förenas i synen att Arbetsförmedlingen
              så tidigt som möjligt ska komma in i processen för nyanlända är,
              som sagt, positivt. Men det råder en stor osäkerhet kring den
              här reformen. Framför allt är det hela begränsat till ett litet
              fåtal av de nyanlända som Sverige tar emot. Väldigt få får en
              etableringsplan, och ännu färre beviljas etableringsersättning.
            </seg>
            <seg n="fa78db14">
              Låt mig också markera en viss oro inför den signal som migrationsministern
              här skickar ut. Han säger att Arbetsförmedlingen nu också förväntas
              bli en form av bostadsförmedling för nyanlända häpnadsväckande!
            </seg>
            <seg n="64a43561">
              Jag tror att jag och Billström förenas i en grundläggande slutsats:
              Vägen in i Sverige går genom jobb, var och hur du bor samt hur
              lång asyltiden är. Första tiden är helt central när det gäller
              att korta vägen till jobb och då inte bara för vuxna utan också
              för barn och ungdomar. För möjligheten att nå framgång i svenska
              språket till exempel är det helt avgörande var du hamnar. Den
              trångboddhet vi ser och den tilltagande bostadssegregationen men
              också det faktum att vi i dag har ett ökat, inte ett minskat,
              utanförskap är problematiskt.
            </seg>
            <seg n="d1500888">
              Det förstod oppositionspolitikern och Malmöbon Tobias Billström
              förra mandatperioden. Han var en av de mest pådrivande här i riksdagen
              när det gällde behovet av strukturella förändringar i mottagningssystemet.
              När det sedan blev regeringsskifte tillsatte han till och med
              en utredning, den om aktiv väntan. Men han har inte förverkligat
              utredningens ambitioner trots att han, som sagt, var den som tillsatte
              den.
            </seg>
            <seg n="20a2acd6">
              I dag står moderaten i Malmö fortfarande för samma ambition att
              vi strukturellt måste förändra mottagningssystemet. I Regeringskansliet
              finns det en färdig utredning om boendet. Varför har ministern
              inte agerat i de frågorna? Vilka ställningstaganden har legat
              till grund för att man inte velat ta ett större grepp om bostadsfrågan?
              Och vilka åtgärder avser ministern att vidta så att fler kommuner
              är med och gemensamt tar ansvar för vår gemensamma flyktingmottagning?
              På de här frågorna har jag inte fått svar.
            </seg>
          </u>
          <note type="speaker" n="5c57bde3">
            Anf. 24 ULF NILSSON (fp):
          </note>
          <u who="ulf_nilsson_15fa88" xml:id="i-3205a61bc7bd063c-0" n="2ccba3d3">
            <seg n="8aa7f359">
              Herr talman! Hur asylsökande får en bra tillvaro under processen
              och hur de blir förberedda inför att gå vidare sedan de fått uppehållstillstånd
              är verkligen en viktig fråga. Området har varit sorgligt misskött
              i många år. Under 1990-talet och under första halvan av 2000-talet
              har det handlat om långa väntetider och om passivitet för den
              som är inne i processen. Ingenting eller väldigt lite uppmuntrar
              till att börja jobba eller till att läsa svenska.
            </seg>
            <seg n="4d45be6d">
              Ibland har det från olika socialdemokratiska företrädare kommit
              lite desperata utspel som handlat om att styra vart de asylsökande
              ska flytta. Och ibland har det från vissa ledande socialdemokrater
              till och med talats om vad som uppfattas som ett flyttförbud även
              för dem som fått uppehållstillstånd.
            </seg>
            <seg n="b5270166">
              Min och Folkpartiets inställning är naturligtvis att det ska
              löna sig att aktivt söka arbete. Det ska löna sig att söka sig
              dit där det finns jobb och att leva på jobb i stället för att
              leva på bidrag så snart detta är möjligt. Däremot är min grundinställning
              att det är helt främmande att hitta olika typer av lagregler som
              tvingar fria människor att bo på det ena eller det andra stället.
            </seg>
            <seg n="481b1815">
              Jag tycker att Luciano Astudillo i sin interpellation glömmer
              att väldigt många positiva förändringar har skett under Alliansens
              tid. Framför allt gäller det den första tiden med kraftigt nedkortade
              väntetider, vilket är oerhört viktigt. Allt fler slipper då en
              nedbrytande väntan ibland, som det var tidigare, i många år. Redan
              nu har man fått större möjligheter att under väntetiden arbeta
              eller läsa svenska. Det har naturligtvis också betydelse för dem
              som inte beviljas uppehållstillstånd. Återvändandet är lättare
              om man inte har bott här och fastnat i en deprimerande passivitet
              under lång tid.
            </seg>
            <seg n="767950f9">
              Luciano Astudillo talar om att allt fler kommuner borde ta sitt
              ansvar. I första hand är det först efter uppehållstillståndet
              som kommunen ska göra avtal om flyktingmottagande, introduktionsprogram
              och så vidare. Där är det naturligtvis alltid bäst med frivilliga
              överenskommelser utifrån olika kommuners förutsättningar. Men
              jag kan säga, herr talman, att min och Folkpartiets uppfattning
              sedan gammalt är att det i längden inte ska vara möjligt att en
              kommun helt nekar att ta emot flyktingar till introduktionsprogram
              och annat. Det borde finnas ett slags lagligt redskap att ta till
              om en kommuns politiska ledning är helt osolidarisk med riksdagens
              flyktingpolitik. Tvång ska dock naturligtvis alltid vara en sista
              utväg och inte en huvudlösning.
            </seg>
            <seg n="2786a066">
              Detsamma gäller de ensamma flyktingbarn och flyktingungdomar
              som kommunerna länge varit upprörande negativa till att ta emot
              och ställa upp för. Detta har gällt oavsett politisk ledning.
              Tittar vi ut ser vi inget mönster; det är inte rödgrönt, allians
              eller andra konstellationer. Där ser vi återigen att regeringens
              initiativ med samordning och samtal med kommunerna äntligen har
              lett till att fler kommuner ställer upp. Jag gläder mig också
              väldigt åt att regeringen har tillsatt en utredning för att titta
              på vilka möjligheter som skulle kunna finnas om situationen blir
              alldeles hopplös.
            </seg>
            <seg n="ac117a4f">
              Jag tycker alltså att Luciano Astudillo glömmer att det har hänt
              väldigt mycket positiva saker inom detta område.
            </seg>
          </u>
          <note type="speaker" n="08629c66">
            Anf. 25 Statsrådet TOBIAS BILLSTRÖM (m):
          </note>
          <u who="tobias_billstrom_07825a" xml:id="i-c8a3ee6ce54c6bb8-1" n="f37448d7">
            <seg n="e09a5f8e">
              Herr talman! Jag börjar med att vända mig till interpellanten.
            </seg>
            <seg n="032d37f8">
              Det som är viktigt att komma ihåg när vi diskuterar frågan om
              boendet är naturligtvis att det inte längre handlar om aktiv väntan,
              utan det handlar om kortare väntan. Regeringens fokus på tydligare
              och kortare handläggningstider har gjort skillnad. Med en tydlig
              prioritering och med tillräckligt mycket pengar har Migrationsverkets
              duktiga tjänstemän äntligen haft möjlighet att prestera det alla
              politiker på detta område har talat om i decennier: anständiga,
              kortare handläggningstider.
            </seg>
            <seg n="5283230a">
              Det är klart att man kan välja att bortse ifrån detta, men då
              bortser man också från det som många socialdemokratiska statsråd
              har pratat om under väldigt många år. Jag tänkte att vi skulle
              repetera det, bara för att försöka förstå varför denna fråga har
              varit så prioriterad för regeringen.
            </seg>
            <seg n="580ecf43">
              Den 22 augusti 2000, alltså för tio år sedan, sade Maj-Inger
              Klingvall så här i riksdagen: Korta handläggningstider leder till
              minskade kostnader i asyl- och flyktingmottagandet samt gynnar
              den sökande, som slipper leva i osäkerhet så länge. Därför är
              det av stor vikt att myndigheternas verksamhetsmål uppnås.
            </seg>
            <seg n="f0d9e47c">
              Året efter ökade tiderna med i snitt en månad.
            </seg>
            <seg n="8aa1802b">
              Den 2 maj 2002 sade Jan O Karlsson, dåvarande migrationsminister,
              så här: Låt mig inledningsvis understryka att kortare handläggningstider
              i utlänningsärenden, inte minst rörande anknytningsärenden, är
              en högt prioriterad fråga för regeringen. Kraftigt ökade resurser
              har därför tillförts utlänningsmyndigheterna under de senaste
              åren.
            </seg>
            <seg n="f0d9e47c">
              Året efter ökade tiderna med i snitt en månad.
            </seg>
            <seg n="79c64c4b">
              Min omedelbara företrädare Barbro Holmberg sade i en intervju
              på regeringen.se den 21 oktober 2004, efter ett år som migrationsminister,
              som svar på frågan vad som är den viktigaste frågan för framtiden:
              Det är att få ordning och reda i asylpolitiken fram till 2006,
              att öka rättssäkerheten och få en mer tydlig och effektivare process.
              Att pröva ärenden ska ta kort tid, och om beslutet blir positivt
              måste vi snabbt integrera dessa människor i vårt samhälle.
            </seg>
            <seg n="9910a757">
              Herr talman! Jag säger detta därför att det handlar om att kunna
              visa leverans så här i slutet av mandatperioden, och det kan denna
              regering. Samtidigt ska jag säga att vi måste vara ödmjuka. Detta
              är bara en pusselbit, för en annan, oerhört kostsam, del i mottagandet
              är de som har lagakraftvunna beslut men inte lämnar landet. I
              slutet av förra året fanns 11 243 personer i mottagandesystemet
              med lagakraftvunnet avvisnings- eller utvisningsbeslut. Under
              ett år genererar de en kostnad om 1,2 miljarder kronor.
            </seg>
            <seg n="11bef1c6">
              För att göra något åt denna kostnadspost måste vi få fart på
              återvändandet. Där är ni i oppositionen helt oense. De som sitter
              till vänster om dig i båten, Luciano Astudillo, vill helt och
              hållet slopa återvändandet. De drar in alla pengar i budgeten
              ifrån återvändandet. Hur ska ni finansiera detta, har ni tänkt
              er, och vilken signal sänder det? Jag tycker att det är angeläget
              att understryka detta, för bara genom att korta handläggningstiderna
              kommer vi under ett år att kunna spara 5,5 miljarder kronor under
              kommande mandatperiod. Det är bara på minskade kostnader för mottagandet
              under prövningstiden. Det är pengar som kan användas till integrationsinsatser
              och till en mängd andra saker. Det är alltså ingen liten fråga.
            </seg>
            <seg n="0f5d7fac">
              Jag menar att vi naturligtvis ska fortsätta att diskutera boendefrågan
              absolut. Det är, som Ulf Nilsson inledde sitt inlägg med att säga,
              en viktig uppgift att hantera boendet på ett bra sätt. Det tänker
              också regeringen göra. Men att helt bortse från detta, och framför
              allt att säga att det är för tidigt att se om det blir någon framgång
              när vi redan nu kan belägga att handläggningstiderna har minskat,
              är inte seriöst, Luciano Astudillo.
            </seg>
          </u>
          <note type="speaker" n="1fd76893">
            Anf. 26 LUCIANO ASTUDILLO (s):
          </note>
          <u who="luciano_astudillo_040f39" xml:id="i-fb17831a50e4f25b-1" n="cd0db7c6">
            <seg n="0d87ad87">
              Herr talman! Det är precis tvärtom. Det är seriöst. Just på detta
              område aktar jag mig noga för att ägna mig åt partipolitisk pajkastning.
              Det handlar om praktiska lösningar på framtida utmaningar.
            </seg>
            <seg n="369c30af">
              Jag sade, och vi tycker, att det råder en samsyn kring de förändringar
              Migrationsverket gjort när det gäller att korta väntetiden. Det
              är helt centralt för att klara en snabbare väg till jobb. Men
              det är för tidigt att utvärdera. Detta med kortare väntan har
              inte ens fullt ut implementerats i Tobias Billströms gamla hemstad.
              Det är fortfarande många som är kvar i det gamla systemet. Effekterna
              totalt sett och rättssäkerheten kring detta nya system är inte
              utvärderat. Sedan har vi hela domstolsförfarandet därefter, som
              också är en tid i väntan på besked. Det är egentligen inte det
              denna debatt handlar om min fråga rörde boendet men det är viktigt
              att vara seriös och saklig.
            </seg>
            <seg n="de2f8834">
              Ulf Nilsson, som också ägnar sig åt partipolitisk pajkastning,
              börjar med det gamla vanliga om hur sossarna har misskött detta.
              Nej, detta är problem som vi har dragits med ännu längre tillbaka,
              sedan början av 90-talet då vi gjorde förändringar i mottagandesystemet.
              Det är sant att det gamla system vi hade innan Balkankrisen inte
              var bra. Det är ingen som vill tillbaka till Hela Sverige-strategin,
              men någonstans, i all ödmjukhet, måste ni två också börja ta ansvar
              för de fyra år som har varit och se att boendesegregationen fortsätter
              att öka.
            </seg>
            <seg n="11432451">
              Trångboddheten är ett reellt, verkligt problem i storstadsregionerna.
              Utanförskapet ökar. Det går inte att låtsas som att dessa fyra
              år inte har passerat. Boendet, var och hur du kommer till Sverige,
              vilka möjligheter du har att etablera dig på arbetsmarknaden,
              var dina ungar hamnar i skolan och deras möjligheter att nå framgång
              i att lära sig svenska språket är helt centralt. Ni har passat
              när det gäller att hantera boendefrågan i fyra år. Det bär ni
              ett ansvar för ingen annan.
            </seg>
            <seg n="1a9830d0">
              Vi socialdemokrater har lagt fram ett förslag på hur detta skulle
              kunna förändras. Vi har gjort vår hemläxa vi behövde också göra
              den och vi har ett förslag som handlar om att se till att fler
              kommuner tar ett ansvar och att skärpa både socialtjänstlagen
              och bostadsförsörjningslagen för att förtydliga kommuners ansvar
              för att vara med och bidra till flyktingmottagandet.
            </seg>
            <seg n="c03ca4e7">
              Vi har också lagt fram förslag som pekar på att de rika kommuner
              som oftast väljer att inte ta emot asylsökande och nyanlända flyktingar
              ska vara med och hjälpa till, åtminstone ekonomiskt, fram till
              att vi får en bättre balans. Vi vill pröva ett ansvarsbonussystem
              som ger stöd åt kommuner som Södertälje, Malmö Billströms gamla
              hemstad och många andra, som burit svensk flyktingmottagning.
            </seg>
            <seg n="3217c63d">
              Vi vill också, sist men inte minst, att staten tar ett tydligare
              ansvar i början. Ankomstboendena är ett viktigt första steg. Ordnade
              boendeförhållanden är ett sätt att korta vägen till jobb, och
              det har ni valt att inte göra något åt under dessa fyra år. Det
              bär ni ett ansvar för, och det ska också utvärderas nu när vi
              går till val.
            </seg>
          </u>
          <note type="speaker" n="5102c419">
            Anf. 27 ULF NILSSON (fp):
          </note>
          <u who="ulf_nilsson_15fa88" xml:id="i-3205a61bc7bd063c-1" n="2ccba3d3">
            <seg n="b687d886">
              Herr talman! Luciano Astudillo talar om ödmjukhet. Det är naturligtvis
              viktigt att vara ödmjuk. Jag säger inte att det inte går att hitta
              ytterligare förbättringar i migrationspolitiken. Men faktum är
              att vi i varje fall från Folkpartiets sida tycker att vi har fått
              igenom mycket av det som vi har pratat om under flera år tidigare
              aktivitet när det gäller introduktion, bättre möjligheter till
              att arbeta under väntetiden och kortare väntetider. Det är mycket
              det.
            </seg>
            <seg n="382372f2">
              Herr talman! Det som inträffar före och efter asylprocessen hänger
              ihop. Luciano Astudillo glömmer helt bort att tala om den stora
              reform för mottagandet efter det att uppehållstillstånd har beviljats
              som är på väg i Sverige och som riksdagen har beslutat om. Även
              om det gäller ett annat departement, herr talman, hänger det här
              ihop, så jag vill avsluta med att kort nämna att från och med
              i höst har alltså staten huvudansvar via Arbetsförmedlingen för
              både ersättning och arbete med de nyanlända flyktingarna i kommunerna.
              De kommer att få hjälp att flytta dit där jobben finns. De kommer
              att få en individuell etableringsplan. De kommer att få en ersättning
              som gynnar aktivitet och arbete och där det lönar sig att delta
              i introduktionsprogrammet. Alla som är med i detta program kommer
              att erbjudas en samhällsorientering med grundläggande information
              om hur det svenska samhället fungerar. Man kommer att få en etableringslots
              som hjälper en att söka arbete och bostad.
            </seg>
            <seg n="7b2c951b">
              Det här är aktiva åtgärder som kommer att betyda mycket, och
              det i kombination med de kortare väntetiderna och en aktiv introduktion
              redan under asylprocessen skapar betydligt bättre förutsättningar
              för våra nyanlända än tidigare.
            </seg>
          </u>
          <note type="speaker" n="5e961b97">
            Anf. 28 Statsrådet TOBIAS BILLSTRÖM (m):
          </note>
          <u who="tobias_billstrom_07825a" xml:id="i-c8a3ee6ce54c6bb8-2" n="f37448d7">
            <seg n="575b995c">
              Herr talman! Jag tycker visst att det är angeläget att vara ödmjuk,
              men det handlar också om att se till realiteten. Vi vet att handläggningstiden
              har minskat till 4,2 månader. Visst, det är ett mål som inte har
              uppnåtts jag har gått tillbaka till statistiken sedan 1998. Dessförinnan
              har vi inte varit i närheten av det här. Snittiden har varit någonstans
              mellan sju och tio månader. Det blir lite svårt, Luciano Astudillo,
              att bortförklara detta för dig som socialdemokratisk politiker
              trots att du gör ditt bästa här i kammaren i dag, i synnerhet
              som du har en så tydlig bäring på frågan om hur mottagandet ska
              utformas.
            </seg>
            <seg n="f12b548a">
              Asylsökandes boende, framför allt det så kallade egna boendet,
              är kanske en av de frågor inom asylmottagandet som har blivit
              mest uppmärksammad. Det finns dock inga enkla lösningar kring
              det egna boendet även om det naturligtvis hade varit bekvämt.
              Att avskaffa det egna boendet, som vissa har föreslagit, skulle
              kräva omfattande tvångsregleringar i form av kommunarrest eller
              motsvarande. Dessutom skulle det vara ett stort intrång i de asylsökandes
              liv.
            </seg>
            <seg n="24ab2896">
              Vi tror inte på att åtgärder som syftar till att hindra människor
              från att röra sig fritt kan vara en lyckad lösning på en eventuell
              framtida integration eller att sådana åtgärder ger en bra start
              vad gäller eventuellt nytt liv i Sverige.
            </seg>
            <seg n="4bc4d931">
              Jag noterar, Luciano Astudillo, att era tilltänkta samarbetspartner,
              Miljöpartiet och Vänsterpartiet, fullständigt har avfärdat de
              här tankarna, sagt nej till dem och fortsätter att säga nej, med
              en tydlig och klar emfas. Frågan är: Vad är det du pratar för
              i dag? Är det någon sorts egna privata tankar, Luciano Astudillos
              privata asylpolitik? Eller är detta det socialdemokratiska alternativet
              eller det rödgröna alternativet du pratar om? Någonstans måste
              vi vara överens om vad det är vi diskuterar.
            </seg>
            <seg n="f3acab10">
              Orsakerna till att många asylsökande väljer eget boende sammanfaller
              i stor utsträckning med de fördelar som vuxna individer upplever
              med ett eget boende. Exempelvis är förvärvsfrekvensen betydligt
              högre bland dem som väljer eget boende jämfört med dem som bor
              i anläggningsboende. Detta är belagt i många utredningar.
            </seg>
            <seg n="18cb76d1">
              Det är viktigt att en asylsökande tidigt får genomgå en bra introduktion
              där denne får aktuell och relevant information om bland annat
              asylprocessen, vikten av att styrka sin identitet, arbetsmarknaden,
              boende och bosättning, relevant svensk lagstiftning och återvändande.
              Allt detta är något som vi från Alliansen och regeringen har betonat
              i Migrationsverkets regleringsbrev.
            </seg>
            <seg n="6ea6f18c">
              De här informationsinsatserna är angelägna och betydelsefulla.
              När man pratar om de här frågorna måste man försöka förstå att
              vi har genomfört andra åtgärder för att få människor att fatta
              rätt beslut. Till exempel trädde den 15 april i år den lag i kraft
              som ger ett nytt incitament att höja förvärvsfrekvensen för de
              nyanlända på arbetsmarknaden. Vi har introducerat ett försörjningskrav,
              vilket innebär att den som vill att anhöriga ska komma till Sverige
              måste uppfylla vissa krav för att de anhöriga ska få uppehållstillstånd.
              Exempelvis måste man kunna visa att man kan försörja sig själv
              samt att man har en bostad som är lämplig också för de anhöriga
              att bo i.
            </seg>
            <seg n="52e52654">
              När jag reser runt i Sverige, till Hallstahammar, Borlänge, Uppsala
              och inte minst när jag återkommer till min hemstad Malmö och pratar
              med människor som är asylsökande märker jag att man har tagit
              det här till sig. Det börjar ge effekt redan efter bara en så
              pass kort tid. Å andra sidan har vi haft en lång debatt före,
              och folk har haft tid att sätta sig in i det. Folk är medvetna
              om att det är det här kravet som gäller. Det kommer naturligtvis
              att innebära annorlunda incitament.
            </seg>
            <seg n="90a2101d">
              Jag tycker i grund och botten att det är bra att vi har den här
              debatten. Men Luciano Astudillo försöker ibland göra en höna av
              en fjäder. 270 av landets kommuner har avtal med Migrationsverket
              om mottagande. Det är inte det som är problemet, utan problemet
              handlar om att få människor att fatta rätt beslut. Där är informationskomponenten
              helt avgörande.
            </seg>
          </u>
          <note type="speaker" n="227ac85c">
            Anf. 29 LUCIANO ASTUDILLO (s):
          </note>
          <u who="luciano_astudillo_040f39" xml:id="i-fb17831a50e4f25b-2" n="cd0db7c6">
            <seg n="ed22505c">
              Herr talman! Jag tvingas konstatera att det blev en väldigt spretig
              debatt eftersom varken Ulf Nilsson eller Tobias Billström vill
              hantera boendefrågan. Men låt mig få försöka bemöta en del av
              det som har sagts.
            </seg>
            <seg n="be3675bc">
              Jag föreslår att ni som har hört den här debatten och lyssnat
              in ordet tvångslagstiftning läser det socialdemokratiska förslaget
              på det här området. Ni får bedöma vad ni tycker om det. Det ligger
              väldigt nära vad Folkpartiet föreslår.
            </seg>
            <seg n="32cdb4a2">
              Det rödgröna samarbetet har kommit långt på området. Vi vill
              att fler kommuner ska ta ett ansvar. Vi är beredda att gå långt
              på det här området. Vi har slagit fast i budgetmotionen att principen
              om att alla som kommer till vårt land som nyanlända ska ha rätten
              till en etableringsplan ska gälla. Vi har avsatt extra resurser
              till det.
            </seg>
            <seg n="b3957096">
              Det du missar, Ulf Nilsson, i ditt anförande är att många lämnas
              utanför. Många anhöriga, Tobias Billström, kommer att fortsätta
              att komma trots försörjningskravet. Det var 33 000 anhöriga som
              kom till vårt land förra året. Med det försörjningskrav som ni
              inför för anhöriga det är drygt 30 000 som kommer om vi har samma
              inflöde i fortsättningen lämnar ni dessa anhöriga helt utanför
              arbetslinjen. Vi socialdemokrater samarbetar med De rödgröna och
              vill att alla ska ha rätt till en etableringsplan, och många fler
              ska ha rätt till en etableringsersättning, inte minst de många
              kvinnor som kommer efteråt.
            </seg>
            <seg n="cde64610">
              Försörjningskravet, såsom det blev, är kanske det största slaget
              i luften Billström har gjort den här mandatperioden. Men vi kan
              konstatera, tyvärr, att det blev för mycket partipolitisk pajkastning,
              återigen, i stället för att hantera det fundamentala strukturella
              problemet i boendesegregationen. Utanförskapet ökar, och segregationen
              ökar. Den här regeringen har inte hanterat det.
            </seg>
          </u>
          <note type="speaker" n="39fd18a2">
            Anf. 30 Statsrådet TOBIAS BILLSTRÖM (m):
          </note>
          <u who="tobias_billstrom_07825a" xml:id="i-c8a3ee6ce54c6bb8-3" n="f37448d7">
            <seg n="1150d27a">
              Herr talman! Jag noterar att alla andra ägnar sig åt pajkastning
              utom Luciano Astudillo. Så låter det från talarstolen, och så
              kan man naturligtvis resonera.
            </seg>
            <seg n="e2e896fc">
              Jag tycker att det är bra om människor läser det socialdemokratiska
              förslaget och jämför det med Miljöpartiets och Vänsterpartiets
              förslag, som ju är helt annorlunda och som innebär att man säger
              fullständigt nej till vad ni har föreslagit.
            </seg>
            <seg n="13bb6f86">
              Så sent som i går fick vi dessutom veta via Sveriges Television
              att den grupp som har ägnat sig åt att förhandla i de här frågorna
              i den rödgröna röran är nedlagd. Det gick inte att komma överens,
              sade Kerstin Holm i Sveriges Television. Så mycket var det för
              det. Därmed vet vi också vad som väntar, för vi har varit igenom
              det här en gång tidigare.
            </seg>
            <seg n="7f02c7ce">
              Vi vet att i regeringsförhandlingarna kommer naturligtvis De
              rödgröna, era partner Vänstern och Miljöpartiet, att föra fram
              det ena konstiga förslaget efter det andra om flyktingamnesti.
              Och de kommer absolut inte att acceptera de förslag som du har
              presenterat här i dag. Vi har been there, done that, bought the
              T-shirt. Så är det. Vi vet precis vad det är vi får.
            </seg>
            <seg n="18b02782">
              Vi, däremot, har under den här mandatperioden tagit tag i de
              här frågorna. Vi har kortat handläggningstiderna, som var den
              kanske viktigaste och avgörande frågan för att försöka få kontroll
              på något som höll på att eskalera bortom all kontroll. Vi är i
              dag nere i 4,2 månader i snitt i handläggningstid. Det är en stor
              framgång för den här regeringen och någonting som jag och Ulf
              Nilsson är mycket stolta över.
            </seg>
            <seg n="f3818060">
              Utöver det har vi i dag sjösatt de förslag som Migrationsverket
              nu genomför om utökade informationsinsatser, och vi har fått försörjningskravet
              på plats. Det behövs mer. Jag är ödmjuk inför den här uppgiften.
              Det är inte lätt att få människor att fatta de rätta besluten
              om att bosätta sig i de regioner i Sverige där chansen till sysselsättning
              och boende är som störst. Men Luciano Astudillos idéer, som inte
              har någon som helst möjlighet att vinna framgång här i kammaren,
              var ju dödfödda innan de över huvud taget levererades.
            </seg>
            <seg n="b34af1fc">
              I sakfrågan har vi, tycker jag, möjligen en samsyn när det gäller
              omfattningen av problemet, men definitivt inte när det gäller
              lösningarna.
            </seg>
          </u>
          <note n="d2986e24">
            Överläggningen var härmed avslutad.
          </note>
          <note n="114d852a">
            5 § Svar på interpellation 2009/10:338 om Europa 2020-strategin
          </note>
          <note type="speaker" n="7c90b521">
            Anf. 31 Statsrådet BIRGITTA OHLSSON (fp):
          </note>
          <u who="birgitta_ohlsson_ff6111" xml:id="i-f0f07d10956fd9d8-0" n="663608fd">
            <seg n="d5636335">
              Herr talman! Börje Vestlund har frågat mig vilka ambitioner regeringen
              har när det gäller tillväxten i EU och om jag kommer att verka
              för skarpa ambitioner så att Sverige ska kunna mäta sig med de
              viktigaste tillväxtekonomierna. Vidare ställer Börje Vestlund
              frågan på vilket sätt jordbrukssektorn kommer att lyfta fram EU:s
              tillväxt fram till år 2020.
            </seg>
            <seg n="50e89038">
              Jag vill inleda med att uttrycka min uppskattning för engagemanget
              i riksdagen för EU:s tillväxtstrategi Europa 2020 och möjligheterna
              att få debattera strategin här. Regeringen lägger stor vikt vid
              Europas gemensamma arbete för att skapa bättre förutsättningar
              för tillväxt och välfärd, men ska strategins ambitioner bli verklighet
              måste den också bli en realitet i den nationella debatten och
              politiken.
            </seg>
            <seg n="51404495">
              Som vi alla vet har den globala finansiella krisen, och nu senast
              Greklandskrisen, skakat om såväl Sverige som övriga Europa, och
              det är alltför tidigt att blåsa faran över. Krisen har blottlagt
              betydande svagheter och underliggande strukturella problem i de
              europeiska ekonomierna. Vi står nu inför stora utmaningar med
              ökad global konkurrens, utvecklingen mot en grön och resurseffektiv
              ekonomi samt demografiska förändringar med en åldrande befolkning.
            </seg>
            <seg n="72ca8a29">
              Det är i denna verklighet som EU nu ska lägga fast en ny strategi
              för tillväxt och jobb, den så kallade Europa 2020-strategin. Mycket
              av förberedelserna för strategin skedde under det svenska ordförandeskapet.
              Sverige drev med framgång centrala frågor för strategin som vikten
              av ett minskat utanförskap från arbetsmarknaden och ett ökat arbetskraftsutbud,
              utvecklingen mot en grön och resurseffektiv ekonomi, återgång
              till sunda offentliga finanser, den framtida inre marknadens betydelse
              för tillväxt, ett framtida europeiskt forskningsområde samt vikten
              av öppenhet och frihandel för tillväxt och sysselsättning. Samtliga
              dessa är centrala faktorer för att långsiktigt öka EU:s tillväxtpotential,
              stärka Europas globala konkurrenskraft och säkra välfärden i Europa.
            </seg>
            <seg n="3df078d7">
              Resultatet ser vi nu i Europa 2020, en gemensam strategi som
              ska antas vid Europeiska rådet i juni i sommar. För regeringens
              del handlar detta om att satsa på utbildning, forskning och innovation,
              utnyttja ny teknik och omvandla idéer till nya produkter och tjänster.
              Det handlar om att utveckla en grön, resurseffektiv ekonomi med
              en väl fungerande inre marknad och frihandel. Det handlar också
              om att lägga grunden för full sysselsättning och minskat utanförskap
              för att säkra social delaktighet och välfärd åt alla. Det är också
              förutsättningar för att Sverige och övriga medlemsstater ska kunna
              stå sig i den globala konkurrensen med nya snabbt växande marknader,
              handelspartner och konkurrenter.
            </seg>
            <seg n="559a5bfb">
              Ett ökat arbetskraftsutbud och fler i arbete är en absolut förutsättning
              för att EU ska kunna hantera de stora utmaningarna och upprätthålla
              de nationella sociala trygghetssystemen. Den enskilt viktigaste
              åtgärden för att öka arbetskraftsutbudet är att skapa lika förutsättningar
              och möjligheter för kvinnor som för män att aktivt delta på arbetsmarknaden.
              Regeringens uppfattning är att Europa bör sträva mot samma sysselsättningsintensitet
              bland kvinnor som män. EU har inte råd att inte fullt ut ta till
              vara den potential som Europas kvinnor utgör.
            </seg>
            <seg n="cd4ab377">
              Jag delar Börje Vestlunds tveksamhet att särskilt lyfta fram
              EU:s gemensamma jordbrukspolitik inom ramen för EU 2020. Det är
              min och regeringens uppfattning att en alltför stor del av EU:s
              gemensamma resurser går till just den gemensamma jordbrukspolitiken.
              För en modern budget som ger europeiskt mervärde krävs omprioriteringar
              av EU:s utgifter. I den kommande budgetöversynen kommer Sverige
              att verka för omfattande reformer av den gemensamma jordbrukspolitiken
              som leder till betydligt lägre utgifter. Ett av de områden som
              kan ge europeiskt mervärde är utgifter som syftar till att förbättra
              Europas tillväxtpotential, som åtgärder för att främja forskning
              och utveckling, utbildning samt satsningar på transport- och energiinfrastruktur.
            </seg>
          </u>
          <note type="speaker" n="5c82b76e">
            Anf. 32 BÖRJE VESTLUND (s):
          </note>
          <u who="borje_vestlund_48292a" xml:id="i-7914f1bad4d40a56-0" n="545af709">
            <seg n="bbaa1153">
              Herr talman! Jag ber först att få tacka Europaministern för svaret.
              Det är inte ofta som man i sak är överens i en interpellationsdebatt.
              Jag kan väl instämma i nästan allt som statsrådet har sagt, men
              problemet är att den svenska regeringen säger en sak i denna kammare
              och sedan kommer hem med resultat från EU-toppmöten och andra
              EU-möten som är någonting helt annat. Det är just det som den
              här interpellationsdebatten handlar om.
            </seg>
            <seg n="00a25d03">
              I grunden är vi överens om att vi ska ha en god tillväxt i Europa.
              Men när man kommer hem med resultaten konstaterar jag att det
              är väldigt mycket gammal skåpmat. Man har varit överens om sysselsättningsmålen
              redan tidigare. Det var man redan i början av 2000-talet. Fast
              det fanns ett annat mål, att det skulle vara lika många män som
              kvinnor som skulle arbeta, men det fanns ändå i EU-systemet.
            </seg>
            <seg n="d6c166fa">
              Herr talman! Statsrådet har möjligen läst min interpellation
              slarvigt. När jag frågade om jordbrukssektorn handlade det inte
              om synen på EU:s jordbrukspolitik, utan det handlade om på vilket
              sätt jordbrukssektorn kan bidra till att öka tillväxten i Europa,
              för det är så det noggrant uttrycks i slutsatserna från det senaste
              toppmötet i EU.
            </seg>
            <seg n="116255ce">
              Vi är ett land och en kammare som är ganska stolta över att kunna
              säga att vi är ganska eniga i de här frågorna. Vi vill lyfta fram
              IT-sektorn. Vi vill lyfta fram tjänstesektorn. Vi vill lyfta fram
              clean tech. Vi vill lyfta fram life science. Vi vill också lyfta
              fram en del av den stolta industripolitik som vi är ganska överens
              om i den här kammaren. Ändå visar det sig, när vi får återrapporter
              från EU-toppmötena, att man kommer hem med någonting annat. Krav
              som man redan har varit överens om väldigt länge har det måhända
              inte hänt så mycket omkring, till exempel sysselsättningsmålen.
              I stället hänvisar regeringen till att det måste ses i skenet
              av att man har genomgått den stora globala krisen. Ja, det är
              klart att det måste gälla alla beslut som i dag ska genomföras,
              herr talman. Men problemet är att den här strategin ska sträcka
              sig tio år framåt. Det kanske är så att det mesta av det här ska
              sjösättas om några år. Problemet är att där saknas de starka visionerna
              i dokumenten.
            </seg>
            <seg n="33671193">
              Det är det här som den här interpellationsdebatten handlar om:
              Vad är det för idéer regeringen har för att i framtiden få ett
              EU som står för att bli en av de främsta tillväxtregionerna i
              världen? Där saknar jag, och där saknar nog de flesta, några idéer
              från EU-systemet.
            </seg>
            <seg n="a542e08e">
              Egentligen, herr talman, skulle jag ha velat ha den här debatten
              med EU-kommissionen. Men nu är det ju inte möjligt, utan jag får
              i det här sammanhanget nöja mig, och det är inte så lite det,
              med EU-ministern.
            </seg>
            <seg n="d710e4b3">
              Jag vill slutligen ställa ett par frågor till EU-ministern: Ska
              vi fortsätta acceptera att det är jordbrukssektorn som ska vara
              framtidssektorn i Europa, vilket statsministern och andra EU-ledare
              har kommit fram till? Var finns konkretionen i allt det man talar
              om med vackra ord? Det var bara jordbrukssektorn som särskilt
              omnämndes på EU-toppmötet förra gången.
            </seg>
          </u>
          <note type="speaker" n="0e4b5acc">
            Anf. 33 Statsrådet BIRGITTA OHLSSON (fp):
          </note>
          <u who="birgitta_ohlsson_ff6111" xml:id="i-f0f07d10956fd9d8-1" n="663608fd">
            <seg n="dfae2623">
              Herr talman! Tillväxtstrategin för Europa de närmaste åren, EU
              2020, är viktig på flera sätt. Vi är stolta från alliansregeringens
              sida och inte bara över vad vi själva har lagt in för inputs.
              Många av de faktorer som har lyfts fram är viktiga för att Europa
              i framtiden ska kunna konkurrera med växande kontinenter som exempelvis
              Asien. Många av de länder som var utvecklingsländer på den asiatiska
              kontinenten för 20, 30, 40 år sedan har i dag en bättre tillväxt
              än vad många EU-länder har, och det måste vi ta på största allvar.
            </seg>
            <seg n="aedb0ad3">
              Det handlar om att fler länder i Europa måste investera i forskning,
              kunskap och tillväxt. Fem övergripande målsättningar som handlar
              om dessa fält har tagits fram i EU 2020-strategin. En aspekt är
              att 3 procent av EU:s samlade bnp ska gå till forskning. En annan
              är att EU:s ambitiösa klimatmål ska uppfyllas.
            </seg>
            <seg n="f74c4ae4">
              En tredje är att 75 procent av kvinnorna och männen i åldrarna
              2064 år ska vara sysselsatta. Hade inte Sverige funnits som en
              klar och tydlig feministisk röst på EU-toppmötena hade detta inte
              genomförts. Många länder var emot att man skulle ha samma mål
              och krav på kvinnor och män att arbeta. Jag stred intensivt för
              detta, och så gjorde också statsminister Fredrik Reinfeldt och
              finansminister Anders Borg.
            </seg>
            <seg n="b8c195ca">
              Nämner inte Lissabonfördraget jämställdhet mellan kvinnor och
              män? Jo, absolut. Nu kommer det dock konkret på papperet att vi
              inte gör skillnad på kön i detta avseende. Europa har inte råd
              att ha världens mest välutbildade hemmafruar, och det är något
              vi driver.
            </seg>
            <seg n="9e873388">
              Ett annat mål som kopplas till kunskap och utveckling är att
              40 procent av de unga inom Europeiska unionen ska få en akademisk
              examen och att mindre än 10 procent av ungdomarna ska lämna skolan
              i förtid.
            </seg>
            <seg n="760e7bd1">
              Det sista målet, som har varit ganska kontroversiellt, handlar
              om ökad social delaktighet och bekämpning av fattigdomen. Vi tycker
              att det är viktigt att man fokuserar på den verkliga fattigdomen
              i Europa. Det finns många individer i Europa som lever i extrem
              fattigdom, inte minst i många av de färskare EU-länderna, och
              vi måste se till att deras välfärd säkras.
            </seg>
            <seg n="8da4e6e2">
              Den här strategin ska tas nu i juni.
            </seg>
            <seg n="a7700453">
              Börje Vestlund nämnde jordbrukssektorn. Han är mycket medveten
              om att Sverige som frihandelsvän och passionerad förespråkare
              av att radikalt banta jordbruksstödet inom Europeiska unionen
              ofta är en ensam och ganska radikal röst.
            </seg>
            <seg n="b82c2bae">
              I denna kammare är det ingen partiskillnad. Här är partierna
              från höger till vänster ense om att frihandel och marknadsekonomi
              också ska stödja och styra jordbrukssektorn. Så ser det dock inte
              ut på den europeiska nivån.
            </seg>
            <seg n="ef4a5236">
              I dag går 43 procent av EU:s totala budget till jordbruksstöd,
              och det måste minskas radikalt. Det finns dock nationer som gärna
              vill föra fram jordbrukssektorn hela tiden. Det är olyckligt och
              trist att det har blivit så.
            </seg>
            <seg n="f16e8bc1">
              Man måste dock nämna att det är andra sektorer som lyfts fram.
              En stor del av EU 2020-strategin handlar om gröna jobb, grön tillväxt,
              hållbar utveckling och smart tillväxt. Hade inte Sverige tillsammans
              med bland andra Storbritannien varit pådrivande i det hade vi
              inte fått radikala förslag som att exempelvis ha kvar 30-procentiga
              utsläppsminskningar och fortsätta tänka i den banan. Det är en
              sektor som definitivt ska lyftas fram.
            </seg>
          </u>
          <note type="speaker" n="f8375208">
            Anf. 34 BÖRJE VESTLUND (s):
          </note>
          <u who="borje_vestlund_48292a" xml:id="i-7914f1bad4d40a56-1" n="545af709">
            <seg n="e808487e">
              Herr talman! Det är sant som statsrådet säger att vi ofta är
              en ensam röst när det gäller minskat stöd till jordbrukssektorn.
              Jag är övertygad om att jag har partikolleger som har åkt på en
              och annan käftsmäll i EU och fått utstå både spott och spe eller
              i varje fall blivit baktalade. Vi vet att man under det svenska
              ordförandeskapet hade en inofficiell överläggning bland EU:s jordbruksministrar
              utan att inbjuda ordföranden. Sådant har hänt förr och kommer
              säkert att hända i framtiden.
            </seg>
            <seg n="1524e5c6">
              Det intressanta är dock att statsministern gick med på att jordbrukssektorn
              skulle vara något speciellt och skrivas in i detta. Man talar
              alltså med en röst i Sveriges riksdag och med en annan på EU:s
              toppmöten, vilket är intressant.
            </seg>
            <seg n="354a429c">
              Låt oss gå igenom detta, Birgitta Ohlsson. När det gäller klimatmålen
              20-20-20 är det inget nytt och kom knappast som en överraskning.
              Det har vi hört förr. Det diskuterades redan inför Köpenhamnstoppmötet.
            </seg>
            <seg n="095343fc">
              Det är sant som Birgitta Ohlsson säger att det fanns två mål
              i Lissabonstrategin. Det ena handlade om jämställdhet och det
              andra om sysselsättningsgrad. Båda två var lika viktiga. Sverige
              uppfyller båda dessa, men det finns många länder som inte gör
              det.
            </seg>
            <seg n="3aaf8259">
              Uppgiften om att man ska öka andelen som ska studera på högskola
              har jag inte kontrollerat, så där kan jag inte säga emot Birgitta
              Ohlsson. Det är möjligt att det är något som är nytt och som kan
              lyfta fram tillväxten. Att det ska vara mindre än 10 procent som
              slutar i skolan i förtid har man inte riktigt kommit överens om
              än. Jag har förstått att man fortfarande sitter och förhandlar
              om det, och Birgitta Ohlsson har säkert mer kunskap om hur det
              går i dessa förhandlingar.
            </seg>
            <seg n="f96febc3">
              Slutligen är fattigdomsmålet naturligtvis viktigt.
            </seg>
            <seg n="daeacac4">
              Det finns områden som inte är med. Hur ska man kommersialisera
              innovationer? Hur ska man få fler och stabila företag inom Europeiska
              unionen? Hur ska vi få ökad frihandel och inte minskad? Hur ska
              vi få ett bättre och mer heltäckande konsumentskydd? Hur ska vi
              få funktionerna på den inre marknaden att fungera bättre? Vi har
              nämnt arbetslösheten.
            </seg>
            <seg n="1989c2bc">
              Herr talman! Framför allt talas det inte om företagande, frihandel
              och den inre marknadens funktionssätt. Man skriver att det är
              viktigt, men det sätts inte upp några mål eller någon konkretion
              på vad detta handlar om. I stället säger man att Europa har problem
              just nu.
            </seg>
            <seg n="90659437">
              När den gamla Lissabonstrategin kom fanns det ingen ände på tilltron
              till tillväxten i Europa, och därmed blev den som den blev.
            </seg>
            <seg n="54811cb1">
              Hur ska vi kunna mäta oss med tillväxtnationer i världen som
              till exempel länderna i Sydostasien? Jag har svårt att tro att
              de lama förslag som har kommit fram i Europa 2020-strategin ska
              hjälpa. Man talar om fem mål, varav de flesta är gamla som tas
              fram och dammas av för att man tycker att man bör göra något mer
              konkret än att bara prata.
            </seg>
          </u>
          <note type="speaker" n="e4c6a8ce">
            Anf. 35 Statsrådet BIRGITTA OHLSSON (fp):
          </note>
          <u who="birgitta_ohlsson_ff6111" xml:id="i-f0f07d10956fd9d8-2" n="663608fd">
            <seg n="4f57cf30">
              Herr talman! Jag tror att de flesta av oss tycker att det är
              ganska glädjande att vi med den nya EU 2020-strategin har gått
              från Lissabonfördragets 24 mål till 5 mer övergripande mål där
              vi kräver resultat. Nu är utmaningen att se till att länderna
              lever upp till att implementera målen.
            </seg>
            <seg n="1639d0c2">
              Som jämställdhetsaktivist ska jag noggrant följa hur exempelvis
              ett land som Malta, där ungefär 40 procent av kvinnorna arbetar
              utanför hemmet, når upp till 75 procent. Tyskland och Holland
              har också stora brister när det gäller jämställdhet på arbetsmarknaden,
              och det gäller att se till att de följer sin politiska hållning
              och lever upp till målen.
            </seg>
            <seg n="c7299d22">
              Om nu dessa mål skulle vara så tandlösa som Börje Vestlund vill
              låta påskina i debatten kan man samtidigt undra varför det var
              så starkt motstånd mot en del av dem. Varför var det så att många
              länder som är klimattrötta, och där europeiska politiker inte
              alls har samma engagemang i miljöfrågan som de hade för några
              månader sedan på Köpenhamntoppmötet, nu inte var speciellt intresserade
              av att öppna möjligheten till 30-procentiga utsläppsminskningar?
            </seg>
            <seg n="f2a7aabc">
              Man kan fråga sig varför det var så många länder som absolut
              inte ville skriva in att kvinnor och män ska arbeta lika mycket.
              Man kan fråga sig varför det var så otroligt många länder som
              inte alls ville ha en lika radikal politik när det gäller exempelvis
              grön tillväxt och jobb. Det måste vi också foga in. Det tror jag
              att vi gör i och med att länderna förstår att om man har anslutit
              sig till detta och om man vill genomföra EU 2020-strategin så
              måste man också leverera.
            </seg>
            <seg n="c3898885">
              När det gäller jordbruksstödet är det klart att den svenska regeringens
              position och hållning är den mest radikala inom Europeiska unionen.
              Jordbruksstödet avhandlas inte bara i EU 2020-strategin; vi jobbar
              med det dagligen i långtidsbudgeten för Europeiska unionen och
              i de årliga budgetarna där vi kämpar intensivt för att detta ska
              minska och bantas.
            </seg>
            <seg n="527089e3">
              Sverige är bäst i klassen. Man kan säga att vi i praktiken nu
              lever upp till de fem mål som har satts upp. Men det innebär inte
              att de länder som är ambitiösa, som levererar och som har sunda
              offentliga statsfinanser inte ska behöva höja sin egen ribba.
              Tvärtom har vi ambitioner att kvinnor och män i Sverige som jobbar
              mer än 75 procent ska jobba ännu mer. Fler måste jobba mer för
              att Europa ska kunna vara konkurrenskraftigt mot asiatiska tigrar
              som nu kommer fram på marknaden.
            </seg>
            <seg n="dde8364d">
              Vi lyfter hela tiden fram frågan om ett gemensamt europeiskt
              patent. Vi fick inte en konkret skrivning om detta i 2020-strategin,
              men det är något vi kommer att fortsätta att lyfta fram. Det är
              en bra, konkret fråga som debatteras hela tiden. Det är viktigt
              för svenska och europeiska företag att ha ett patent som sträcker
              sig över hela unionen.
            </seg>
            <seg n="01e086c0">
              Det finns ambitioner på EU-fronten också för den inre och den
              yttre marknaden vad gäller frihandel både internt och externt.
              Exempelvis släppte den före detta kommissionären Mario Monti så
              sent som häromveckan en ny rapport på detta fält. Där lyfte man
              bland annat upp att man ska underlätta bilimport och att man ska
              ha en kollektiv talan för konsumenter och större interaktion när
              det gäller banktjänster. Man ska också underlätta olika former
              av rörlighet för att jämföra banktjänster och avgifter. Man försöker
              alltså se till att göra flera olika interna saker mer konsumentvänliga
              på den europeiska marknaden.
            </seg>
            <seg n="c887bf4b">
              För att inte EU 2020 ska bli ett dokument som inte levererar
              är det viktigaste nu att fokusera på implementeringen och se till
              att olika länder gör nationella handlingsplaner. Vi kan jämföra
              oss med varandra och även inspireras av varandra. Jag tycker att
              många inslag i den svenska välfärdsmodellen, exempelvis en god
              barnomsorg och äldreomsorg, är någonting som svenska företag verkligen
              kan exportera till många andra länder i Europa. Många kan inspireras
              av det vi har gjort samtidigt som vi kan lära av andra på andra
              fält.
            </seg>
          </u>
          <note type="speaker" n="eff0fe1a">
            Anf. 36 BÖRJE VESTLUND (s):
          </note>
          <u who="borje_vestlund_48292a" xml:id="i-7914f1bad4d40a56-2" n="545af709">
            <seg n="a9bf79ab">
              Herr talman! Jag ska sluta med det jag tänkte börja med, nämligen
              just Lissabonstrategin och de 24 målen. Det kanske var för mycket.
              Det kanske var att ta till i överkant. Det kanske var svårt att
              följa upp. Det kanske var krångligt. Men problemet är att om man
              skriver alltihop om samma sak men inte gör någonting förpliktande
              vet vi att det inte brukar bli så mycket verkstad av det hela
              i EU. Tvärtom brukar det bli tandlöst. Vi har ett antal dokument
              inom EU-systemet som har varit hyllade när de har kommit, men
              sedan har det visat sig att de har varit ganska oanvändbara.
            </seg>
            <seg n="04720e86">
              Jag menar att det är detta som är problemet: Det finns för få
              konkreta förslag. Jag skulle kunna kommentera allt det som man
              har kommit överens om, men nästan alltihop är ju sådant som man
              redan tidigare har varit överens om ibland i många år. Sedan sätter
              man in det och försöker stöpa om det till att bli någonting nytt
              och någonting som håller.
            </seg>
            <seg n="7996ba77">
              Frågan är fortfarande: Vart tog egentligen ambitionerna för att
              lyfta fram de nya branscherna cleantech och life science vägen?
              Och vad hände när det gäller att lyfta fram tjänstesektorn? Vart
              tog det vägen? Från vänster till höger här i kammaren säger vi
              ju alltid att det är där de nya jobben kommer. De kommer inte
              i de gamla traditionella branscherna.
            </seg>
            <seg n="dc9d6f06">
              Slutligen skulle jag vilja säga till statsrådet att jag aldrig
              har pratat om jordbruksstödet i denna debatt. Jag har pratat om
              jordbrukssektorn. Det var jordbrukssektorn, och inte jordbruksstödet
              i sig, som man skulle lyfta in som en ny tillväxtsektor. Det är
              lite grann av en annan debatt. Där är vi överens i Sverige, och
              vi vet att vi har stora delar av Europa mot oss. Men den här interpellationen
              handlar inte om jordbruksstödet utan om jordbrukssektorn.
            </seg>
          </u>
          <note type="speaker" n="cf314a4f">
            Anf. 37 Statsrådet BIRGITTA OHLSSON (fp):
          </note>
          <u who="birgitta_ohlsson_ff6111" xml:id="i-f0f07d10956fd9d8-3" n="663608fd">
            <seg n="b606e463">
              Herr talman! Det går inte i ett europeiskt perspektiv att sära
              jordbrukssektorn från jordbruksstödet då de mycket intimt hänger
              samman.
            </seg>
            <seg n="96b551c8">
              I och med att vi har en livlig debatt inom Europeiska unionens
              länder där vi står på vitt skilda fält när det gäller om vi ska
              ha jordbruksstöd i den utsträckning som vi har eller inte är det
              självklart att många länder vill föra in jordbrukssektorn för
              att kunna bevara stödet. Det hänger intimt samman.
            </seg>
            <seg n="048ff2e8">
              Jag tror säkerligen att många delar av jordbrukssektorn kan utvecklas
              och vara en framgångssektor. Det ser vi inte minst när det gäller
              frågan om vi vill ha en bättre djurhållning, vilket vi ju alla
              vill. Vill vi ha bättre miljöfokus på produktionen? Om vi vill
              vi ha en mer hållbar och smart jordbrukssektor i framtiden tror
              jag säkert att det finns nischer som definitivt kan vara framgångsrika.
              Men sektorn i sig är inte den viktigaste för Europas framtid.
            </seg>
            <seg n="b1168811">
              Börje Vestlund nämnde sektorer som han tyckte missades i EU 2020-strategin.
              Jag vill framhålla att en del av de sektorer du lyfte fram nu,
              exempelvis miljöteknik, cleantech och annat, är sådant som man
              fokuserar på kanske mer än någonting med tanke på kopplingen till
              gröna jobb och grön tillväxt.
            </seg>
            <seg n="b83adc47">
              Den ambitiösa satsning man föreslår nu vad gäller innovation
              och forskning att minst 3 procent av EU:s bruttonationalprodukt
              ska gå till detta kommer självfallet att kunna gynna sektorer
              inom industrin så att de kan modernisera sin produktion och annat.
              Också där kommer man alltså att kunna gynnas av detta.
            </seg>
            <seg n="8de1dcef">
              Förutom nationella handlingsplaner och inspiration länder emellan
              tror jag att just fenomenet name and shame kommer att bli tydligt.
              Det är klart att inget land vill tillhöra förlorarna när vi jämför
              hur långt man har kommit med de olika målen. Därför är det bra
              att ha just fem konkreta mål. Lissabonfördragets 24 mål var spretiga,
              stora och svåröverblickbara. Nu har man fem konkreta mål, och
              vi kan kontinuerligt kolla om man lever upp till dem.
            </seg>
          </u>
          <note n="d2986e24">
            Överläggningen var härmed avslutad.
          </note>
          <note n="720dd66d">
            6 § Hänvisning av ärenden till utskott
          </note>
          <note n="51b2f527">
            Föredrogs och hänvisades
          </note>
          <note n="f758ede8">
            7 § Förnyad bordläggning
          </note>
          <note n="d085daaa">
            Föredrogs och bordlades åter
          </note>
          <note n="8115cae9">
            8 § Bordläggning
          </note>
          <note n="23c2bf9b">
            Anmäldes och bordlades
          </note>
          <note n="8f506fbb">
            9 § Anmälan om interpellation
          </note>
          <note n="f0f18fe2">
            Anmäldes att följande interpellation framställts
          </note>
          <note n="6abeacdc">
            den 18 maj
          </note>
          <note n="26f0b9ec">
            Ronny Olander
          </note>
          <note n="729065ba">
            Interpellationen redovisas i bilaga som fogats till riksdagens
            snabbprotokoll tisdagen den 25 maj.
          </note>
          <note n="a6878e99">
            10 § Anmälan om frågor för skriftliga svar
          </note>
          <note n="f378d940">
            Anmäldes att följande frågor för skriftliga svar framställts
          </note>
          <note n="6abeacdc">
            den 18 maj
          </note>
          <note n="2d449d1c">
            Britta Rådström
          </note>
          <note n="7f5d7c35">
            Ann-Christin Ahlberg
          </note>
          <note n="71176e20">
            Tomas Eneroth
          </note>
          <note n="7f5d7c35">
            Ann-Christin Ahlberg
          </note>
          <note n="d03bcac5">
            Amineh Kakabaveh
          </note>
          <note n="0063fc6e">
            Frågorna redovisas i bilaga som fogats till riksdagens snabbprotokoll
            tisdagen den 25 maj.
          </note>
          <note n="0f6e0665">
            11 § Anmälan om skriftliga svar på frågor
          </note>
          <note n="d4ee726e">
            Anmäldes att skriftliga svar på följande frågor inkommit
          </note>
          <note n="215478d8">
            den 17 maj
          </note>
          <note n="e1526c0c">
            Ulla Andersson
          </note>
          <note n="e1526c0c">
            Ulla Andersson
          </note>
          <note n="5f2c571b">
            Birgitta Eriksson
          </note>
          <note n="3cfceffe">
            Eva Sonidsson
          </note>
          <note n="c698c656">
            Jasenko Omanovic
          </note>
          <note n="daea0245">
            Svaren redovisas i bilaga som fogats till riksdagens snabbprotokoll
            tisdagen den 25 maj.
          </note>
          <note n="ca67f431">
            12 § Kammaren åtskildes kl. 15.08.
          </note>
          <note n="6083b349">
            Förhandlingarna leddes av talmannen.
          </note>
          <note n="e15f6b5b">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
