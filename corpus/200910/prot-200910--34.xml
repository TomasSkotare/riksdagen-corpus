<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--34</head>
          <docDate when="2009-11-20">2009-11-20</docDate>
        </div>
      </front>
      <body>
        <div>
          <note n="313387f8">
            ﻿
          </note>
          <note n="33cd73f9">
            Riksdagens protokoll
          </note>
          <note n="b0b9d2ad">
            2009/10:34
          </note>
          <note type="date" n="2deccb84">
            Fredagen den 20 november
          </note>
          <note n="4f7f963d">
            Kl. 09:00 - 13:24
          </note>
          <note n="388fce7b">
            1 § Aktuell debatt: Regeringens styrning av det statliga ägandet
            i Vattenfall
          </note>
          <note type="speaker" n="6f08c999">
            Anf. 1 PETER ERIKSSON (mp):
          </note>
          <u who="peter_eriksson_83518c" xml:id="i-3635cf22235bcc73-0" n="64d2d983">
            <seg n="96d49557">
              Fru talman! Jag har från Miljöpartiets sida begärt att få till
              stånd dagens debatt. Jag är glad att det var möjligt att genomföra
              den så snart. Ämnet är det statliga företaget Vattenfall.
            </seg>
            <seg n="c9b11076">
              Riksdagen har genom konstitutionsutskottet ett flertal gånger
              tagit ställning för att bristen på statlig styrning är ett problem.
              Den politik som fastställts av riksdag och regering har inte realiserats
              i det statliga bolaget. Staten har gjort en sak med ena handen
              och en helt annan med den andra.
            </seg>
            <seg n="70558bdc">
              När energipolitik har diskuterats har ofta upplevelsen varit
              att det är Vattenfall som styr Näringsdepartementet i stället
              för tvärtom. Det gällde den förra regeringen såväl som den som
              finns i dag. Efter tre år med en borgerlig regering har ingenting
              av det förändrats.
            </seg>
            <seg n="519d2374">
              Den senaste tiden har näringsministern till och med anklagat
              ledningen i Vattenfall för att ha fört henne bakom ljuset. De
              har bland annat, enligt Maud Olofsson, utan att ha fått klartecken
              från ägaren pantsatt hela bolagets tillgångar, inklusive vattenkraften
              i de svenska älvarna. Ledningen tycks också, utan att ha stöd
              från ägaren, ha haft långtgående planer på att sälja ut elnätet.
              Styrelsen och vd har enligt näringsministern inte heller medverkat
              till den gröna omställningen som de borde. Men Maud Olofsson brukar
              tala om sig själv i termer som jag som ägare. Vad betyder det?
              Vem är ansvarig? Kan en minister verkligen skylla ifrån sig på
              sin egen bolagsstyrelse eller vd?
            </seg>
            <seg n="9f005d42">
              I valrörelsen 2006 talade Maud Olofsson om att avskaffa nånannanismen.
              Enligt Wikipedia är en nånannanist en person som vill att saker
              och ting ska utföras men av någon annan än en själv och en som
              inte heller vill ta ansar för att beslut tas. I dag ska vi försöka
              reda ut vem som har ansvar. I dag, Maud Olofsson, ska vi göra
              upp med nånannanismen.
            </seg>
          </u>
          <note type="speaker" n="0179c369">
            Anf. 2 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-b34d0e19c2e4e795-0" n="a969bf00">
            <seg n="cbb6ce73">
              Fru talman! Låt mig bara be om ursäkt för att jag kommer sent.
              Det beror på trafiken i Helsingfors.
            </seg>
            <seg n="d46452da">
              Jag är glad över att vi så här snabbt kan få en chans att diskutera
              Vattenfall efter den turbulens som har varit. Det är ett bolag
              som väcker väldigt många känslor. Jag tror att de allra flesta
              svenskar har någon åsikt om Vattenfall.
            </seg>
            <seg n="97bc2b14">
              Vattenfall har gjort en fantastisk resa, från att ha varit ett
              nationellt bolag till att i dag vara ett europeiskt bolag som
              omsätter 165 miljarder och har 33 000 personer anställda. Förra
              året var utdelningen 7 miljarder kronor. Det är Europas femte
              största energibolag. Det är klart att det är ett annat Vattenfall
              i dag än det var för ett antal år sedan.
            </seg>
            <seg n="314edddb">
              Mycket av det som Vattenfall gör har vi anledning att vara stolta
              över. Det finns väldigt många positiva saker. Men det har också
              funnits en del kritik. Det är det som vi också måste ta fram.
            </seg>
            <seg n="f358fdeb">
              Kärnsäkerheten har varit en sådan del där brister både här hemma
              och i Tyskland har varit ett stort problem. Dels har det skapat
              osäkerhet kring kärnkraften, dels har det också minskat intäkterna
              till Sverige. Dessutom har det skadat Vattenfalls varumärke.
            </seg>
            <seg n="86bbdf4f">
              I dialog med styrelsen har ägaren ställt ökade krav på kärnsäkerhet
              därför att det är nödvändigt. Jag har naturligtvis också externt
              talat om att jag inte är nöjd med hur Vattenfall sköter kärnsäkerheten.
            </seg>
            <seg n="1434279a">
              En annan del har naturligtvis varit kolkraften. I och med den
              expansion som man gjorde i början av 2000-talet, under den socialdemokratiska
              regeringen, har vi fått in mycket kol i Vattenfall. Det är naturligtvis
              en riktig utmaning eftersom kol är en energikälla som finns på
              den europeiska marknaden, inte här i Sverige men i Europa finns
              det. Där har det handlat mycket mer om att ställa om från kol
              och lyfta in en del av biobränsle för att göra kolen lite mer
              miljövänlig än den är i dag.
            </seg>
            <seg n="5b6d9e01">
              Det jag konstaterar är ändå att när inköpen av kärnkraft och
              kolkraft skedde i Tyskland sade vänstersidan inte någonting. Det
              var snarare så att den socialdemokratiska regeringen gav uppdraget
              till Lars Josefsson att göra alla de här inköpen. Miljöpartiet
              som här i dag står för miljösamvetet har inte heller protesterat
              mot att Vattenfall har gjort de här affärerna.
            </seg>
            <seg n="86db67af">
              Hur styr vi då Vattenfall? Vi styr det naturligtvis genom att
              vi tillsätter en styrelse och en ordförande. Vi styr det genom
              formella direktiv i bolagsordningens ändamålsparagraf eller andra
              skriftliga dokument, men vi styr också genom dialog med bolaget.
            </seg>
            <seg n="f5353fb7">
              Det är också så att när man gör strategiska förändringar av bolag
              ska man prata med ägaren. Det är en viktig del i ägarstyrningen.
              Det har inte, om vi tar kärnkraftsfrågan igen, varit någon hemlighet,
              inte heller för sosseregeringen, att äger man kärnkraft i Tyskland
              har man ett ansvar. Det är en tuff lagstiftning som Tyskland har.
            </seg>
            <seg n="513f737e">
              Våren 2008 beslutade Vattenfall att man skulle ändra bolaget
              så att man tog in de bolag som man hade i Tyskland i Vattenfall.
              Då fick man det fullständiga ansvarsgenombrottet. Det var det
              som skedde genom styrelsebeslut våren 2008. Jag har ställt frågan
              till Lars G Josefsson om han förstod konsekvenserna av det beslutet.
              Då svarade Lars G Josefsson att han inte fullt ut förstod det
              eftersom den så kallade kärnkraftsfrågan inte var på bordet då.
            </seg>
            <seg n="60e5999f">
              Däremot säger dåvarande ordföranden Dag Klackenberg att det var
              uppenbart för var och en vad som skulle ske. Då är det så att
              vid större förändringar i bolagen och om det blir uppenbart för
              ordföranden vad som kommer att ske har man en skyldighet att prata
              med ägaren. Detta har inte skett.
            </seg>
            <seg n="0239f094">
              När vi påbörjade strategiarbetet under hösten 2008 som fortsatte
              våren 2009 ställde jag frågor till Vattenfall: Är det så att det
              sker ett fullständigt ansvarsgenombrott med den omorganisering
              av bolaget som ni har gjort? Svaret i första steget var nej. Det
              var i första steget nej. Det är Näringsdepartementet som har fått
              ta fram de här uppgifterna om Vattenfall. Det har vi naturligtvis
              gjort tillsammans med bolaget.
            </seg>
            <seg n="f6cf0c6c">
              Nu har vi gett styrelsen i uppdrag att de måste återkomma till
              ägarna med vad som är konsekvenserna av det som har skett i den
              här bolagsförändringen. Men det som är problemet är ju själva
              inköpet av kärnkraften i Tyskland med den lagstiftning som finns.
              Jag skulle vilja veta av Socialdemokraterna: Vad gjorde man för
              analys? Det är ju bra i en sådan här debatt att få reda på det.
              Jag skulle verkligen vilja veta: Vad gjorde man för analys av
              säkerhetsdelarna när man köpte kärnkraften?
            </seg>
            <seg n="e879997d">
              Vi har utfört ett strategiarbete. Ett strategiarbete i ett så
              stort bolag är ett omfattande arbete. Det skulle ha varit gjort
              för länge sedan. Vi påbörjade arbetet hösten 2008, och vi fullföljde
              arbetet med att vi på bolagsstämman i våras berättade för Vattenfall
              vad ägarna tycker. Lönsamheten ska förbättras och det ska ske
              en konsolidering. Vattenfall ska ta en ledande roll i den globala
              främst den europeiska eftersom det är ett europeiskt bolag klimatomställningen,
              och Vattenfall ska återställa förtroendet för varumärket. Det
              här har styrelsen helt och hållet uppfattat. Jag har kontrollerat
              med den. Det här har vd:n och ordföranden uppfattat. Vad bolaget
              ska koncentrera sig på är helt givet. Det som återstår är att
              skriva in i ägardirektiven vad vi har meddelat bolaget.
            </seg>
            <seg n="2ff43e25">
              Vi har gått igenom bolaget, vi styr upp bolaget och vi ger tydliga
              direktiv. Det här skulle ha gjorts för länge sedan, och vi undrar
              varför man nu är så aggressiv i debatten när man inte tog ansvar
              för Vattenfall under alla de år som Socialdemokraterna styrde
              med hjälp av Vänsterpartiet och Miljöpartiet.
            </seg>
          </u>
          <note type="speaker" n="1eada007">
            Anf. 3 PETER ERIKSSON (mp):
          </note>
          <u who="peter_eriksson_83518c" xml:id="i-3635cf22235bcc73-1" n="64d2d983">
            <seg n="cf0135a8">
              Fru talman! Det var en ganska väntad samling av anklagelser gentemot
              Miljöpartiet, oppositionen, förra regeringen, Klackenberg, Josefsson
              och kanske någon jag glömde på vägen. Det här är nånannanismen
              i Maud Olofssons sätt att regera.
            </seg>
            <seg n="0aa6f3aa">
              I fjol köpte Vattenfall, med regeringens goda minne, ett stort
              holländskt kol- och gasföretag för 100 miljarder kronor. Det är
              en satsning som naturligtvis minskar utrymmet för investeringar
              i en hållbar energimix och grön omställning. Svenska staten bygger
              just nu också två stora kolkraftverk i Tyskland och planerar att
              öppna en ny kolgruva. Vattenfall planerar dessutom att bygga nya
              kolkraftverk i Polen.
            </seg>
            <seg n="2c3b39e4">
              Om man vill förändra samhället är det viktigt att se på investeringarna.
              Det är de investeringar vi gör i dag som formar morgondagens samhälle.
              Klimatförändringarna gör att utrymmet snabbt krymper för nya investeringar
              som bygger på just fortsatt användning av fossila bränslen. Därför
              säger vi i de gröna nej till att låta Vattenfall fortsätta att
              investera i fossila bränslen.
            </seg>
            <seg n="2938aba3">
              En regering som menar allvar med klimatpolitiken bör göra klart
              för både myndigheter och statliga bolag att investeringarna i
              stället måste riktas mot förnybar energi och energieffektivisering.
              Det här är inte något nytt och okänt för Centern eller Maud Olofsson.
              År 2005 skrev Maud i Svenska Dagbladet att inte heller hon kan
              tolerera att statligt ägda Vattenfall investerar i den smutsigaste
              energiproduktion vi känner till.
            </seg>
            <seg n="503dedb6">
              Nu har det gått tre år med en ny regering. Klimatfrågan har blivit
              storpolitik och finns på allas läppar. Varför bygger Maud Olofsson
              ny kolkraft just nu? Varför stöder hon aktivt köp av nya kol-
              och gaskraftverk i stället för att satsa stort på vind-, våg-
              och biobränslen samt solenergi? Varför satsar Maud Olofsson på
              den smutsigaste energiproduktion vi känner till?
            </seg>
            <seg n="c5b60618">
              Tyskland har generösa regler för vindenergi. Polen har goda förutsättningar
              för att satsa på biobränslen. Är vi inte överens om att användningen
              av fossila bränslen måste minska? Maud Olofsson har varit ansvarig
              minister, men i praktiken har ingenting förändrats. Hon säger
              att Vattenfall inte tillräckligt aktivt medverkar i en nödvändig
              grön omställning, men i själva verket står hon bakom de satsningar
              på fossila bränslen som nu görs.
            </seg>
            <seg n="69abb084">
              Maud Olofsson! Det är du som är ansvarig. Det är fegt och dåligt
              att skylla på andra. Nånannanismen klär dig dåligt. Skulle du
              vilja se en annan utveckling får du visa det genom en aktiv handling.
              Du kan till exempel byta ut styrelsen till människor med kompetens
              och engagemang för en hållbar utveckling. Varken den nya ordföranden
              eller den nya vd:n är ett steg i den riktningen.
            </seg>
            <seg n="8823d047">
              Den andra huvudfrågan som nu diskuteras handlar om kärnkraften.
              Vattenfall äger två kärnkraftverk i Tyskland. Det är två verk
              som sedan länge har stått still på grund av säkerhetsproblem.
              I förra veckan fick vi också reda på att Vattenfall sedan 2008
              pantsatt hela företaget som säkerhet vid en kärnkraftsolycka i
              Tyskland. Den tyska lagstiftningen med obegränsat ansvar innebär
              att även moderbolaget är fullt ut ansvarigt. Allt från dammar
              och kraftstationer i Luleälven i norr till ledningsnät och svenska
              kärnkraftverk kan alltså bli tillgångar som utmäts vid en kärnkraftsolycka
              i Tyskland.
            </seg>
            <seg n="cf87ffd0">
              Jag har läst avtalet. Jag har det här. Mitt intryck är att sanningen
              inte har kommit fram. Vd Josefsson har påstått att det är ett
              internt avtal som kan sägas upp vilken dag som helst, men det
              är ett femårigt avtal som förlängs automatiskt med ett år i taget
              och kan sägas upp endast om man lägger ned kärnkraftverken eller
              säljer aktierna och alltså inte längre äger dem. Jag uppfattar
              det som att Josefsson försöker lura allmänheten. Det kan vara
              så att företagsledningen har mörkat detta även för styrelsen och
              departementet. Här finns flera frågor ouppklarade. När fick näringsministern
              reda på avtalet? Anser Maud Olofsson fortfarande att ledningen
              har mörkat avtalets innebörd gentemot ägaren eller styrelsen?
              Anser du också att avtalet kan sägas upp när som helst? Vad får
              avtalet för konsekvenser? Är det rimligt att Vattenfall ska fortsätta
              att äga kärnkraftverk i Tyskland?
            </seg>
            <seg n="877600ee">
              Om ledningen har mörkat det tyska avtalet borde det leda till
              att de inblandade måste avgå. Nu ser det ut som att både ansvarig
              minister och statssekreteraren har känt till läget under en tid
              men inte gjort något mer aktivt förrän medierna har dragit i gång
              drevet. Den enda konsekvensen verkar bli att regering och företagsledning
              tillsammans iscensätter en fejkad avgång. En ny vd presenteras
              lite tidigare men tillsätts som planerat ett år senare. Den gamle
              vd:n sitter kvar. Ministern sitter kvar. Styrelsen sitter kvar.
              Som så ofta behöver ingen ta ansvar. Nånannanismen regerar vidare
              i Maud Olofssons Sverige.
            </seg>
          </u>
          <note type="speaker" n="117e37eb">
            Anf. 4 TOMAS ENEROTH (s):
          </note>
          <u who="tomas_eneroth_80b549" xml:id="i-62dddb2d5088c40e-0" n="e3a87027">
            <seg n="797bd20e">
              Fru talman! Vattenfall är ett av statens allra viktigaste bolag,
              inte bara i kraft av dess storlek och betydelse för svensk industri
              och hushåll utan faktiskt också som en strategisk tillgång i ett
              läge där Sverige och övriga länder i världen behöver ställa om
              till ett långsiktigt hållbart energisystem. Vi vet att vi behöver
              investera väsentligt mer i förnybar energi framöver. Vi vet att
              det krävs stora satsningar på vind, bioenergi, sol och annan förnybar
              energi. Vi ser nödvändigheten av att möta hotet om klimatförändringar,
              men vi ser också att omställning kan bidra till nya jobb och till
              att långsiktigt säkerställa industrins behov av konkurrenskraftiga
              elpriser. I den omställningen kan Vattenfall spela en helt avgörande
              roll om vi vill. Men det här förutsätter en tydlig styrning från
              ägaren. Det förutsätter ett tydligt uppdrag till styrelsen. Det
              förutsätter ägardirektiv och en styrelse och ledning som förstår
              sitt uppdrag.
            </seg>
            <seg n="18b0e6c3">
              Under Maud Olofssons tid som näringsminister har vi sett ett
              flertal exempel på brister i ägarstyrningen av Vattenfall. Riksrevisionen
              krävde redan 2007 starkare styrning och nya ägardirektiv av regeringen.
              Vi har i den gröna oppositionen blivit nedröstade ett antal gånger
              när vi har krävt nya ägardirektiv samtliga gånger med argumentet
              att de är under beredning och kommer strax. Men ägardirektiven
              har dröjt, och styrningen av Vattenfall har blivit därefter.
            </seg>
            <seg n="de1cd04e">
              Maud Olofsson har exempelvis ofta argumenterat för att det bör
              investeras i förnybar energi, inte minst från Vattenfalls sida.
              Men under hennes tid som näringsminister har Vattenfall investerat
              mer i kolkraft än någonsin. Förvärvet av Nuon på 100 miljarder
              kronor har inneburit att Vattenfall blivit en av Europas största
              aktörer när det gäller kol och gas. Samtidigt har investeringarna
              i förnybart minskat från 35 till 28 procent av den totala investeringsvolymen.
              Trots det välkomnar Maud Olofsson förvärvet av Nuon med orden
              att det är ett naturligt steg i att skapa ett ännu större värde
              i Vattenfall. Slutsatsen kan inte vara något annat än att Maud
              Olofsson gärna pratar förnybart men investerar i kol och gas.
            </seg>
            <seg n="1f7ac921">
              I brist på nya ägardirektiv har Vattenfall i stället fått signaler
              i alla olika riktningar från regeringen. Näringsministern har
              pratat förnybart medan utbildningsministern har pratat kärnkraft.
              Senast häromdagen kunde vi höra utbildningsministern göra utspel
              om utförsäljning och privatisering av Vattenfall medan finansministern
              konstaterade att Vattenfall ligger sist på utförsäljningslistan
              allt detta i ett läge när näringsministern har uppenbara problem
              att förklara brister i ägarstyrningen.
            </seg>
            <seg n="c7a48c15">
              Allvarligt talat: Så agerar inte en ansvarsfull ägare. Kan ni
              föreställa er Wallenbergsfärens företrädare offentligt gnabbas
              om långsiktiga strategiska frågor eller offentligt hänga ut en
              vd eller styrelse i medierna? Vad ska man kalla Maud Olofssons
              alla uttalanden om Vattenfalls ledning?
            </seg>
            <seg n="e1c83237">
              Det här duger inte. Varumärket är skadat. Förtroendet måste återupprättas.
              Ja, listan på fördömande uttalanden mot Vattenfalls ledning och
              styrelse kan göras lång.
            </seg>
            <seg n="9344e2bd">
              Regeringen och Maud Olofsson borde inse att man inte styr bolag
              med prat på en bolagsstämma, skäll eller utspel. Man styr med
              ägardirektiv, och man styr med ett tydligt uppdrag till styrelsen.
              Det är regeringens och Maud Olofssons agerande som har skadat
              Vattenfall och dessutom förtroendet för svensk energipolitik genom
              en otydlig och motstridig ägarstyrning och genom brist på ägardirektiv
              som hela regeringen borde stå bakom.
            </seg>
            <seg n="c298fc84">
              Grundfrågan här i dag är naturligtvis: När kommer de nya ägardirektiven?
              Kan Maud Olofsson ge ett besked om detta?
            </seg>
            <seg n="31f69b51">
              Om det nu är en förtroendekris i Vattenfall, som Maud Olofsson
              påstår, vem bär då ansvaret för detta? Fredrik Reinfeldt har ju
              förtroende för Maud Olofsson, som har förtroende för styrelsen,
              som har förtroende för vd:n. Alla har uppenbarligen förtroende
              för varandra, och ändå har man en förtroendekris.
            </seg>
            <seg n="348d891f">
              Allvarligt talat: Det måste väl finnas en koppling mellan ansvar
              och förtroende. Maud Olofsson har ett ansvar för förtroendekrisen
              och kan inte i längden skylla på någon annan, vare sig på vd:n,
              styrelsen eller oppositionen.
            </seg>
            <seg n="e1781b18">
              Avslutningsvis har vi frågan om Vattenfalls ansvar för en eventuell
              tysk kärnkraftsolycka. Vi vet alla att när TV4 redovisade uppgifterna
              om att det ekonomiska ansvaret överförts till hela Vattenfalls
              verksamhet var Maud Olofssons kommentar mycket skarp. Vi vill
              inte riskera våra tillgångar i Sverige vid en olycka i Tyskland,
              sade hon. Hon redovisade hur hon och departementet grävt fram
              uppgifter under de senaste veckorna, och därefter krävde hon besked
              av styrelse och vd.
            </seg>
            <seg n="f1ac0aac">
              Men bara två dagar senare tvingades näringsministern erkänna
              i Agenda att hon haft kännedom om den här uppgiften väsentligt
              längre. Och det är inte undra på. Frågan var rapporterad på styrelsen
              och var redovisad i årsredovisningen det kunde både styrelseordföranden
              och vd:n bekräfta.
            </seg>
            <seg n="6df82cf1">
              Då har jag i medierna frågat näringsministern om hon medvetet
              vilselett svenska folket, och jag förväntar mig att jag här och
              nu får besked från näringsministern. Vad är förklaringen till
              de olika uttalandena? Kan näringsministern ge något besked om
              varför vi får helt skiftande besked om när kännedom kom om det
              tyska avtalet?
            </seg>
            <seg n="e159a2ac">
              Frågan är viktig, inte minst för Vattenfall, eftersom de nu får
              skäll för att de ska ha undanhållit detta, i ett läge där de faktiskt
              har redovisat det i årsredovisningen. Det går inte i längden att
              lägga all skuld på Vattenfall, på oppositionen eller på den förra
              socialdemokratiska regeringen. Näringsministern måste ta ett eget
              ansvar för Vattenfalls huvudsakliga inriktning, stora investeringar
              i kol och den otydliga ägarstyrningen.
            </seg>
            <seg n="1657ae82">
              Varför har ni i två steg röstat emot nya ägardirektiv här i riksdagen?
              Vem bär ansvaret för förtroendekrisen? Varför uppgav näringsministern
              felaktigt att hon bara känt till Tysklandsavtalet i några veckor?
            </seg>
            <seg n="c5889a11">
              Det går inte i längden att skylla på alla andra. Nu måste man
              också ta ett eget ansvar. Fram med nya ägardirektiv! Fram med
              tydliga besked! Ge oss beskedet om hur näringsministern ser på
              Vattenfalls framtida utveckling å hela regeringens vägnar! Det
              tror jag att både Vattenfall och vi skulle välkomna.
            </seg>
          </u>
          <note type="speaker" n="abaf8334">
            Anf. 5 BJÖRN HAMILTON (m):
          </note>
          <u who="bjorn_hamilton_a02230" xml:id="i-be05b6e6d4960544-0" n="c950cc27">
            <seg n="40ca4e75">
              Fru talman! Den senaste veckans debatt om Vattenfall visar vilket
              stort intresse svenska folket och samhället har för klimat- och
              energifrågorna. Jag tycker att det är trevligt och roligt, för
              de här frågorna behöver diskuteras då de är så oerhört viktiga
              för framtiden, för kommande generationer och för att vi ska kunna
              fortsätta att ha en välståndsutveckling inte bara i Sverige utan
              i hela världen.
            </seg>
            <seg n="5fee1dc3">
              Vi har det rätt väl förspänt i Sverige i de här frågorna. Vi
              har en stor andel vattenkraft, och vi har en rätt stor andel kärnkraft,
              som gör att vi inte behöver känna oss skyldiga till att smutsa
              ned luften med koldioxid som man tyvärr måste göra i stora delar
              av övriga världen.
            </seg>
            <seg n="c171da63">
              I Asien, i de framväxande ekonomierna där, och även i Centraleuropa
              är kolkraften och de fossila bränslena en stor del av de energitillgångar
              som man har. Det är klart att man inte kan avskaffa den typen
              av energitillgångar över en natt, utan omställningen kommer att
              ta tid. Men den är oerhört viktig. Då är det viktigt att Sverige,
              med den kompetens och de kunskaper vi har inom det här området,
              går i bräschen för en omställning av energisystemen så att vi
              i framtiden kan leva under drägliga förhållanden.
            </seg>
            <seg n="16b97025">
              Fru talman! Att äga förpliktigar, och att äga innebär att ha
              och ta ansvar. Det gäller statens ägande och i ännu högre grad
              statens ägande av bolag. Vattenfalls historia som Sveriges statliga
              kraftproducent sträcker sig 100 år tillbaka, och trots ombildningen
              1992 till aktiebolag är bolaget fortfarande statligt ägt. Bolaget
              utgör en viktig aktör på energimarknaden och förvaltar dessutom
              stora ekonomiska värden. I detta sammanhang är det viktigt att
              komma ihåg att regeringen styr Vattenfall med mer än ägarpolicy,
              ägardirektiv och fortlöpande dialog. Lagar och förordningar som
              berör hela energisektorn gäller naturligtvis även för Vattenfall.
            </seg>
            <seg n="e771c732">
              Fru talman! Regeringens strategi för en hållbar energi- och klimatpolitik
              anger de medel som är viktiga för att nå målen om förnybar energi,
              effektivare energianvändning och minskning av utsläppen av klimatgaser.
              Det handlar bland annat om koldioxidskatt, elcertifikatssystem,
              förenklade tillståndsprocesser och behovet av infrastruktur.
            </seg>
            <seg n="262acb2b">
              Elcertifikatssystemet är särskilt intressant. Det är ett effektivt
              och kraftfullt styrmedel för att öka den förnybara elproduktionen.
              Erfarenheter från systemet är goda, och det är en bra metod att
              stimulera användningen av energiteknik som är gynnsam i ett klimatperspektiv
              men som ännu inte är kommersiellt konkurrenskraftig.
            </seg>
            <seg n="96f632e5">
              Precis som alla andra aktiebolag ska Vattenfall vara lönsamt.
              Oberoende av vem som äger bolaget vill man ha avkastning på sitt
              satsade kapital. I fallet Vattenfall är det vi skattebetalare
              som äger, och vi kräver naturligtvis lönsamhet och avkastning
              på vårt eget kapital. Men detta förutsätter att Vattenfall kan
              drivas på samma villkor som sina konkurrenter. Detta bör vara
              vägledande när man formulerar ägardirektiv så att man inte försvårar
              möjligheterna att nå lönsamhet och snedvrider konkurrensen. För
              Vattenfall har lönsamheten hitintills inte varit svår att uppnå
              sedan elhandeln över gränserna öppnade och det blev möjligt att
              marknadsprissätta elproduktionen varje dag.
            </seg>
            <seg n="092b7b09">
              Fru talman! Prissättningen på elmarknaden är ett kapitel för
              sig. En stor del av elhandeln i Norden görs på elbörsen Nordpool
              i Oslo. Det elbolag som vill köpa el för att sedan distribuera
              till sina konsumenter lägger in sina beställningar medan de producerande
              bolagen, exempelvis Vattenfall, samtidigt meddelar hur mycket
              de kan producera. Därefter sker en jämkning mellan dessa parter,
              köpare och säljare, och därefter meddelar Nordpool hur mycket
              el som ska produceras nästkommande dygn och till vilket pris.
              Denna process förekommer varje dag. Priset hamnar på den nivå
              där köpare och säljare möts, helt på marknadens villkor.
            </seg>
            <seg n="161685b8">
              Ett problem inom elhandeln är stora obalanser och att produktionssystemet
              är tämligen trögrörligt. Elköpare har svårt att vända sig till
              någon annan leverantör som har billigare el. Konsumenterna tvingas
              köpa den el som producenterna bjuder ut. Elköpare måste också
              omedelbart använda den el som köpts. Elproducenten har däremot
              möjlighet att spara på sin elproduktion för att sälja el när priset
              är som högst. I synnerhet gäller det Vattenfall, som ensamt står
              för 15 procent av den nordiska elmarknaden.
            </seg>
            <seg n="b0bd215e">
              Jag återkommer i ett senare inlägg.
            </seg>
          </u>
          <note type="speaker" n="22acde82">
            Anf. 6 Tredje vice talman LISELOTT HAGBERG (fp):
          </note>
          <u who="michael_hagberg_c6b067" xml:id="i-97cc09149b8e10ed-0" n="abccc49f">
            <seg n="ab34bfb1">
              Fru talman! Det är inte första gången Vattenfall och styrningen
              av Vattenfall diskuteras och debatteras i riksdagen, säkert inte
              heller den sista.
            </seg>
            <seg n="24d00103">
              I år firar Vattenfall 100 år. Under dessa 100 år har mycket hänt.
              Vattenfall bildades ur Trollhätte kanal- och vattenverk och fick
              namnet Kungliga Vattenfallsstyrelsen. Av namnet kan man förstå
              att det till en början handlade om vattenkraftsprojekt. Vattenfall
              levererade främst energi till industrin. Det handlade således
              om att förse den växande svenska industrin med energi. Hushållskunderna
              var få vid den här tiden.
            </seg>
            <seg n="cdf8656b">
              Sedan dess har det runnit mycket vatten under broarna och i älvarna.
            </seg>
            <seg n="aeee3d58">
              83 år senare ombildades Vattenfall till ett helägt statligt aktiebolag,
              detta som en förberedelse inför avregleringen av elmarknaden.
              Redan då, 1991, reserverade sig Folkpartiet till förmån för en
              privatisering av Vattenfall. Det ligger nämligen inte sällan inbyggda
              konflikter mellan politiska mål och styrning av statliga bolag.
            </seg>
            <seg n="c85f7159">
              17 år efter bolagiseringen är Vattenfall ett bolag som inte enbart
              levererar energi till den svenska industrin. I dag är Vattenfall
              ett bolag bland andra kommersiella leverantörer av energi på en
              internationell marknad. Likadant ser det ut med de statliga energibolagen
              i våra grannländer.
            </seg>
            <seg n="3a1dff43">
              Vattenfall är ägare till en rad kraftverk: vindkraftverk, kärnkraftverk,
              kolkraft och oljekraft. Min förhoppning är att de flesta, liksom
              vi i Folkpartiet, anser att Vattenfall ska agera på ett affärsmässigt
              vis, detta med tanke på att de investeringar som har gjorts i
              Vattenfall under de gångna hundra åren har gjorts av svenska folket.
            </seg>
            <seg n="993ba15e">
              Om man inte strävar efter maximal lönsamhet accepterar man slöseri
              med skattebetalarnas pengar. Det är helt klart att om man avstår
              från att ställa krav på lönsamhet eller om man definierar om kraven
              och har väldigt lågt ställda sådana blir det svårare för bolaget
              att uppfylla andra mål. Detta är ju inte unikt för Vattenfall
              AB.
            </seg>
            <seg n="a60202b1">
              Det finns andra exempel på konflikter mellan motstående intressen.
              Låt mig ta två exempel, Vin &amp; Sprit, som ju inte längre är i statlig
              ägo, och Svenska Spel. När det gäller Vin &amp; Sprit har riksdagen
              antagit uttalade mål om en restriktiv alkoholpolitik, och det
              är förstås svårt att förena med storskalig statlig spritproduktion.
              På samma sätt är det när det gäller Svenska Spel. Ett mål om måttligt
              spelande och en ansvarsfull spelpolitik är svårt att förena med
              erbjudanden om gratisspel som en introduktion i spelandets värld.
            </seg>
            <seg n="76361f9b">
              Fru talman! Situationen är densamma för Vattenfall, skulle man
              kunna säga. Vattenfall förväntas agera på ett företagsekonomiskt
              korrekt sätt, det vill säga med den maximala lönsamhetens glasögon
              på näsan, och samtidigt bidra till svenska miljö- och energipolitiska
              mål. Förhållandet är inte okänt. Det har synliggjorts tidigare.
            </seg>
            <seg n="1393cffc">
              Vattenfalls ägardirektiv från 1997, som det för övrigt beslutades
              om i riksdagen, framhåller att bolaget ska verka för mål om lönsamhet
              och bidra till ett hållbart energisystem. Var dessa mål tillräckligt
              tydliga? Gick de att förena med de miljö- och energipolitiska
              målen? Detta är frågor som man måste ställa sig. Svaret på dem
              är: Nej, det är nog tveksamt.
            </seg>
            <seg n="d9ca5c81">
              I Riksrevisionens rapport från 2004, rapport nr 18, tydliggörs
              problematiken. Jag citerar: Vattenfalls uppdrag har över tiden
              kommit att uttolkas på olika sätt av ägarförvaltningen och bolagsledningen.
              Riksrevisionen bedömde att under perioden 20002003 har såväl bolagsledningen
              som ägarförvaltningen, liksom bolagets agerande, väsentligt mer
              än tidigare fokuserat på affärsmässighet framför att bidra till
              svenska miljö- och energipolitiska mål.
            </seg>
            <seg n="bb3a4835">
              Vid Vattenfall AB:s ordinarie bolagsstämma i slutet av april
              2005 antogs förslag till ändringar av bolagsordningen när det
              gäller verksamheten. Jag citerar igen: Bolaget skall inom ramen
              för kravet på affärsmässighet vara det ledande företaget i omställningen
              till en ekologisk och ekonomiskt uthållig svensk energiförsörjning.
              Har detta bidragit till att tydliggöra uppdraget? Frågan får nog
              anses obesvarad.
            </seg>
            <seg n="2614ee56">
              Vad som är viktigt är enligt min och Folkpartiets uppfattning
              att målen är tydliga och möjliga att förena. Folkpartiets landsmöte
              startade i går, och på lördag debatteras energi- och klimatpolitiken.
            </seg>
            <seg n="2b8ae2b3">
              Det är troligtvis känt för de allra flesta att Folkpartiet är
              ett parti som är vänligt inställt till kärnkraft. Kärnkraft, liksom
              vattenkraft, är ett koldioxidfritt och koldioxidsnålt energislag.
              För att kunna hantera de stora utmaningarna vad gäller klimatpåverkande
              gaser behövs både kärnkraft, vattenkraft och annan koldioxidfri
              och koldioxidsnål energi. Vi menar därför att det är viktigt att
              inte låsa fast sig vid en eller annan typ av teknik. Därför förordar
              vi teknikneutralitet.
            </seg>
            <seg n="0ef5fc09">
              Politikens roll är att formulera vad-frågorna. Vattenfall och
              andra aktörer har att hantera hur-frågorna. Det är viktigt att
              skilja på detta.
            </seg>
            <seg n="64700085">
              Vattenfall AB är i dag, hundra år efter bildandet, ett kommersiellt
              bolag som verkar på en internationell marknad. Den fråga som man
              bör ställa sig inför framtiden är om det är möjligt att förena
              energipolitiska mål och statlig bolagsstyrning. Nästa fråga som
              man bör ställa sig är om det är självklart att staten fortsättningsvis
              ska vara hundraprocentig ägare av Vattenfall. Min och Folkpartiets
              förhoppning är att en sådan diskussion ska komma till stånd.
            </seg>
            <seg n="49ca09f5">
              Att äga eller inte äga, det är frågan.
            </seg>
          </u>
          <note type="speaker" n="82306112">
            Anf. 7 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-9a7b374f99c40dee-0" n="5a27cfbc" next="i-72128822a215fa46-0">
            <seg n="e93954e5">
              Fru talman! Den senaste veckans händelser har aktualiserat frågan
              om ägande och styrning av Vattenfall. Jag vill först betona att
              det inte finns några planer från alliansens sida att sälja Vattenfall.
              Det är viktigt att slå fast detta. Men turerna kring Vattenfall
              visar att det framöver finns all anledning att föra en fördjupad
              och öppen diskussion om statens långsiktiga ägande av Vattenfall.
            </seg>
            <seg n="0b1fc992">
              Sverige ligger i topp fem bland de länder som har störst andel
              statligt ägande i OECD. Generellt tycker vi kristdemokrater att
              det statliga ägandet behöver minska och begränsas. Men det finns
              en poäng i att staten äger vissa former av infrastruktur. Elnätet
              är en sådan.
            </seg>
            <seg n="4ea87a0a">
              De frågor jag som kristdemokrat ställer mig är: Är det motiverat
              att vi äger alla delar av Vattenfall? Ska allting vara i statens
              ägo? Ska staten engagera sig i riskprojekt runt om i Europa? Ska
              staten äga kolkraftverk i Tyskland?
            </seg>
            <seg n="adc96e16">
              Jag säger inte att vi ska sälja av delar av Vattenfall. Det finns
              heller inte några sådana planer hos alliansregeringen. Men diskussionerna
              om ett statligt ägande måste ändå föras på ett principiellt plan.
              Kan vi inte få en sådan öppenhjärtig debatt i stället för att
              servera slagord, där syftet verkar vara att klämma åt en minister
              snarare än att föra sakfrågan framåt?
            </seg>
            <seg n="928f4e68">
              Debatten ska inte handla om huruvida vi ska sälja Vattenfall
              eller inte. Debatten bör handla om vad staten ska äga fullt ut,
              delvis eller inte alls.
            </seg>
            <seg n="698f54bf">
              Det finns också anledning att fundera över det faktum att stora
              delar av Vattenfalls vinst härstammar från vattenkraftverken i
              norra Sverige. En modell som diskuteras är att låta älvkommunerna
              i norra Sverige få större del av vinsterna från vattenkraften.
              Det är en intressant idé som behöver utvecklas.
            </seg>
            <seg n="00ef4147">
              Men om staten ska äga måste den också få styra. Historien visar
              att i fallet Vattenfall har detta varit svårt. Det är också intressant
              att lyssna till de hårda ord som vi i dag hör från oppositionen.
              Helt klart är att man har glömt sin egen Vattenfallshistoria.
            </seg>
          </u>
          <note n="4a13a847">
            Har du, Tomas Eneroth, glömt årtalet 2003? Det var då din partikamrat,
            näringsminister Björn Rosengren, prickades av riksdagen för bristande
            styrning av Vattenfall?
          </note>
          <u who="mikael_oscarsson_b81cce" xml:id="i-72128822a215fa46-0" n="5a27cfbc" prev="i-9a7b374f99c40dee-0">
            <seg n="0f849dc1">
              Har du, Peter Eriksson, glömt årtalet 2004? Det var då riksrevisor
              Kjell Larsson kritiserade Näringsdepartementet för att ha låtit
              Vattenfalls ledning fokusera på lönsamhet i stället för på miljön.
              Det var under regeringen Persson, som ni aktivt stödde.
            </seg>
            <seg n="7dcfb106">
              Fru talman! Under de senaste tre åren har regeringen tagit viktiga
              steg för att förbättra styrningen av Vattenfall, men man har inte
              nått ända fram. Fortfarande är det ägardirektivet från 1997 som
              gäller. Det infördes för tolv år sedan. Under nio av dessa år
              styrde Socialdemokraterna, Miljöpartiet och Vänsterpartiet. Att
              det inte har skett någon förändring är således inte bara alliansregeringens
              fel. Men det är bara att erkänna att ingen regering har klarat
              av att styra Vattenfall fullt ut.
            </seg>
            <seg n="f0e42fb4">
              Vad står det då i detta direktiv? Jo, det står: Bolaget skall
              inom ramen för kravet på affärsmässighet vara det ledande företaget
              i omställningen till en ekologiskt och ekonomiskt uthållig svensk
              energiförsörjning.
            </seg>
            <seg n="ef58d7d9">
              Ekonomiskt har Vattenfall visat sig vara. Det är ett företag
              som har en omsättning på 164 miljarder. Det kan jämföras med fyra
              försvarsbudgetar. Tittar man på rörelseresultatet mellan 2001
              och 2008 kan man se att Vattenfalls vinst har blivit 170 miljarder.
              Det har bekostat stora delar av vår välfärd. Ingen har sagt nej
              till dessa pengar. Ändå vet vi att en stor del av denna vinst
              kommer från fossila bränslen.
            </seg>
            <seg n="2b9745de">
              Ekologiskt uthålligt nja, endast 28 procent av Vattenfalls totala
              investeringar under de närmaste fem åren kommer att gå till förnybar
              energi som till exempel vindkraft, vågkraft, biomassa eller solenergi.
              Men Vattenfall har satsat på att göra kolkraften renare genom
              avskiljning och lagring av koldioxid, så kallat CCS.
            </seg>
            <seg n="fb881f72">
              Vattenfall har byggt och tagit i drift världens första pilotanläggning
              sydost om Berlin och förbereder byggandet av en större demonstrationsanläggning
              i östra Tyskland. Det är viktigt att komma ihåg när bilden av
              Vattenfall ofta är ett företag som helt struntar i miljön. Det
              är nämligen inte sant. Men klart är att Vattenfall måste satsa
              ännu mer på ekologiskt hållbara alternativ. De har alltför länge
              kört sitt eget race. Därför välkomnar jag nu att regeringen tar
              fram ett förslag på nya direktiv.
            </seg>
          </u>
          <note n="617ec4cb">
            Har du, Lars Ohly, glömt årtalet 2005? Det var då din kartellkollega
            Thomas Östros prickades av KU för bristfällig styrning av Vattenfall.
          </note>
          <note type="speaker" n="1ed7200e">
            Anf. 8 LARS OHLY (v):
          </note>
          <u who="lars_ohly_6bb860" xml:id="i-d994916909f9f954-0" n="ec45e99b">
            <seg n="02b76b39">
              Fru talman! Det har inte varit någon bra vecka för regeringen.
              Det har varit en riktigt usel vecka för Maud Olofsson, får man
              väl konstatera.
            </seg>
            <seg n="0173e809">
              Först var det de olika beskeden om det ekonomiska ansvaret vid
              kärnkraftsolyckor. Det var fullständigt oacceptabelt först att
              Vattenfall hade tagit på sig ett sådant ansvar i Tyskland. Sedan
              var det rimligt att Vattenfall skulle ta på sig ett sådant ansvar
              också i Sverige. Det besked som först gavs gällde något dygn men
              inte längre.
            </seg>
            <seg n="720b6a37">
              Sedan har Maud Olofsson utlovat en energiomställning men låtit
              Vattenfall fortsätta att investera i kol och kärnkraft och tydligen
              inte haft några stora invändningar mot det. De har i alla fall
              inte nått fram till företagets ledning.
            </seg>
            <seg n="d9cb5a82">
              Och den kritik som näringsministern nu ägnar sig åt av Vattenfall
              har inte uppfattats av vare sig styrelseordförande Lars Westerberg
              eller vd Lars G Josefsson. Det kan ju bero på att Maud Olofsson
              konsekvent har vägrat att träffa företrädare för företaget liksom
              personalorganisationer som har varit på Näringsdepartementet men
              inte fått tillträde till ministern.
            </seg>
            <seg n="78a06ef4">
              De frågor man måste ställa sig är: Vad är Vattenfall till för?
              Vem är Vattenfall till för? Och vem ska bestämma i Vattenfall?
              Där är naturligtvis ägandet helt centralt.
            </seg>
            <seg n="81314c61">
              Ledningen i Vattenfall vill sälja elnätet. Det vore en enorm
              privatisering av en infrastruktur som det är nödvändigt att vi
              behåller i samhällets ägo.
            </seg>
            <seg n="f07e729f">
              Då kan man skylla ifrån sig och säga: Ja, det är företagsledningen.
              Men det är uppenbart att de åtminstone inte har uppfattat några
              eventuella signaler från regeringen i någon annan riktning, utan
              de har fortsatt att driva på för att man skulle sälja elnätet
              för 50 miljarder kronor och använda dessa pengar för att investera
              i kärnkraft i Storbritannien.
            </seg>
            <seg n="ba588f8f">
              En näringsminister som är aktiv och som är intresserad av att
              regera och styra hade naturligtvis satt stopp för de planerna
              och sett till att företagets ledning hade förstått vad ägaren
              vill.
            </seg>
            <seg n="5a21e763">
              Ska Vattenfall styckas upp? Ska Vattenfall säljas ut? Ja, i den
              här debatten har vi hört flera som har förespråkat det eller åtminstone
              väckt tanken.
            </seg>
            <seg n="cedd0b77">
              Regeringen är otydlig. Regeringen är oense. Regeringen vet inte
              vad man vill. Det skapar osäkerhet om ett av våra viktigaste samhällsägda,
              gemensamt ägda, företag.
            </seg>
            <seg n="c6b7ff3a">
              Vi i den rödgröna oppositionen menar att Vattenfall ska vara
              kvar i statliga händer. Vi menar att det kan fungera som ett konkurrensmedel
              gentemot privata bolag men också som en spjutspets för ekologiskt
              hållbar energi.
            </seg>
            <seg n="dd47cd0a">
              Vi i Vänsterpartiet tycker också att det är mycket bekymmersamt
              med Vattenfalls stora ägande av kärnkraft i Tyskland och kolkraft
              i Tyskland. Jag tycker att ägardirektiv mycket tydligare borde
              ifrågasätta ägandet av gammaldags energiformer som inte bidrar
              till den energiomställning som är nödvändig.
            </seg>
            <seg n="ab42512c">
              Vinstkraven och avkastningskraven står ibland i motsättning till
              de satsningar på förnybar energi som behöver göras. För höga vinstkrav
              leder till kortsiktiga vinstintressen som också styr investeringarna
              i Vattenfall. Det kan till och med vara lönsamt rent ekonomiskt
              att satsa på brunkol. Det kan vara lönsamt att satsa på gammaldags
              fossilgrundade energikällor, men det är aldrig samhällsekonomiskt
              lönsamt. Därför måste också avkastningskravet diskuteras. Därför
              måste vi också höja upp energiomställningen som målsättning för
              vårt ägande med Vattenfall. Vattenfall ska inte bara vara ledande
              i energiomställningen i Sverige. Vattenfall ska vara ledande på
              alla marknader där man verkar.
            </seg>
            <seg n="7aaf75c5">
              Vattenfall skulle också kunna vara en föregångare vad gäller
              fjärrvärmeutbyggnad i hela Europa. Det är inte acceptabelt att
              proportionerna i så stor utsträckning talar för att Vattenfall
              i dag bygger sin energiutvinning på fossil grund och på kärnkraft
              som grund. Det behövs därför ett starkare politiskt inflytande
              vad gäller ledningen av Vattenfall.
            </seg>
            <seg n="87db14b5">
              Då kan hela den här veckan och hela den här diskussionen summeras
              i regeringsduglighet. Det är vad det handlar om.
            </seg>
            <seg n="1882c69d">
              Maud Olofsson trivs bättre i opposition. Maud Olofsson älskar
              att skylla ifrån sig. Maud Olofsson fortsätter, tre år efter det
              val då Maud Olofsson inträdde i regeringen, att skylla på andra,
              att påpeka andras fel och brister och att gå tillbaka i historien.
              Det fungerade i valrörelsen 2006. Det kanske till och med fungerade
              något tag efter valet 2006. Men det fungerar inte att som ansvarsfull
              minister, tre år efter ett val då man har tillträtt, fortsätta
              att skylla ifrån sig och inte ta ansvar.
            </seg>
            <seg n="48faccf8">
              Maud Olofsson gör aldrig fel. Maud Olofsson kan inte ens erkänna
              att hon har sagt saker som står i motsatsställning till varandra.
              Maud Olofsson kan aldrig backa.
            </seg>
            <seg n="166286a8">
              Då är det kanske bäst att vi ser till att Maud Olofsson får göra
              det som hon tycker bäst om, nämligen att vara i opposition. Det
              kanske är bäst att svenska folket ser till att Maud Olofsson får
              en roll som hon trivs med, där hon kan skylla ifrån sig, där hon
              kan kritisera allt och alla och där Maud Olofsson kommer till
              sin rätt. Då kommer sannolikt både jag och Maud Olofsson och klimatet
              må mycket bättre.
            </seg>
          </u>
          <note type="speaker" n="9e2ab6cd">
            Anf. 9 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-b34d0e19c2e4e795-1" n="a969bf00">
            <seg n="62028dc1">
              Fru talman! Jag tycker att det är väldigt bra att vi får ha debatten
              och gå igenom saker och ting.
            </seg>
            <seg n="a8d4895b">
              Vi kan börja med styrningen. Jag tror att det finns en genuin
              okunskap om hur man styr statliga bolag. Det är väldigt tydligt,
              framför allt när man lyssnar till Tomas Eneroth som säger att
              man inte styr genom vad man säger på bolagsstämman.
            </seg>
            <seg n="d2ccbf06">
              Vad är det Tomas Eneroth säger? Det är klart att jag styr genom
              att gå på bolagsstämman och berätta vad ägarna tycker. Det är
              ett sätt att styra. Ett annat sätt att styra är att ha samtal
              med bolaget om den framtida strategin. Ett tredje sätt att styra
              är att skriva ett ägardirektiv.
            </seg>
            <seg n="6e81a9ac">
              När vi har gjort strategiarbetet och pekat ut vilka tre områden
              som är viktiga har vi redovisat det på bolagsstämman. Det är ett
              sätt att styra Vattenfall. Därför säger också ordföranden, styrelsen
              och vd:n: Vi vet precis vad ägarna vill. Och det är det som är
              det viktiga när man styr bolag.
            </seg>
            <seg n="1cf2c94d">
              Det ska leda till bättre lönsamhet. Man ska leda den gröna omställningen.
              Och man ska förbättra varumärket. Det är de tre saker som vi har
              pekat ut.
            </seg>
            <seg n="19e7ad43">
              Vi har kunnat peka ut det här därför att vi har jobbat med ett
              strategiarbete tillsammans med styrelsen. Detta är ingenting som
              vi har hittat på själva, utan vi gör naturligtvis det här tillsammans
              med Vattenfall. Då kan vi också gemensamt ha ett arbete för ett
              starkare Vattenfall som vet vad man ska göra.
            </seg>
            <seg n="9c09e1cd">
              Det är detta som har brustit tidigare. Det var därför som den
              förra socialdemokratiska regeringen fick kritik för att man inte
              styrde bolaget. Men man kan inte börja med skriftliga ägardirektiv
              utan att ha gjort ett strategiarbete. Det är det som är själva
              poängen. Vi är tydliga, och vi har inte heller fått samma kritik
              från Riksrevisionen som den förra regeringen fick.
            </seg>
            <seg n="ba6c0237">
              Sedan gäller det kärnkraft i Tyskland och årsredovisning och
              allt detta. Så här är det:
            </seg>
            <seg n="09d33443">
              Jag började ställa frågor till Vattenfall när vi höll på med
              strategiarbetet. Då var det precis som Lars G Josefsson sade.
              Vi hade inte insett de fulla konsekvenserna av detta. Jag började
              ana att det var på det här sättet. Men det var först i oktober
              som jag fick ett skriftligt juridiskt besked om att det var på
              det här sättet. Och jag kan inte agera utifrån det jag anar. Jag
              måste agera utifrån det som jag faktiskt vet. Jag tycker också
              att riksdagsledamöter, partiledare och andra borde vara klara
              över att det är så.
            </seg>
            <seg n="2734fcde">
              Det står i årsredovisningen, säger Tomas Eneroth. Det står samma
              sak i årsredovisningen i år som det stod förut, det vill säga
              man har inte tydliggjort det som är det fullständiga ansvarsgenombrottet.
              Det står inte i årsredovisningen.
            </seg>
            <seg n="4cba41fa">
              Det står inte i årsredovisningen av det enkla skälet att man
              inte hade detta klart för sig. Styrelsen, som jag har haft dialog
              med, erkänner detta och säger: Vi måste analysera det läge som
              nu har uppstått, och vi måste komma med ett förslag.
            </seg>
            <seg n="bc52e90e">
              Det är det som händer nu. Jag har inte fört någon bakom ljuset.
              Tvärtom är det jag som har sett till att vi har fått reda på detta.
            </seg>
            <seg n="03123ddc">
              Den stora frågan till Socialdemokraterna är: Varför analyserade
              ni inte den här frågan om ansvaret i Tyskland när ni köpte kärnkraften?
              Och varför har Miljöpartiet och Vänsterpartiet suttit i regeringen
              och sett allt detta och inte gjort något? Det är det som är den
              stora frågan.
            </seg>
            <seg n="293cabf9">
              Det är klart att Vattenfall ska ta ansvar i Tyskland. Det är
              givet. Men man måste klara ut när man köper saker och ting vad
              det får för konsekvenser. Jag har inte fått svar på frågan: Vad
              gjorde Socialdemokraterna för analys när man köpte det?
            </seg>
            <seg n="48ec9e5d">
              När det gäller investeringar, vad är det som händer i Vattenfall?
              Låt mig ge några siffror: investeringar i vind 1 miljard 2007,
              2,5 miljarder 2008, 7,8 miljarder 2009. Det visar vad Vattenfall
              gör under en ny ägare.
            </seg>
            <seg n="23522f75">
              Man investerar i vindkraft och är nu uppe i 3540 procent i det
              förnybara i sin portfölj. Det är tack vare att vi har gjort en
              tydlig styrning mot det hållbara och den gröna energin. Det skulle
              den förra regeringen också ha ägnat sig åt i sällskap med vänsterkollegerna.
            </seg>
            <seg n="0f508ce2">
              (Applåder)
            </seg>
          </u>
          <note type="speaker" n="3d95b4d2">
            Anf. 10 PETER ERIKSSON (mp):
          </note>
          <u who="peter_eriksson_83518c" xml:id="i-3635cf22235bcc73-2" n="64d2d983">
            <seg n="76b7db1e">
              Fru talman! Jag ska försöka gå igenom några av punkterna under
              diskussionen här. En sådan som är lite problematisk är helt uppenbart
              historiebeskrivningen. Maud Olofsson sade alldeles nyss att Miljöpartiet
              och Vänstern satt i regering förra mandatperioden, men så var
              det inte riktigt. Om jag minns rätt var det Socialdemokraterna
              som satt i regering förra mandatperioden.
            </seg>
            <seg n="ce2833a2">
              När det gäller energipolitiken fanns det ett särskilt samarbete
              mellan Centerpartiet, Socialdemokraterna och Vänsterpartiet. Om
              det är fel får Maud Olofsson rätta mig i den frågan.
            </seg>
            <seg n="af18049a">
              Miljöpartiet reagerade väldigt starkt på den utveckling som fanns
              då. Björn Rosengren och den socialdemokratiska regeringen medverkade
              till internationella köp av kolkraftverk och företag i Tyskland
              och Polen. Man ökade satsningen på fossila bränslen i stället
              för att medverka till förnybar energi.
            </seg>
            <seg n="8eae2a66">
              Vi tillsammans, oppositionen och Miljöpartiet, drev igenom i
              riksdagens konstitutionsutskott tydliga skrivningar om att styrningen
              var alldeles för svag av Vattenfall trots att Centerpartiet var
              med i den energiuppgörelse som fanns.
            </seg>
            <seg n="2592817a">
              Vi i Miljöpartiet var inte nöjda. Trots att vi egentligen hade
              ett budgetsamarbete fick vi efter mycket hårda förhandlingar och
              diskussioner med den dåvarande regeringen igenom ett första ägardirektiv.
              Det var den första tydliga ändringen av Vattenfalls ägardirektiv
              i riktning mot att man ska vara ledande i den gröna omställningen.
            </seg>
            <seg n="d342028e">
              Det är nu några år efteråt helt uppenbart att det inte har räckt.
              En ny regering där Maud Olofsson är näringsminister fortsätter
              att medverka till att satsa på fossila bränslen i stället för
              att genomföra en grön omställning. Tre år efter regeringsskiftet
              fortsätter den inriktningen.
            </seg>
            <seg n="17099de9">
              Det är det som jag tycker är det frustrerande och det som Maud
              Olofsson borde ta ansvar för. Jag tycker att det är uppenbart
              att Maud Olofsson har ansvaret för att Vattenfall inte genomför
              en grön omställning. Det går inte att skylla på någon annan.
            </seg>
            <seg n="37feb142">
              Sedan gäller det frågan om ledningen har mörkat om det tyska
              avtalet, den tyska lagstiftningen om kärnkraftsolyckors konsekvenser
              och vem som har ansvar där. Är det som Maud Olofsson säger, att
              inte ens företaget själv fattade vad man skrev på för avtal, är
              det makalöst.
            </seg>
            <seg n="9f992aae">
              Jag kan inte riktigt tro på att det är så. Jag vet att Vattenfall
              har ett antal duktiga jurister. De måste ha förstått innebörden.
              Jag kan inte fatta att Vattenfalls ledning med alla dessa förutsättningar
              inte förstår en så grundläggande sak som vad avtalet innebär och
              hur mycket man sätter det egna företaget i pant. Det är osannolikt.
            </seg>
            <seg n="8ef10311">
              Det är verkligen läge att förändra mycket i Vattenfalls ledning
              om varken vd eller övriga i ledningen har begripit vad man gör
              och ingen på Näringsdepartementet heller. Det är en anmärkningsvärd
              uppgift som Maud Olofsson kommer med.
            </seg>
            <seg n="79d12074">
              Man säger också att Josefsson och Vattenfall har gjort svenskarna
              rikare. Det äventyr Vattenfall har varit ute på bygger i grunden
              på att vattenkraften har gett enorma vinster under lång tid. Det
              är grunden för att man har kunnat gå ut i Europa och köpa bolag.
              Det handlar mera om världskonjunkturen, ökade råvarupriser och
              elpriser. Det är det som har gett de stora vinsterna.
            </seg>
          </u>
          <note type="speaker" n="816e6fa4">
            Anf. 11 TOMAS ENEROTH (s):
          </note>
          <u who="tomas_eneroth_80b549" xml:id="i-62dddb2d5088c40e-1" n="e3a87027">
            <seg n="4e283c7d">
              Fru talman! Jag tycker att den här debatten på ett alldeles utmärkt
              sätt visar det vi påstår från oppositionen. Vi har en näringsminister
              som inte är beredd att ta eget ansvar, som gärna skyller på förra
              regeringen, nuvarande opposition, vd eller Vattenfall.
            </seg>
            <seg n="29ad753d">
              Det är för övrigt kännetecknande för hela regeringen. Är det
              problem med arbetsmarknadspolitiken skyller Littorin på a-kassan
              eller Arbetsförmedlingen. Är det sjukförsäkringarna skyller Husmark
              på Försäkringskassan. Anders Borg skyller på antingen finansmarknaden
              eller bankerna, och Maud Olofsson skyller på Vattenfall.
            </seg>
            <seg n="0a9156a5">
              Om det är som Maud Olofsson här hävdar, att man själv inte förstod,
              delar jag Peter Erikssons uppfattning helt och hållet. Det verkar
              fullständigt orimligt. Det är inte heller den beskrivning som
              före detta styrelseordföranden ger.
            </seg>
            <seg n="5a3e39f8">
              Men om man inte förstod och skrev på ett avtal som innebar att
              hela Vattenfalls tillgångar i hela Sverige skulle pantsättas,
              som man uttrycker det, utan att informera ägaren, hur kan Maud
              Olofsson ha fortsatt förtroende för styrelsen? Hon har uttalat
              vid ett flertal tillfällen att hon har fullt förtroende. Förtroendekedjan
              som vi talar om innebär fullt förtroende för styrelsen som i sin
              tur har fullt förtroende för vd. Om det är en förtroendekris,
              vem bär då ansvaret för den?
            </seg>
            <seg n="132ca211">
              Om man har lurat in näringsministern i en position, vilket förefaller
              helt obegripligt, borde det rimligtvis få konsekvenser. Det är
              så obegripligt med de skiftande besked vi här får från landets
              näringsminister.
            </seg>
            <seg n="fe8723f1">
              När det gäller statlig styrning har jag själv varit ordförande
              i ett statligt bolag och är väl medveten om hur ägarstyrning ska
              gå till. Jag hade själv varit förtvivlad om vi hade haft en näringsminister
              som gick ut och var dag tyckte till, angrep bolaget och hade en
              eller annan uppfattning om det eller skickade statssekreteraren
              till bolagsstämman för att bara prata men inte kunde sätta kraft
              bakom orden.
            </seg>
            <seg n="6430f950">
              Återigen: Det är alldeles rätt att man som ägare kan gå till
              en bolagsstämma och tala om vad som är ens bild av hur bolaget
              ska arbeta. Men då får man leverera ägardirektiv som ger det mandatet.
              Det är uppenbart att varken nuvarande eller förra styrelseordföranden
              eller för den delen vd har förstått det uppdraget eller ens den
              kritik som regeringen har riktat mot bolaget.
            </seg>
            <seg n="9d17075e">
              I den meningen är det ett tydligt exempel på en remarkabelt otydlig
              ägarstyrning. Bristen på ägardirektiv har försatt Vattenfall i
              ett läge där man har fått en osäkerhet om framtiden.
            </seg>
            <seg n="95156459">
              Det har inte underlättats av att olika företrädare för de borgerliga
              partierna öppet har luftat olika strategier. Vi har märkt det
              i dagens debatt, där Björn Hamilton och Liselott Hagberg öppet
              dryftade att man ville sälja delar eller hela Vattenfall och att
              det inte borde vara i statlig ägo. Mikael Oscarsson var lite mer
              försiktig och tycker att nätet ska man nog behålla i alla fall.
            </seg>
            <seg n="2660464c">
              Häromveckan hörde vi att utbildningsministern och finansministern
              hade uppfattningar om detta. Allvarligt talat, det är inte så
              man hanterar ägarpolitiken. Den typen av diskussioner är kanske
              inte heller rimliga att föra från ägarens sida. Man borde först
              enas om en gemensam strategi.
            </seg>
            <seg n="694c6e92">
              Jag åtminstone har läst grundlagen och föreställer mig att regeringen
              har en uppfattning. Regeringen har inte olika uppfattningar utan
              ska ha en uppfattning. Men här dryftar man olika strategier och
              till och med grunden för ägandet mellan de olika regeringsledamöterna
              öppet vid flera tillfällen. Jag förstår att Vattenfalls ledning
              är bekymrad.
            </seg>
            <seg n="a3a20cce">
              Vi ser nödvändigheten av att Vattenfall ska vara i statlig ägo,
              precis som de flesta andra länder gillar att man har ett nationellt
              energibolag och tillgång till sina nationella strategiska resurser.
              Jag vill inte tänka tanken att det är Gazprom som äger svensk
              vattenkraft eller att det är Eon som skulle se till att äga hela
              vårt elnät som går till 850 000 hushåll. Jag gillar tanken på
              att vi själva förfogar över detta, och det är det vi i de rödgröna
              partierna är överens om. Det här är en viktig strategisk tillgång
              ge nu besked, Maud Olofsson, för hela regeringen. Avser ni att
              sälja Vattenfall? Tycker ni att Vattenfall ska vara kvar i statlig
              ägo även framöver? Det beskedet tror jag att svenska folket förväntar
              sig att ni ger.
            </seg>
          </u>
          <note type="speaker" n="b27d362b">
            Anf. 12 BJÖRN HAMILTON (m):
          </note>
          <u who="bjorn_hamilton_a02230" xml:id="i-be05b6e6d4960544-1" n="c950cc27">
            <seg n="6d727cbe">
              Fru talman! Man skulle efter den senaste mediedebatten kunna
              tro att det är Vattenfall som äger hela Sveriges elnät. Jag ska
              bara försöka klarlägga hur det verkligen förhåller sig.
            </seg>
            <seg n="c71559d5">
              Stomnätet, eller det nationella elnätet, som förbinder norra
              Sverige med södra Sverige och östra Sverige med västra Sverige
              ägs av staten och administreras av Svenska kraftnät. Så tycker
              vi nog alla att det ska förbli.
            </seg>
            <seg n="2aef1b03">
              Vattenfall äger bara regionala och lokala distributionsnät, precis
              som exempelvis Fortum och Eon. Vi har i Sverige redan i dag en
              förfärlig massa elkunder som får sin el i ledningar som ägs av
              privata företag. Utifrån hur situationen ser ut i Sverige i dag
              skulle det alltså inte vara så konstigt om det distributionsnät
              som Vattenfall i dag administrerar skulle övergå i annan ägo.
            </seg>
            <seg n="9e640367">
              Statens reglerroll kommer in via Elsäkerhetsverket som är till
              för att övervaka avtalen mellan nätägaren och kunden. I ellagen
              regleras också vilken nätavgift nätbolagen får ta ut. För att
              höja nätavgifter räcker det inte att nätbolagen har investerat
              pengar i nätet. Bolaget måste dessutom visa vilka förbättringar
              dessa investeringar har lett till.
            </seg>
            <seg n="9fbd1dfc">
              Det är viktigt att man får bolag som Eon, Fortum och Vattenfall
              att inse det långsiktiga värdet av en förbättrad leveranssäkerhet.
              Kunderna vill ha och kräver detta. Det kan också ses som en investering
              för att förbättra relationen till kunderna, vilket stärker varumärket.
            </seg>
            <seg n="094777c8">
              Vid köpet av det nederländska bolaget Nuon gjordes en noggrann
              utvärdering av Näringsdepartementet innan man gav klartecken.
              Det ansågs vara en bra affär, eftersom det gav Vattenfall ökade
              resurser att bidra till minskat klimatutsläpp på sikt.
            </seg>
            <seg n="b20a47a7">
              Vattenfall är väldigt aktivt på den tyska marknaden när det gäller
              att hitta förbättringar vad gäller kolkraft och hur man till exempel
              kan lagra koldioxid. Man har, som många redan har tagit upp, flera
              testprojekt på gång. Det är viktigt att den här utvecklingen främjas,
              och det är bra att Vattenfall går i bräschen för den, för detta
              krävs utifrån ett globalt perspektiv. Vi kommer inte att klara
              utvecklingen i Asien, som var uppe tidigare, och i Centraleuropa
              om man inte kan hantera koldioxidutsläppen inom kolkraftssektorn.
              Den satsningen är så oerhört viktig.
            </seg>
            <seg n="f4eae1ab">
              Till sist vill jag fråga Lars Ohly hur han får ihop det när han
              säger att Vattenfalls avkastningskrav ska sänkas, samtidigt som
              han vill göra en extra utdelning på 5 miljarder kronor från Vattenfall
              för att lägga i en riskkapitalfond. Det går inte riktigt ihop
              för mig i alla fall.
            </seg>
          </u>
          <note type="speaker" n="e16a0e8d">
            Anf. 13 Tredje vice talman LISELOTT HAGBERG (fp):
          </note>
          <u who="michael_hagberg_c6b067" xml:id="i-97cc09149b8e10ed-1" n="abccc49f">
            <seg n="5427092e">
              Fru talman! Jag vill börja med att bemöta det som Tomas Eneroth
              sade som handlade om ägandet av Vattenfall och vad jag sade och
              inte sade härifrån talarstolen.
            </seg>
            <seg n="adecc118">
              Jag sade att jag tycker att det är angeläget att frågan lyfts
              upp och att det förs en vidare diskussion om detta. Om Vattenfall
              fortsättningsvis ska ägas helt av staten är en fråga som man bör
              diskutera, sade jag. Jag har inte satt ned foten. Det är helt
              känt att den här regeringen inte har uttalat en vilja att sälja
              Vattenfall under den här perioden, men jag säger att det är viktigt
              att diskutera frågan. Den här debatten visar väldigt tydligt att
              det under en rad av år har förekommit konflikter mellan riksdagens
              uttalade energi- och miljöpolitiska mål och de mål som finns när
              det gäller styrningen av bolag.
            </seg>
            <seg n="173a236f">
              Peter Eriksson sade i sitt anförande att investeringar som görs
              i dag formar morgondagens samhälle. Den fråga man bör ställa sig
              i det sammanhanget är om det är förenligt, som gjordes under den
              förra mandatperioden, med att köpa kolkraft i Tyskland och om
              det är förenligt med att investera i kärnkraft med tanke på att
              det på affärsmässig grund bidrar till att göra investeringar av
              annat slag. Det är ju klart att man måste balansera investeringar
              och dess lönsamhet i ett bolag, så det är en fråga som är vettig
              att besvara. Är det rimligt att bete sig på det sättet?
            </seg>
            <seg n="c3e7fc1a">
              Vattenfall kan spela en ledande roll, säger Tomas Eneroth, och
              det kräver tydlig styrning. Då måste man i samma andetag fråga
              Socialdemokraterna och Tomas Eneroth om Socialdemokraterna har
              flyttat positionerna. Om man tittar på den överenskommelse som
              finns mellan oppositionens partier om energipolitiken och som
              gjordes i våras här, står det: Vattenfall ska kvarstå i statlig
              ägo. Bolaget bör ges en tydligare roll i omställningen av energisystemet
              mot en högre andel förnybar energi. Vidare bör Vattenfall inom
              ramen för EU:s statsstödsregler och miljömässiga krav möjliggöra
              Europas mest konkurrensmässiga priser för den svenska elintensiva
              industrin.
            </seg>
            <seg n="c01941d1">
              Men där sägs ingenting om affärsmässighet. Finns inte det med
              över huvud taget hos Socialdemokraterna som ju har haft det som
              en av delarna när det gäller styrningen av Vattenfall?
            </seg>
            <seg n="8f339293">
              Vidare kan man gå till den utfrågning som genomfördes av konstitutionsutskottet
              20042005, där Socialdemokraterna genom Thomas Östros talade på
              det här sättet: Det bästa sättet att ta ansvar och möta de berättigade
              krav som finns på Vattenfall, är att skapa ett långsiktigt konkurrenskraftigt
              bolag som klarar av att konkurrera med de stora internationella
              energibolagen.
            </seg>
            <seg n="5569091d">
              Vidare säger Thomas Östros i samma frågeställning: De investeringar
              som har gjorts i Polen, Tyskland och som eventuellt skulle kunna
              komma till stånd i Danmark är vinstgivande investeringar som innebär
              att vinsterna tas hem till Sverige och ger resurser och muskler
              för att investera i förnybar energi på hemmaplan.
            </seg>
            <seg n="46fcf75e">
              Med den överenskommelse som jag nyss läste upp är inte Socialdemokraternas
              mål och önskan när det gäller Vattenfall särskilt tydliga längre.
            </seg>
            <seg n="72148bb9">
              När det gäller Lars Ohlys anförande skulle jag kunna sammanfatta
              det som att tycker man inte om budskapet, ja, då skjuter man budbäraren.
              Jag tror att man kan se i protokollet att det var väldigt mycket
              en kanonad av Maud Olofsson och Maud Olofsson. Det handlade mer
              om att nämna Maud Olofssons namn än att tala om vad Vänsterpartiet
              har för egen uppfattning.
            </seg>
            <seg n="495edde2">
              Nu är det bara 22 sekunder kvar, annars hade jag tänkt använda
              tiden till att läsa upp vad det egentligen är som styr, både när
              det gäller regeringsformen och aktiebolagslagen. Det är nämligen
              inte ointressant vad det finns för möjligheter med de verktyg
              vi har som har med regeringsformen att göra. Vi kan heller inte
              bortse från aktiebolagslagen. Vattenfall är en enskild juridisk
              person, men jag kan återkomma till detta i mitt sista inlägg.
            </seg>
          </u>
          <note type="speaker" n="de3d64a4">
            Anf. 14 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-88ce974e1dd770a0-0" n="5a27cfbc">
            <seg n="19e4f224">
              Fru talman! Först skulle jag vilja rikta mig till Peter Eriksson
              som vill försöka distansera sig från den förra mandatperioden
              och påstå att han inte hade något inflytande. Men det är väldigt
              viktigt, tycker jag, att påpeka i den här kammaren och för tittarna
              att Göran Persson och Socialdemokraterna inte kunde regera en
              dag utan ett aktivt stöd från Miljöpartiet.
            </seg>
            <seg n="b34597b3">
              Så här i debattens efterdyningar kan det också vara bra att reda
              ut några saker. När det gäller exempelvis skadeståndsansvaret
              för en eventuell kärnkraftsolycka i Tyskland har detta nämnts
              i en fotnot i Vattenfalls årsredovisning.
            </seg>
            <seg n="2f86efe6">
              Men om detta har inneburit att hela Vattenfallskoncernen har
              ett sådant ansvar har varit otydligt. Enligt Vattenfalls eget
              pressmeddelande den 12 november är det ytterst osannolikt att
              Vattenfall AB skulle bli skadeståndsskyldiga. Först är det nämligen
              försäkringar som träder in. Därefter är det kärnkraftsbolagen
              som tar ansvar.
            </seg>
            <seg n="351c8a1e">
              Att det har tagit sådan tid och att det har rått sådan ovisshet
              är förstås inte tillfredsställande. I ett statligt bolag måste
              kommunikationen vara betydligt bättre än så.
            </seg>
            <seg n="daf467c9">
              Jag vill återvända till den viktiga principfrågan om statligt
              ägande. Som vi alla vet och som vi också har hört har oppositionen
              inte någon Vattenfallshistoria att vara stolt över.
            </seg>
            <seg n="898f0695">
              Även forskningen visar att styrningen av statliga företag är
              en svår konst.
            </seg>
            <seg n="21075b7c">
              Nationalekonomen Henrik Jordahl skriver i en rapport med namnet
              Privat och statligt ägande: Vad säger forskningen? följande:
            </seg>
            <seg n="17c8a49d">
              I statliga bolag riskerar mindre tydliga mål att ge upphov till
              tolkningsfrågor, mätproblem och målkonflikter. Statligt ägda företag
              riskerar att hamna i en situation där huvudaktörerna drar åt olika
              håll.
            </seg>
            <seg n="34daf9df">
              Detta visar att Vattenfall inte är ett enstaka exempel. Det ligger
              i systemets natur att statligt ägda företag är svårstyrda. Det
              innebär inte att vi ska sälja alla statliga bolag. Det innebär
              inte att vi ska sluta styra statliga företag tvärtom. Men vi ska
              alla vara medvetna om vilka begränsningar som finns och att man
              alltid behöver diskutera vilka delar av ett företag som staten
              ska äga eller inte äga. Jag hoppas att dagens diskussion blir
              ett viktigt startskott för en sådan diskussion.
            </seg>
            <seg n="73963c03">
              Jag vill vända mig även till Lars Ohly. Du har i denna debatt
              varit oerhört kritisk till Vattenfall och dess verksamhet runt
              om i världen. Samtidigt vill du ha en riskkapitalfond som bygger
              på extra utdelning av just Vattenfalls vinst på 5 miljarder kronor.
              Är inte det dubbelmoral?
            </seg>
          </u>
          <note type="speaker" n="bfbb8d2f">
            Anf. 15 LARS OHLY (v):
          </note>
          <u who="lars_ohly_6bb860" xml:id="i-d994916909f9f954-1" n="ec45e99b">
            <seg n="855f06e0">
              Fru talman! Maud Olofsson sade att styrelsen, vd:n och ledningen
              i Vattenfall vet exakt vad ägaren vill. I så fall betyder det
              att ägaren vill att vd:n ska driva på för att sälja ut elnätet
              och köpa kärnkraft i Storbritannien. För inte agerar väl i så
              fall vd:n mot ägarens vilja? Om nu vd:n är helt medveten om vad
              ägaren vill är det väl rimligt att vd:n också rättar sig efter
              det?
            </seg>
            <seg n="3671d442">
              Maud Olofsson sade också: Jag kan inte agera på vad jag anar.
            </seg>
            <seg n="eadae3e3">
              Nej, det är rimligt. Vi kan inte bara tro saker och utgå från
              att de är sanna. Men om vi tror saker tar vi väl reda på om de
              stämmer?
            </seg>
            <seg n="49cdabfb">
              Maud Olofsson anade redan i våras att det var lite problematiskt
              i fråga om ansvar och risker för kärnkraftsolyckor i Tyskland.
              Men först i oktober fick Maud Olofsson reda på hur det låg till.
              Det är inte regeringsduglighet, Maud Olofsson. Det är ansvarslöshet.
            </seg>
            <seg n="249ff0a5">
              Vänstern, Socialdemokraterna och Centerpartiet samarbetade om
              energipolitiken fram till 2006. Vänstern, Socialdemokraterna och
              Centerpartiet var de som framgångsrikt stängde Barsebäck 1 och
              2. Vänstern, Socialdemokraterna och Centerpartiet hade en gemensam
              överenskommelse om hur energipolitiken i Sverige skulle se ut.
            </seg>
            <seg n="ef46e1a8">
              Jag smiter inte ifrån det ansvaret. Vi i Vänsterpartiet var med
              i det samarbetet. Vi tyckte att det i huvudsak var framgångsrikt,
              men vi är också självkritiska. Jag tror att det är bra om Maud
              Olofsson också tar ansvar för det samarbete som vi hade, precis
              som Socialdemokraterna gör.
            </seg>
            <seg n="7a79de22">
              Men vi kan också vara självkritiska, till exempel för att vi
              borde ha lyckats bättre med ägardirektiven och med att se till
              att Vattenfall investerade i hållbara energiformer, i förnybar
              energiteknik. Det är nog rimligt att vi är självkritiska för att
              vi inte nådde riktigt så långt som vi ville Centern, Vänstern
              och Socialdemokraterna tillsammans. Men samtidigt hade vi ett
              samarbete som då utgick ifrån att vi skulle ställa av kärnkraften
              i ordnade former. Vi skulle ersätta den med förnybar energi. Vi
              hade en satsning på förnybar energi som grund för vårt samarbete.
            </seg>
            <seg n="5cec3d54">
              Nu har vi i stället ett centerparti som har lämnat detta samarbete
              och som öppnar för utförsäljning av Vattenfall och som öppnar
              för fortsatta investeringar såvitt jag förstår i kol, i kärnkraft
              till och med ny kärnkraft i Sverige och i fossilgas. Det är en
              helt annan energipolitik än den som Centern, Socialdemokraterna
              och Vänstern försökte utforma.
            </seg>
            <seg n="c0309c7a">
              Nu har vi i stället ett samarbete mellan Socialdemokraterna,
              Vänstern och Miljöpartiet, och vi är ännu tydligare än tidigare.
              Vi är inte nöjda med hur energipolitiken utformades. Vi vill verkligen
              se till att använda Vattenfall och fortsätta äga Vattenfall. Vi
              är inte otydliga och mumlande som folkpartister, moderater och
              kristdemokrater om ägandet av Vattenfall. Vi vill att vi ska äga
              Vattenfall och använda det som konkurrensmedel mot de privata
              energiföretagen men också som en spjutspets för ekologiskt hållbar
              energi. Vi vill ställa om. Vi vill se till att använda Vattenfall
              för den nödvändiga energiomställning som behövs för att möta klimathotet.
              Det är inte acceptabelt att vi då fortsätter att investera i fossilgrundad
              energi eller i kärnkraft. Det är gammaldags energikällor, och
              dem ska vi se till att bli av med.
            </seg>
          </u>
          <note type="speaker" n="0baedbfd">
            Anf. 16 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-b34d0e19c2e4e795-2" n="a969bf00">
            <seg n="e0bb78b1">
              Fru talman! Peter Eriksson pratar om nånannanismen. Var det inte
              så att Miljöpartiet stödde den socialdemokratiska regeringen tidigare?
              Var det inte ni som hade möjligheter att påverka Vattenfall och
              satt och samarbetade med Socialdemokraterna? Varför tog ni inget
              ansvar för Vattenfall då? Varför gjorde ni ingenting åt kolkraften,
              som ni inte tycker om, i Europa? Inte heller kärnkraften gjorde
              ni någonting åt. Det är det som är fakta.
            </seg>
            <seg n="13695f56">
              Det som har hänt nu är att jag har tagit ledning för att kunna
              styra detta bolag. Men ni satt på åhörarbänk. Nu passar det att
              komma och säga: Nej, vi gjorde minsann ingenting.
            </seg>
            <seg n="6b7d928c">
              Det är nånannanism.
            </seg>
            <seg n="dd0ceb2b">
              När vi tillträdde 2006 hade den tidigare regeringen godkänt beslut
              om investeringar i två stora kolkraftverk Boxberg och Moorburg.
              Tittar man på det är det detta som jag har att hantera i dag därför
              att jag är ansvarig ägare.
            </seg>
            <seg n="d326c331">
              Man granskar nu vad Vattenfall gör, och det tycker jag är viktigt
              att göra. Även om Vattenfall inte gör tillräckligt går det åt
              rätt håll. Jag redovisade precis de investeringar i vindkraft
              som sker. Mellan 2006 och 2009 har man plockat fram 21 investeringar.
              18 av dem är kopplade till förnybar energi. Det är ungefär 85
              procent. Det är klart att det går åt rätt håll om man har en ägare
              som styr. Men ni vill inte erkänna att det är på det sättet.
            </seg>
            <seg n="f0b6ddae">
              Tomas Eneroth säger att ordföranden, styrelsen och vd:n inte
              vet vad ägarna vill. Men har inte Tomas Eneroth läst tidningar
              och lyssnat på vad de har sagt? De vet precis vad ägarna vill,
              och det har vi framfört på bolagsstämman. Det hade varit klädsamt
              om Tomas Eneroth hade varit där så att han hade kunnat höra vad
              vi sade. Det är Tomas Eneroth som inte har fattat. Det är det
              som är problemet. Men vad ska jag göra åt det?
            </seg>
            <seg n="9f9b6bb2">
              Vi har från regeringens sida pekat ut vad vi vill med Vattenfall.
              Vi vill ha bättre lönsamhet, ta ledningen i grön omställning och
              vårda varumärket. Det vet styrelsen, det vet vd:n och det vet
              ordföranden, och det har de också bekräftat. Problemet är att
              Tomas Eneroth inte vet det.
            </seg>
          </u>
          <note type="speaker" n="408b8d21">
            Anf. 17 PETER ERIKSSON (mp):
          </note>
          <u who="peter_eriksson_83518c" xml:id="i-3635cf22235bcc73-3" n="64d2d983">
            <seg n="91d8ed70">
              Fru talman! Inte är det särskilt mycket klarhet som Maud Olofsson
              lyckas bibringa. Försöken att lägga detta på oppositionen är inte
              särskilt lyckade. Jag försökte tidigare förklara att Socialdemokraterna,
              Centern och Vänsterpartiet hade ett samarbete om energipolitiken
              under den förra mandatperioden. Då tog Centern inte ansvaret för
              att försöka få till ett ägardirektiv för en grön omställning.
              Trots att vi från Miljöpartiet inte var med i detta samarbete
              lyckades vi till slut 2005 få fram ett nytt ägardirektiv. Det
              var det första och hittills enda som har hänt på det området.
              Efter tre år i regeringen har Maud Olofsson fortfarande inte lyckats
              få till ett nytt och bättre ägardirektiv än det som vi tog fram
              2005 och som uppenbarligen inte räcker helt och fullt för att
              få till den omställning som är nödvändig.
            </seg>
            <seg n="159560a9">
              Maud Olofsson säger när det gäller det tyska avtalet som vi pratar
              om att vd:n inte begrep vad avtalet innebär. Vad jag förstår har
              inte heller styrelsen begripit det avtal man skrev på och godkände,
              och inte heller Näringsdepartementets ägarrepresentanter. Men
              den som till slut anade något var Maud Olofsson. Hon ställde frågor,
              och sanningen kom fram.
            </seg>
            <seg n="fcb27882">
              Jag tror inte på den historiebeskrivningen. Jag tycker att den
              verkar fullständigt osannolik. Jag tror att det kommer att bli
              nödvändigt för konstitutionsutskottet att granska den saken. Jag
              tror att Maud Olofsson inte talar sanning här. Vi behöver politiker
              som vågar ta ett ägaransvar, inte hela tiden skyller på andra
              och försöker landa den debatt som pågår hela tiden.
            </seg>
            <seg n="dedabf00">
              Jag tycker att Maud Olofsson inte har klarat av sin uppgift som
              ägare och ansvarig minister på Näringsdepartementet. Detta är
              en debatt som måste fortsätta.
            </seg>
          </u>
          <note type="speaker" n="6f8c026b">
            Anf. 18 TOMAS ENEROTH (s):
          </note>
          <u who="tomas_eneroth_80b549" xml:id="i-62dddb2d5088c40e-2" n="e3a87027">
            <seg n="aeb9c5aa">
              Fru talman! Jag vill först ta upp frågan om relationen mellan
              Maud Olofsson och styrelse och vd. Så här sade Maud Olofsson nyligen:
            </seg>
            <seg n="e987ce92">
              Vi har fått svar från Vattenfall som inte är acceptabla. Nu vill
              jag veta vad styrelsen tänker vidta för åtgärder.
            </seg>
            <seg n="97768b7d">
              Det är ett av många uttalanden från Maud Olofsson den senaste
              veckan med ganska kraftiga utfall mot både styrelse och vd. Samtidigt
              säger såväl styrelsen och vd:n som den förre styrelseordföranden
              att de inte har uppfattat någon kritik. Någonstans måste det vara
              något slags brist i kommunikationen. Den understryks också av
              bristen på tillfällen att ens kunna träffa näringsministern, något
              man understryker både från bolagets sida och inte minst från de
              fackliga organisationernas sida. Att det är en otydlig styrning
              torde vara ställt utom allt tvivel.
            </seg>
            <seg n="fd1f5794">
              Det blir också otydligt när Maud Olofsson här berömmer sig för
              att man nu ökar investeringarna i förnybart, som hon uttrycker
              det. Allvarligt talat: Ni har minskat investeringarna i förnybart,
              från 35 procent till 28 procent av den totala investeringsvolymen.
              Väldigt mycket tyder dess värre på att Vattenfalls investeringar
              i förnybar energi kommer att minska ytterligare till följd av
              förvärvet av Nuon, där man lade 100 miljarder kronor på köp av
              kol och gas. Det var ett förvärv som Maud Olofsson applåderade
              och tyckte var bra men som innebär att man nu äventyrar fortsatta
              investeringar i förnybart.
            </seg>
            <seg n="e828936c">
              Det vore bra om Maud Olofsson i sitt sista anförande kunde säga
              någonting om detta. Varför var förvärvet av Nuon så bra? Har det
              stärkt Vattenfalls ekonomiska ställning? Q3-rapporten ger en helt
              annan bild av hur förvärvet påverkar den ekonomiska ställningen.
            </seg>
            <seg n="a9582cdf">
              Sedan kommer jag till grundfrågan om ägandet, som har varit uppe
              i ett par omgångar: Ökar eller minskar våra möjligheter att påverka
              investeringar i förnybar energi om vi säljer Vattenfall? Det är
              den grundfråga som alla bör ställa sig. Uppenbarligen är vi ju
              alla överens om att det behövs ökade investeringar i det som är
              framtidens energikällor. Ökar eller minskar våra möjligheter att
              påverka dessa investeringar om vi säljer Vattenfall?
            </seg>
            <seg n="7b06f0e0">
              Tror ni att det är rimligt att vi ska uppvakta Gazprom? Är det
              inte rimligare att vi själva har ägardirektiv och är tydliga i
              styrningen av vårt eget statliga bolag och den vägen ser till
              att vi kan öka andelen investeringar i förnybar energi? Det tycker
              jag.
            </seg>
          </u>
          <note type="speaker" n="ed10a0da">
            Anf. 19 BJÖRN HAMILTON (m):
          </note>
          <u who="bjorn_hamilton_a02230" xml:id="i-be05b6e6d4960544-2" n="c950cc27">
            <seg n="0da7ff86">
              Fru talman! Den övergripande politiska styrningen av energisektorn
              måste naturligtvis ske via lagförslag och förordningar, precis
              som med de politiska beslut vi har tagit här i riksdagen vad gäller
              klimatpolitikens och energipolitikens inriktning. Då gäller det
              hela energisektorn, alla producenter av energi på den svenska
              marknaden. Man rubbar inte konkurrenssituationen om man använder
              den typen av styrmedel.
            </seg>
            <seg n="89bc3001">
              Statens ägardirektiv måste ha en grund i klimat- och miljövänlig
              politik men samtidigt vara kopplade till Vattenfalls egna strategiska
              bedömningar. Denna process pågår, i samverkan mellan ägaren och
              företaget, och garanterar att Vattenfalls kommersiella uppgifter
              också kan fullgöras inom ramen för en klimatpolitik som gör att
              vi och kommande generationer kan leva ett drägligt liv.
            </seg>
            <seg n="43084a13">
              Ägarens mål med företaget har också framförts vid ett flertal
              tillfällen, bland annat vid den senaste bolagsstämman där budskapet
              var att jobba med lönsamhet, satsa på omställning till förnybar
              energi och arbeta med varumärket.
            </seg>
            <seg n="879d642b">
              Låt mig påminna om att Socialdemokraterna lät Vattenfall härja
              fritt på den europeiska energimarknaden under sitt regeringsinnehav.
              Kritiken i dag mot regeringens styrning av Vattenfall har djupa
              rötter i Socialdemokraternas icke-styrning av bolaget. Det var
              inte i går som Vattenfall började investera i kol och kärnkraft.
              Detta hände under Socialdemokraternas styrning, vilken som bekant
              skedde med hjälp av Miljöpartiet. Socialdemokraterna hade nästan
              tio år på sig att förnya ägardirektiven, som fastställdes av riksdagen
              1997. Man hade gott om tid, om man nu ville, att bromsa bolagets
              expansion utanför Sverige.
            </seg>
            <seg n="0a277f83">
              Fru talman! Både den tyska kärnkraften och den tidigare socialdemokratiska
              regeringen var overksamma under mycket lång tid.
            </seg>
          </u>
          <note type="speaker" n="80fd9abd">
            Anf. 20 Tredje vice talman LISELOTT HAGBERG (fp):
          </note>
          <u who="michael_hagberg_c6b067" xml:id="i-32a381f5b016bb64-0" n="abccc49f" next="i-840b8b72315fd866-0">
            <seg n="2a77f435">
              Fru talman! Det är som jag sagt tidigare: Om man inte strävar
              efter maximal lönsamhet accepterar man ett slöseri med skattebetalarnas
              pengar. Om man avstår från att ställa krav på lönsamhet eller
              definierar om kraven och har väldigt lågt ställda krav på lönsamhet
              blir det helt klart svårare för bolaget att uppfylla andra mål.
            </seg>
            <seg n="d87a4872">
              Den här aktuella debatten är snart slut. Jag tycker att det är
              bra att den har ägt rum och att frågetecknen har rätats ut. Eller
              har de det? Man måste fråga sig vad oppositionen vill. Jag läste
              upp den överenskommelse om Vattenfall som träffats mellan oppositionens
              partier Socialdemokraterna, Vänsterpartiet och Miljöpartiet, och
              där står inte en enda rad om lönsamhet när det gäller Vattenfalls
              framtid.
            </seg>
            <seg n="48ff5848">
              Om olyckan skulle vara framme och det blir ett maktskifte efter
              nästa val är en rimlig fråga för skattebetalarna: Kommer ni att
              köra bolaget i putten, eftersom ni sätter upp mål av ett helt
              annat slag än lönsamhet? Frågan är egentligen om det är möjligt
              att göra på det sättet.
            </seg>
            <seg n="6a9ea5c2">
              Jag sade tidigare att jag skulle läsa upp vad som gäller i fråga
              om styrning av bolag. När det gäller regeringsformen har KU sagt
              så här: Tillgångar som ägs av de statliga bolagen är offentligrättsligt
              sett inte statliga och berörs inte av bestämmelserna i 9 kap.
              8 § regeringsformen.
            </seg>
          </u>
          <note n="92868f72">
            Enligt 9 kap. 9 § regeringsformen gäller att riksdagen i den
            omfattning som behövs fastställer grunder för förvaltningen av
            statens egendom och förfogandet över den.
          </note>
          <u who="michael_hagberg_c6b067" xml:id="i-840b8b72315fd866-0" n="abccc49f" prev="i-32a381f5b016bb64-0">
            <seg n="b3feaa86">
              Sedan finns det en aktiebolagslag också, och där är det så här:
              Statligt ägda aktiebolag är liksom aktiebolag som ägs av andra
              underkastade regelsystemet i aktiebolagslagen (1975:1385). Detta
              betyder att även ett statligt bolag är en självständig juridisk
              person, där det högsta beslutande organet är bolagsstämman.
            </seg>
            <seg n="7df4489b">
              Kan man då helt bortse från att ett bolag av det här slaget kan
              verka på en affärsmässig grund? Svaret på den frågan är nej. Alltså
              kvarstår den frågeställning som jag tog upp inledningsvis och
              som man bör diskutera: Är det självklart att staten fortsättningsvis
              till 100 procent ska äga Vattenfall? Att äga eller inte äga, det
              är frågan.
            </seg>
          </u>
          <note type="speaker" n="2ccd0567">
            Anf. 21 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-88ce974e1dd770a0-1" n="5a27cfbc">
            <seg n="90a6d3fa">
              Fru talman! Jag får börja med att tacka för denna debatt, som
              har varit viktig.
            </seg>
            <seg n="2fef7858">
              Lars Ohly uppvisade till sist ett visst mått av självkritik då
              han tillstod att det fanns en hel del problem även förra mandatperioden.
              Ändå kom han naturligtvis på slutet fram till att det inte finns
              anledning att ändra någonting. Staten ska inte alls minska ägandet.
              Även om det sker en utbredning till jordens ändar av ett statligt
              verk eller ett statligt företag ska man inte kunna sälja ut någonting.
              Det var förstås säkert som amen i kyrkan att han skulle säga på
              det viset.
            </seg>
            <seg n="301f2201">
              Jag tycker att det är viktigt att vi inte skyggar för debatten.
              Vi måste kunna ha en debatt om huruvida vi alltid ska ha ett statligt
              ägande till 100 procent i ett bolag som alltmer verkar på en internationell
              marknad. Är detta det bästa för företaget och för skattebetalarna,
              eller tjänar vi alla på att kanske inte alltid äga ett bolag som
              verkar på en internationell arena där det kan vara svårt att styra
              det till fullo?
            </seg>
            <seg n="8eb28755">
              Det är också talande att jag inte fick något svar av Lars Ohly
              när det gällde att du aktivt kritiserar Vattenfall och dess verksamhet
              samtidigt som du vill använda pengarna, 5 miljarder, till en riskkapitalfond.
              Det är dubbelmoral, men det tycks du inte vilja tillstå.
            </seg>
          </u>
          <note type="speaker" n="2bb54eed">
            Anf. 22 LARS OHLY (v):
          </note>
          <u who="lars_ohly_6bb860" xml:id="i-d994916909f9f954-2" n="ec45e99b">
            <seg n="63f4f542">
              Fru talman! Ett av följande tre påståenden är sant:
            </seg>
            <seg n="2f521302">
              Vilket av dessa tre påståenden är sant, Maud Olofsson? Styrelsen
              och vd:n vet nämligen exakt vad ägaren vill, var beskedet från
              Maud i talarstolen. Näringsministern sade: Styrelsen och vd:n
              vet exakt vad ägaren vill. Om de då ändå driver på för att sälja
              ut elnätet borde den rimliga slutsatsen vara att regeringen vill
              sälja ut elnätet.
            </seg>
            <seg n="eeef820d">
              De andra partierna har också varit tydliga med att man vill sälja
              ut och stycka upp delar av eller hela Vattenfall. Det kommer att
              bli en av de viktigaste valfrågorna. Vi i den rödgröna oppositionen
              säger: Vi ska inte sälja det gemensamt ägda Vattenfall. Vi ska
              använda ägandet både till att förbättra konkurrenssituationen
              på marknaden och till att vara en spjutspets för ekologiskt hållbar
              energiutvinning, i Sverige och internationellt. Så ska vi använda
              det gemensamt ägda företaget.
            </seg>
            <seg n="11d1ff60">
              Vi vill nämligen ta ansvar. Vi vill göra upp med det som Peter
              Eriksson så träffande har beskrivit som Maud Olofssons nånannanism
              någon annan har gjort fel, och någon annan ska ta ansvar. Vi vill
              ta ledningen för den gröna omställningen, och vi vill göra det
              tillsammans, i regeringsställning. För att det ska bli verklighet
              krävs en valvinst nästa år. Jag har goda förhoppningar om att
              den har kommit närmare med beskedet från de borgerliga att de
              inte vill äga hela Vattenfall.
            </seg>
          </u>
          <note type="speaker" n="1dfdbc54">
            Anf. 23 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-e8e4614be449ceed-0" n="a969bf00" next="i-a778524af0ed6f5f-0">
            <seg n="d7bc80e5">
              Fru talman! Jag tackar för en bra debatt. Om jag ska tolka oppositionen
              kan jag sammanfatta så här: Oppositionen tänker sälja Vattenfall
              Europa, eftersom man inte vill ha någon kolkraft. Man är beredd
              att försämra lönsamheten i Vattenfall genom högre utdelning och
              genom att ställa lägre krav på lönsamhet. Det kommer i sin tur
              att innebära mindre möjligheter för Vattenfall att investera i
              det förnybara. Man kommer att riskera basindustrins möjligheter
              att få elförsörjning till konkurrenskraftiga priser.
            </seg>
            <seg n="0ce93b64">
              Jag tror att oppositionens frustration kan tolkas som att man
              är irriterad över att regeringen nu gör det som oppositionen aldrig
              gjorde. Det är det som är så frustrerande för oppositionen. Vi
              har bytt ordförande och styrelse, och vi har gått igenom ett strategiarbete.
              Vi har meddelat bolagsstämman vad vi tycker att man ska göra,
              och det som återstår är en förändring i ändamålsparagrafen. Vi
              har tagit ledningen för styrningen av Vattenfall det som oppositionen
              aldrig klarade av. Och vi har gjort det tillsammans med ledningen
              i bolaget. Styrelsen, vd:n, ordföranden alla har de varit med
              i detta arbete. Det är det som är det viktiga.
            </seg>
            <seg n="810d14f1">
              Regeringen har dessutom gett förutsättningar för en långsiktig
              klimat- och energipolitik, den mest ambitiösa i hela världen.
              Vi ska nu ha 50 procent förnybar energi, och vi ska minska koldioxidutsläppen
              med 40 procent. Det är klart att Vattenfall ska vara med i det
              arbetet. Vi ska kunna vara stolta över Vattenfall, och de ska
              medverka till omställningen. Just nu investeras 300 miljarder
              i förnybart, tack vare att vi har en regering som driver på i
              omställningen. Det skapar trygghet för landets kunder, konsumenter,
              företag och andra.
            </seg>
            <seg n="4127521c">
              Jag är glad över att ha fått ansvaret, även om jag inser att
              det är ett tufft uppdrag. Uppdraget jag har är att leda Vattenfall,
              och det har jag bestämt mig för att jag ska göra tydligt. Allt
              är inte perfekt gjort det erkänner jag också men det som sker
              just nu är en bättre styrning av Vattenfall än vad som någonsin
              har skett, och det har också Riksrevisionen bekräftat. Jag tror
              att vi måste skapa lugn och ro i Vattenfall just nu, och jag tror
              att det är det viktigaste framöver.
            </seg>
          </u>
          <note n="cff74b62">
            Överläggningen var härmed avslutad.
          </note>
          <note n="f8bf1f4f">
            2 § Meddelande om frågestund
          </note>
          <note n="238e39ed">
            Andre vice talmannen meddelade att vid frågestunden torsdagen
            den 26 november kl. 14.00 skulle frågor besvaras av statsminister
            Fredrik Reinfeldt (m).
          </note>
          <note n="dd4fccd1">
            3 § Meddelande om aktuell debatt
          </note>
          <note n="2a5cf487">
            Andre vice talmannen meddelade att på begäran av Socialdemokraternas
            riksdagsgrupp skulle en aktuell debatt om coacher för arbetssökande
            anordnas fredagen den 11 december kl. 09.00 .
          </note>
          <note n="be61f318">
            Från regeringen skulle arbetsmarknadsminister Sven Otto Littorin
            (m) delta.
          </note>
          <note n="b90726b5">
            Den inkomna skrivelsen hade följande lydelse:
          </note>
          <u who="eva_olofsson_b34e2b" xml:id="i-a778524af0ed6f5f-0" n="a969bf00" prev="i-e8e4614be449ceed-0">
            <seg n="1bc069fd">
              Socialdemokraterna begär aktuell debatt med anledning av kritiken
              mot Arbetsförmedlingens coacher
            </seg>
            <seg n="e7d47a9c">
              Under flera dagar har media rapporterat om allvarliga missförhållanden
              i samband med privata aktörers coachning av arbetslösa. Arbetsförmedlingen
              har använt budgetmedel på ett tvivelaktigt sätt med negativa konsekvenser
              för enskilda individer.
            </seg>
            <seg n="3136b5ce">
              Regeringen har sedan den tillträdde fäst stor tilltro till privata
              aktörer istället för arbetsförmedlare. En massiv upphandling har
              genomförts som ledde till stora förseningar i insatser till de
              arbetslösa. Vi socialdemokrater har varit kritiska till att detta
              har skett för snabbt, i för stora volymer och utan utvärdering
              av tidigare upphandlingar.
            </seg>
            <seg n="bcd4aaa7">
              Mot denna bakgrund begär Socialdemokraterna i riksdagen en aktuell
              debatt.
            </seg>
            <seg n="92f044ff">
              Skälet till dröjsmålet är sedan tidigare inplanerade resor och
              engagemang.
            </seg>
            <seg n="bd8a5d69">
              Skälet till dröjsmålet är att interpellationstiden i kammaren
              den 24 november är fulltecknad och därefter är ett flertal utlandsresor
              inbokade som inte kan ställas in eller ändras.
            </seg>
            <seg n="92f044ff">
              Skälet till dröjsmålet är sedan tidigare inplanerade resor och
              engagemang.
            </seg>
          </u>
          <note n="d92aa02b">
            Sven-Erik Österberg
          </note>
          <note n="1920cc21">
            4 § Anmälan om fördröjda svar på interpellationer
          </note>
          <note n="aa424a4a">
            Interpellation 2009/10:96
          </note>
          <note n="da9fb2a5">
            Interpellation 2009/10:96 Behovet av ökad vuxenutbildning
          </note>
          <note n="996caced">
            Interpellationen kommer att besvaras tisdagen den 1 december
            2009.
          </note>
          <note n="2cde48e8">
            Jan Björklund
          </note>
          <note n="62b3d8dd">
            Interpellation 2009/10:98
          </note>
          <note n="ea9f0ec4">
            Interpellation 2009/10:98 Inkomstskillnaderna mellan kvinnor
            och män
          </note>
          <note n="ac0c6feb">
            Interpellationen kommer att besvaras måndagen den 7 december
            2009.
          </note>
          <note n="bac00f99">
            Cecilia Bergman
          </note>
          <note n="5ee46f59">
            Interpellation 2009/10:99
          </note>
          <note n="2bdadf85">
            Interpellation 2009/10:99 Entreprenörskap i gymnasieskolan
          </note>
          <note n="996caced">
            Interpellationen kommer att besvaras tisdagen den 1 december
            2009.
          </note>
          <note n="2cde48e8">
            Jan Björklund
          </note>
          <note n="e6b99a61">
            5 § Svar på interpellation 2009/10:93 om sambors arvsrätt
          </note>
          <note type="speaker" n="983a9d0b">
            Anf. 24 Justitieminister BEATRICE ASK (m):
          </note>
          <u who="unknown" xml:id="i-e62e253383fbf6e1-0" n="7632abc9">
            <seg n="7975483a">
              Fru talman! LiseLotte Olsson har frågat mig om jag är beredd
              att ta initiativ till att ändra lagstiftningen så att den vanliga
              formen för sammanlevande par, sambor, omfattas av arvsrätten.
              Hon har också frågat mig vilka åtgärder jag avser att vidta för
              att fler sambor ska omfattas av arvsrätten.
            </seg>
            <seg n="57b48ade">
              Sambolagen syftar till att ge ett minimiskydd åt den svagare
              parten när ett samboförhållande upphör. I lagen finns regler om
              bland annat delning av sambors gemensamma bostad och bohag, en
              sambos rätt att överta en bostad som inte ingår i delningen och
              inskränkningar i rätten att förfoga över det gemensamma hemmet.
              I lagen finns också en bestämmelse som garanterar en efterlevande
              sambo att som sin andel vid bodelningen om egendomen räcker få
              ut så mycket att det motsvarar två prisbasbelopp.
            </seg>
            <seg n="8f3852cf">
              Det finns stora och viktiga skillnader mellan de regler som gäller
              för samboförhållanden och äktenskap, framför allt i fråga om förhållandet
              mellan parterna själva. Som exempel kan nämnas att sambor inte
              har någon underhållsskyldighet gentemot varandra ens efter ett
              mycket långvarigt förhållande. Rätten till bodelning omfattar
              bara gemensam bostad och gemensamt bohag. Exempelvis bankmedel,
              bilar och sommarstugor faller utanför bodelningen. När samboförhållandet
              upphör behålls egendomen av den sambo som äger egendomen. Ytterligare
              en skillnad är det vi diskuterar i dag, nämligen att sambor inte
              har någon automatisk rätt till arv efter varandra.
            </seg>
            <seg n="b73eab4e">
              LiseLotte Olsson efterfrågar en lagstiftning som innebär att
              även sambor ska omfattas av arvsrätten. Jag tycker att en sådan
              ordning är problematisk. För vissa sambor skulle en sådan ordning
              kunna överensstämma med deras vilja, men för andra skulle det
              inte passa. Det är då lämpligare att låta sambor lämna en uttrycklig
              viljeförklaring om att arvsreglerna ska vara tillämpliga. För
              makar och registrerade partner har önskan om att bland annat arvsreglerna
              ska gälla mellan dem uttryckts i samband med vigseln och registreringen.
              Genom den möjlighet som i dag erbjuds sambor som vill ärva varandra,
              att de måste upprätta ett testamente, lämnas den viljeförklaring
              som jag anser är en nödvändig förutsättning för att arv ska kunna
              komma i fråga.
            </seg>
            <seg n="41274cdb">
              Jag delar alltså inte LiseLotte Olssons uppfattning att det finns
              behov av att ändra den nuvarande lagstiftningen. I stället handlar
              det om att sprida information om de regler som gäller. Då möjliggör
              vi för den enskilde individen att ta ansvar för de val som han
              eller hon gör och vill göra.
            </seg>
          </u>
          <note type="speaker" n="48ac6f73">
            Anf. 25 LISELOTTE OLSSON (v):
          </note>
          <u who="liselotte_olsson_703108" xml:id="i-6c5c966581532057-0" n="a9b66629">
            <seg n="37f2cf97">
              Fru talman! Jag börjar naturligtvis med att tacka för svaret,
              trots att jag inte är nöjd. Jag hade gärna sett en öppning mot
              en bättre och tryggare lagstiftning för dem som valt att leva
              som sambor.
            </seg>
            <seg n="7d6d9c7c">
              I dag har vi en lagstiftning som gör att den efterlevande i ett
              samboförhållande i praktiken är helt utlämnad till arvingarnas
              godtycke om samboparet inte har skrivit något inbördes testamente.
              Det spelar ingen roll hur länge dessa två personer har levt med
              varandra är de inte gifta saknas ett skydd för den efterlevande
              partnern. Det är en brist som är tänkt att kompenseras med ett
              testamente. Det är klart att det kunde ha fungerat om vi människor
              var rationella och förståndiga, men nu är vi ju inte alltid det.
              Och vem vill tänka på att jag eller den jag lever med kan vara
              borta för alltid i morgon?
            </seg>
            <seg n="c395acaf">
              Vi kunde för några veckor sedan åter läsa om hur en kvinna drabbats
              när hennes sambo, känd deckarförfattare, oväntat gick bort. Det
              är nu fem år sedan, och den tvisten är fortfarande inte löst.
              Det finns även andra så kallade kändispar som har drabbats.
            </seg>
            <seg n="5504074b">
              Ett ytterligare exempel på vad som kan hända är ett par som har
              skapat, drivit och skött ett gemensamt jordbruk, och mannen avlider.
              Eftersom inga arvingar fanns över huvud taget gick livsverket
              till den allmänna arvsfonden. Jag kan inte låta bli att tycka
              att det är väldigt stötande. Kvinnan som blev ensam kvar fick
              inte behålla någonting av det hon hade varit med om att bygga
              upp.
            </seg>
            <seg n="61f955ba">
              Det är lätt att vara efterklok, och jag gissar att alla som har
              drabbats ångrar sig djupt att de inte skrivit ett testamente.
              Men när olyckan väl är framme finns ingen ångerrätt. Då står du
              där på bar backe.
            </seg>
            <seg n="691f288d">
              Visst kan man säga att människor borde ta ett ansvar och ta reda
              på vad som gäller. Men säg det till den som förlorar sin partner
              i tsunamin, Estoniakatastrofen eller vid andra oförutsägbara händelser.
            </seg>
            <seg n="d71908ff">
              Jag tror att många som lever som sambor tyvärr inte vet att sambolagen
              inte ger samma rätt till arv som äktenskapsbalken. När man väl
              upptäcker det är det för sent.
            </seg>
            <seg n="8cf15074">
              Tycker inte ministern att det vore lämpligare att låta lagen
              utgå från människors faktiska omständigheter än från ett önsketänkande
              om hur vi människor borde vara och fungera?
            </seg>
            <seg n="cb734850">
              I dag har vi en lagstiftning som inte ger en möjlighet ens att
              gå till domstol för att få rätten till arv prövad. Som det är
              nu kan den partner som omfattas av sambolagen inte väcka talan
              för en rimlighetstolkning av sitt fall. Vänsterpartiet har under
              många år drivit frågan, och jag säger det igen, att vi vill att
              det ska vara möjligt att väcka talan för att få rätten att ärva
              sin döda partner prövad en klausul om att domstolen ska göra en
              skälighetsbedömning om den efterlevandes rätt till arv. Då kan
              man ta hänsyn till faktiska förhållanden, exempelvis hur länge
              man har levt tillsammans. Tycker inte ministern att det vore rimligt
              med en möjlighet att väcka talan och därmed göra lagstiftningen
              lite mer verklighetsförankrad?
            </seg>
          </u>
          <note type="speaker" n="23073f91">
            Anf. 26 ANTI AVSAN (m):
          </note>
          <u who="anti_avsan_b6bfe8" xml:id="i-a2500ce57036059d-0" n="5eacbefb">
            <seg n="864c3689">
              Fru talman! Det har funnits ett antal uppmärksammade fall där
              sambor inte har testamenterat inbördes. Det är naturligtvis alltid
              tråkigt när det är så. Det finns många situationer i livet där
              människor tänker: Jag kanske borde ha gjort det ena eller det
              andra, men det blev aldrig gjort. Sedan är det för sent. Att tillskapa
              en lagstiftning som på ett rimligt sätt täcker de fallen och alla
              andra fall utan att det får negativa konsekvenser är väldigt svårt.
              Därför vill jag inledningsvis säga att det är olämpligt att utgå
              från enskilda fall när man i det här avseendet försöker lämna
              förslag till lösningar.
            </seg>
            <seg n="a86549ff">
              Frågan om sambors arvsrätt har behandlats i civilutskottet vid
              flera tillfällen under den innevarande mandatperioden. Det förslag
              som har väckts genom en motion under det här riksmötet är inte
              ett genomtänkt förslag av flera olika skäl. Det har de tidigare
              förslagen inte heller varit.
            </seg>
            <seg n="e80202c9">
              Det första man kan säga, och det nämnde också justitieministern,
              är att det är direkt olämpligt att arvsrätt uppkommer utan någons
              uttryckliga viljeyttring, allra helst kopplat till ett samboförhållande
              som faktiskt kan uppkomma enligt Högsta domstolens praxis redan
              efter elva veckor. Det kan ha uppkommit utan att någon efterlevande
              legal arvinge ens känner till att det uppkommit, men det finns
              en part kvar som kan processa om att möjligen få hela kvarlåtenskapen.
            </seg>
            <seg n="aeb88b9d">
              Jag får väl ändå säga att Vänsterpartiets argumentation har utvecklats,
              i alla fall i skrift men inte med tanke på vad LiseLotte Olsson
              säger. Tidigare motionsyrkanden har inte innehållit ens något
              krav på att det ska tillskapas en rättsregel om arvsrätt mellan
              sambor, utan det har stått precis såsom LiseLotte Olsson säger
              i dag, nämligen att man även utan en rättsregel ska kunna gå till
              domstol därför att man tycker att man ska ha rätt till arv. Då
              ska domstolen kunna döma ut arvsrätt utan att det finns en rättsregel
              om detta.
            </seg>
            <seg n="56f18a90">
              Jag vill påstå att lagstiftning och rättsbildning inte sker på
              det sättet i något samhälle och allra minst i Sverige. Det får
              vi riksdagsledamöter vara garanter för. Det måste naturligtvis
              finnas en rättsregel, men det tycker LiseLotte Olsson uppenbarligen
              fortfarande inte, att döma av det hon säger i talarstolen.
            </seg>
            <seg n="60eee387">
              Det är ytterligare ett exempel på att det är helt ogenomtänkt.
            </seg>
            <seg n="fdd01bbb">
              Ett samboförhållande bedöms utifrån samtliga omständigheter,
              men när Högsta domstolen har bedömt just tidsaspekten har man
              sagt elva veckor. Låt oss säga att vår utgångspunkt är elva veckor.
              Då kan vi säga att från den tidpunkten kan man i så fall med LiseLotte
              Olssons förslag tala om rätten till ett arv. Man kan fråga sig:
              Är det en lämplig ordning? Är det genomtänkt med tanke på alla
              de effekter som skulle kunna uppkomma för alla andra?
            </seg>
          </u>
          <note type="speaker" n="c8a3eb91">
            Anf. 27 Justitieminister BEATRICE ASK (m):
          </note>
          <u who="unknown" xml:id="i-e62e253383fbf6e1-1" n="7632abc9">
            <seg n="4f5c617b">
              Fru talman! Jag har förstått att de här frågorna har fått uppmärksamhet
              genom ett antal omskrivna fall. Jag har i verkligheten mött vanligt
              folk också för vilka detta är ett bekymmer, och jag säger inte
              att det inte är ett bekymmer. Däremot är det inte sant att man
              är helt utlämnad som efterlevande. Det finns en delningsregel
              även om den ligger på en basal nivå.
            </seg>
            <seg n="51daf1c2">
              Samtidigt delar jag inte uppfattningen att det här skulle vara
              något som folk inte känner till. Det här har fått uppmärksamhet
              under senare år, och vi gör informationsinsatser för att upplysa
              människor om att man måste veta vilka regler som gäller. Jag vänder
              mig mot inställningen, som jag tror är rätt vanlig, att man tycker
              att dödsfall är oväntade. Det enda vi vet är att vi ska dö. Det
              är klart att man oftare borde fundera över vad som då gäller.
            </seg>
            <seg n="d22c4612">
              Likaväl som man kan säga att staten borde se till att vi hade
              arvsregler för sambor kan man vända på det och säga: Men om jag
              inte vill att min sambo ska ärva mig? Det är ganska vanligt att
              man inte vill det. Ska man då vara tvingad till det? Det är viktigt
              att lagstiftningen så långt som möjligt bygger på enskilda medborgares
              aktiva vilja och att man har en viljeförklaring. Det är det som
              är innebörden i sambolagen. Man får inte en arvsrätt med automatik.
              Det är viktigt.
            </seg>
            <seg n="bab4c43d">
              I dag är det många som lite senare i högre ålder flyttar ihop
              med någon och kanske har en eller två familjer bakom sig och har
              rätt mycket i ryggsäcken så att säga. För dem är det inte självklart
              att arvsrätt ska vara någonting som följer med automatik. Vad
              sambolagen syftar till är att vara en skyddslagstiftning för den
              svagare parten, en brygga över till det liv man måste leva även
              efter det att samboförhållandet upphör. Det är det som man har
              byggt på.
            </seg>
            <seg n="29dda38b">
              Senaste gång som vi ändrade reglerna var 2003. Det var efter
              en överenskommelse i en proposition mellan Socialdemokraterna,
              Vänsterpartiet och Miljöpartiet. Den förändring som gjordes var
              i princip att homosexuella partner fick samma villkor som andra
              sambor. Det var vad man efter en ganska lång bedömning kom fram
              till var det rimliga. Man konstaterade att sambolagen uppfyller
              sitt övergripande syfte väl. Syftet är att skydda den svagare
              parten, men har man den uppfattningen att ett förhållande är sådant
              att det också ska ge arvsrätt bör man testamentera eller gifta
              sig. Så enkelt är det i dag.
            </seg>
            <seg n="8dfa4e30">
              Jag tror att det är viktigt att man erbjuder människor mer än
              en form för samlevnad och att man inte tvingar på människor arvsrätt
              med automatik därför att vi har enstaka fall där det inte fungerar.
              Däremot tror jag att vi behöver göra mer för att upplysa om de
              villkor som gäller och informera om det. Justitiedepartementet
              gör en hel del informationsmaterial om detta, och det finns även
              i andra sammanhang möjlighet för människor att få reda på det.
              Då kan man minimera de tråkiga följder som det blir när man säger
              att man inte var medveten.
            </seg>
            <seg n="b46c71d4">
              Sedan är det så att nomineringar och bouppteckningar är tillfällen
              då de flesta blir osams. Jag tror att detta aldrig kommer att
              bli riktigt enkelt, därför att det finns alltid någon som tycker
              att han eller hon borde ärva även om det inte var den avlidnes
              önskan.
            </seg>
          </u>
          <note type="speaker" n="4d6890fa">
            Anf. 28 LISELOTTE OLSSON (v):
          </note>
          <u who="liselotte_olsson_703108" xml:id="i-6c5c966581532057-1" n="a9b66629">
            <seg n="1f95d85f">
              Fru talman! Jag ska kommentera några saker som Beatrice Ask sade.
              Sambolagen ska vara ett skydd för den svagare parten, visst borde
              det vara så, men jag tycker att det som har hänt nu är bevis på
              att det just inte är det.
            </seg>
            <seg n="cb20c482">
              Lagen sågs över senast för sex år sedan, om jag räknar rätt,
              och nu har vi sett att den inte fungerar på det sätt som vi då
              trodde och hoppades att den skulle göra. Anti Avsan säger att
              man inte ska titta på enskilda fall, men det är väl just så man
              måste upptäcka att en lagstiftning inte fungerar.
            </seg>
            <seg n="ea74c5a0">
              Hur slår den nu gällande lagen i de enskilda fallen, de efterlevande
              i det här fallet? Jo, den kan slå väldigt, väldigt hårt. Men nu
              finns det en möjlighet, tycker jag, att göra något åt det. Åtminstone
              önskar jag att man kunde titta på den möjligheten.
            </seg>
            <seg n="783c647e">
              Beatrice Ask säger att det ska finnas flera former av samlevnad
              det tycker jag också förstås, det är jättebra och att man inte
              ska tvinga på någon en arvsrätt, eller hur du uttryckte det. Men
              jag menar att i och med de regler som finns i dag tvingar vi på
              människor att välja just äktenskap som samlevnadsform. Det kan
              finnas fall där man tvingas välja att leva i samboförhållande;
              man vill inte eller kan inte gifta sig av diverse orsaker. Om
              man då har oturen att mista sin partner borde man ha rätten till
              ett tryggt liv.
            </seg>
            <seg n="b82efc5f">
              Trots att vi vet att vi ska dö, visst vet vi det, förväntar sig
              ingen att vi ska dö i morgon. Jobbiga saker skjuter man fram.
              Att skriva testamente kan vara jobbigt. Det skjuter vi på och
              är det ingenting som vi vill ta tag i. Det handlar inte om att
              vi inte tar ansvar för de val vi gör. Det handlar om att vi människor
              kanske inte är helt rationella, tyvärr, och vi är inte heller
              förutseende. Alla är vi sådana, mer eller mindre, och då tycker
              jag fortfarande att det är orimligt att man som efterlevande,
              förutom sorgen över att mista sin livskamrat, också ska förlora
              sin ekonomiska trygghet. Jag undrar om det finns någonting som
              kan förmå ministern att tänka om om någonting som behöver göras.
            </seg>
            <seg n="e970e525">
              Vi i Sverige anser att vi har en ganska modern lagstiftning och
              en modern syn på samlevnad, men när det gäller lagstiftning ligger
              vi efter flera länder. Jag tänker ta några exempel.
            </seg>
            <seg n="8f780839">
              I Storbritannien finns nu ett lagförslag om sambors arvsrätt.
              I Storbritannien finns redan i dag möjligheter för common law,
              som det heter, att pröva saken i domstol. I USA jämställs common
              law marriages med gifta i flera delstater. Även om de är i minoritet
              accepterar övriga delstater dessa personers status. I Frankrike
              kan man registrera concubinage, som det heter på franska, på rådhuset,
              och med det följer arvsrätten. Det är i och för sig en aktiv handling
              som jag förstår också kan vara ett hinder för många. Men jag menar
              bara att det finns andra sätt att se på saken och att man i andra
              länder har försökt lösa problemet, för det finns ju i alla länder,
              inte bara i Sverige.
            </seg>
            <seg n="b8452d22">
              Jag ställer frågan igen till justitieministern: Finns det någonting
              som regeringen och du skulle kunna göra? Det kanske inte handlar
              om så många fall, och att problemet inte drabbar alla vet jag
              också. Men dem som det drabbar, drabbar det väldigt hårt. Och
              det känns orättvist. Jag nämnde jordbrukarparet där kvinnan tappade
              sitt livsverk. Det var staten som fick ärva Allmänna arvsfonden.
            </seg>
            <seg n="535264c6">
              Det finns mycket som inte fungerar och som känns gammeldags och
              oskäligt i den lagstiftning som vi har i dag. Vad ämnar Beatrice
              Ask göra?
            </seg>
          </u>
          <note type="speaker" n="651b2e02">
            Anf. 29 ANTI AVSAN (m):
          </note>
          <u who="anti_avsan_b6bfe8" xml:id="i-a2500ce57036059d-1" n="5eacbefb">
            <seg n="ea942bfc">
              Fru talman! I de enskilda fall som det hänvisas till har man
              nog i samtliga helt enkelt missat just detta att testamentera
              inbördes. Som jag sade tidigare kan man missa många viktiga saker
              i livet. Och att man tycker att det är jobbigt är nog inte ett
              rimligt skäl till att ändra lagstiftningen så att det får en mängd
              andra konsekvenser.
            </seg>
            <seg n="4a7d6311">
              När jag säger att man inte kan titta på enskilda fall är det
              helt uppenbart att man inte kan göra det om man inte har förståelse
              för helheten. Man måste ju förstå vilka konsekvenser ett sådant
              förslag skulle få även i övrigt.
            </seg>
            <seg n="33164e0c">
              Det som förvånar mig lite är att LiseLotte Olsson inte lyfter
              fram ett enda problem, resonemangsvis, med att ändra lagstiftningen
              på det här sättet. Det måste väl tyda på att man då bara tittar
              på enskilda fall och inte har någon förståelse för helheten. Även
              om jag skulle ha uppfattningen att någon lagregel skulle ändras
              i något fall, vill jag påstå att jag i de allra flesta fall också
              ser problem.
            </seg>
            <seg n="9fc202ab">
              Det finns skäl att återigen påpeka att civilutskottet har behandlat
              frågan. Jag kan nämna att när det gäller just önskemålet om att
              tillskapa arvsrätt genom en domstolsprocess uttalade utskottet
              att det framstår som klart olämpligt att införa en ordning där
              rätten till arv tillskapas genom en domstolsprocess. Mot detta
              reserverade sig bara Vänsterpartiet.
            </seg>
            <seg n="e9337aa6">
              När det gäller Allmänna arvsfonden kan medel i vissa fall avstås
              av Allmänna arvsfonden, till exempel till förmån för en efterlevande
              make eller maka. Den möjligheten har man alltså också, förutom
              att det faktiskt är valfritt att testamentera inbördes. Jag tror
              för egen del att människor i allmänhet vet att sambor inte ärver
              varandra.
            </seg>
          </u>
          <note type="speaker" n="5d67b6f0">
            Anf. 30 BÖRJE VESTLUND (s):
          </note>
          <u who="borje_vestlund_48292a" xml:id="i-3c1ce42c3e24f431-0" n="a17a898d">
            <seg n="98c582c3">
              Fru talman! Under alla år som jag arbetat, både utanför och i
              detta hus, med frågor om könsneutralt äktenskap och för all del
              också sambofrågor är det en fråga som varit väldigt tydlig, nämligen
              om vi kunde tänka oss att bara acceptera samboförhållandet. Vi
              måste ha klart för oss att det var en annan tid då. Lagstiftningen
              om samboförhållandet respektive äktenskapet är så väsensskilda.
              Det handlar inte bara om arv. Jag vill minnas att det i utredningen
              var tre och en halv A4-sidor med lagrum där äktenskapet var viktigt.
            </seg>
            <seg n="8db9b746">
              När det gäller arv jag håller med om att det har varit några
              spektakulära fall i pressen, och jag har också stött på dem i
              närheten ska jag ta ett enda exempel.
            </seg>
            <seg n="11710de1">
              En av mina goda vänner miste sin sambo efter många år tillsammans.
              De hade gemensamma barn. Hade de inte gift sig i sista ögonblicket
              innan hon dog, hade barnen hamnat under god man. Det är det regelverk
              som gäller i dag.
            </seg>
            <seg n="437082b3">
              Då kan man fundera på vad som är nästa steg och nästa. I den
              friare formen av samlevnad vet vi att det bara handlar om det
              gemensamma bohaget och det man har skaffat tillsammans. Sedan
              har vi det här paketet vi får via äktenskapet. Jag tycker att
              vi gemensamt har luckrat upp lagstiftningen när det gäller äktenskapet
              så att den inte är så strikt som den var tidigare. Därför är jag
              mycket tveksam till om en ändring skulle ge någon effekt, för
              det kan få någon effekt i nästa steg som inte är positiv jag tog
              exemplet med barnen som hamnar under god man och sedan kanske
              det blir ytterligare ett steg. Det är trots allt väldigt mycket
              lagstiftning kring äktenskapet och samboendet. Det är en stor
              skillnad mot tidigare. Frågan är hur långt man är beredd att gå.
            </seg>
            <seg n="7439c400">
              Man pratar här i debatten om att i Frankrike kan man registrera
              sig. Men då kanske man har blandat ihop det med civiläktenskapet,
              för det är bara en form av registrering. Jag vet inte vad det
              är som man inte vill ha av äktenskap. När jag var vigselförrättare
              brukade jag säga att äktenskapet är strikt juridiskt. Man får
              en väldig massa rättigheter och skyldigheter gentemot varandra.
              Det är inte särskilt romantiskt att prata om det, så jag gick
              över till att prata lite grann om kärlek och varför man gifter
              sig. Men vilka rättigheter respektive skyldigheter är det då som
              man inte ska ha i ett samboförhållande? Det är det komplicerade
              med just detta. Från början var det meningen att sambo skulle
              vara ett friare sätt att leva tillsammans. Det skulle vara ett
              sätt att hantera bara det gemensamma hemmet, vilket var det enda
              man hade gemensamt. Allt annat hade man medvetet avstått från.
              Det är en frihet som måste finnas.
            </seg>
            <seg n="b7c82e83">
              Man måste man fråga sig: Vilka rättigheter är viktiga? Är det
              bara arvet som är viktigt eller även de gemensamma barnen? Vad
              är det som inte är viktigt och vad är det som är viktigare än
              annat? Det blir jag inte klok på i denna debatt.
            </seg>
          </u>
          <note type="speaker" n="b74e32ed">
            Anf. 31 Justitieminister BEATRICE ASK (m):
          </note>
          <u who="unknown" xml:id="i-e62e253383fbf6e1-2" n="7632abc9">
            <seg n="8c48c91c">
              Herr talman! LiseLotte Olsson säger att det som nu hänt, och
              hänvisar till några aktuella ärenden, visar att sambolagen inte
              skyddar den svagare parten. Vad LiseLotte Olsson då gör är att
              ta ställning för endera parten i tvister som förekommer, och de
              är alltid komplicerade. Självklart måste vi följa med i vad som
              händer och dra lärdom av det, men man kan inte dra enkla slutsatser
              innan beslut är fattade i alla delar.
            </seg>
            <seg n="dc4a7df4">
              Sambolagstiftningen ger ett skydd för den svagare parten, ett
              slags brygga över till att klara av tillvaron. Finns det barn
              i ett förhållande är det, Börje Vestlund, inte barnen som hamnar
              under god man utan pengarna. Det är en viss skillnad, vill jag
              påpeka. Det ligger ett värde i att det är på det sättet. Det finns
              föräldrar som tycker att barnen och ingen annan ska ha tillgångarna.
            </seg>
            <seg n="4c2c5529">
              Detta är komplicerad materia. Jag delar bedömningen som Börje
              Vestlund gav uttryck för, nämligen att det är svårare än man tror.
              I mitt första inlägg försökte jag säga att jag ser det som problematiskt
              att ändra regelverket på det sätt som LiseLotte Olsson efterfrågar.
              Vi behöver ha en möjlighet för människor att leva i friare förhållanden.
            </seg>
            <seg n="e12f2e32">
              Människor är inte rationella. När ens sambo dör blir man besviken
              över att man inte får ärva. Jag vågar säga att även utan arvsrätt
              är folk inte särskilt rationella. Det är just därför som vi erbjuder
              enkla former för paketlösningen som är äktenskap.
            </seg>
            <seg n="6809c8b1">
              Tittar man på lagstiftning i andra länder ligger den ofta mycket
              nära det som är borgerlig vigsel i Sverige. Det är en enkel viljeyttring
              på en myndighet och inget annat. Att folk sedan älskar att göra
              ceremonier kring det har jag förståelse för. Det enda nordiska
              land som har lagstiftning på detta område är Norge, och den är
              ganska ny. Den liknar dock i stora delar den delningsregel vi
              har till skydd i sambolagen, även man i Norge ligger något högre
              när det gäller den ekonomiska nivån än vad vi gör i Sverige.
            </seg>
            <seg n="c0815c86">
              Sammanfattningsvis har jag den bestämda uppfattningen att människor
              ska kunna välja att flytta ihop med någon utan att man samtidigt
              får med sig hela det menageri av åtgärder och skyddsnät som samhället
              erbjuder i form av äktenskap.
            </seg>
            <seg n="2b7680ba">
              Jag vill också påpeka att detta med testamente inte är så märkligt.
              I andra aktuella fall har man skrivit ganska enkla lappar med
              sin viljeyttring och fått dem signerade, och det blir prövat av
              domstol. Det är alltså inte särskilt komplicerat. Det finns inget
              skäl för människor att avstå av den anledningen, utan det är ganska
              enkelt att upprätta ett testamente som får betydelse.
            </seg>
            <seg n="755b5f69">
              Information om de regelverk vi har är vägen framåt för att minimera
              de fall där någon känner sig förorättad. Jag tror tyvärr att vi
              alltid kommer att ha tvister när bodelning och annat ska göras,
              för att man har olika uppfattningar. Ytterst måste det ändå vara
              den enskilde själv som aktivt väljer samlevnadsform och vilket
              ansvar man vill ha mot andra närstående.
            </seg>
          </u>
          <note type="speaker" n="d9b7be2b">
            Anf. 32 LISELOTTE OLSSON (v):
          </note>
          <u who="liselotte_olsson_703108" xml:id="i-6c5c966581532057-2" n="a9b66629">
            <seg n="54615d1c">
              Herr talman och Beatrice Ask! Jag tar ställning för de kvinnor
              och män som drabbas. Så enkelt är det. I detta fall finns det
              många konkreta exempel på människor som farit illa av detta.
            </seg>
            <seg n="a7242c5b">
              Jag fick många att debattera med så jag ska försöka vara kort.
              I motsats till Anti tycker jag att det faktum att något är jobbigt
              för människor visst är ett skäl att ändra saker och ting. Det
              är väl så lagstiftningen ändras, eller hur? Man ser ett problem
              och ser hur det slår i människors vardag, och då försöker vi som
              lagstiftare rätta till det. Det är precis så lagstiftningen ska
              utvecklas, tycker jag. Steg för steg försöker vi rätta till det
              som inte fungerar. Det här är ett exempel på lagstiftning som
              inte fungerar.
            </seg>
            <seg n="6f2c177c">
              Till Börje vill jag säga att det vi diskuterar i dag är arvsmöjligheten
              i samboförhållanden. Ska vi diskutera hela äktenskapslagen och
              sambolagen får vi göra det en annan gång. Jag vill tala om rätten
              att ärva när man drabbas av olyckan att mista sin livspartner.
            </seg>
            <seg n="25b746a1">
              Människor är inte rationella; de förstår inte att detta kan hända.
              När det händer drabbas de oerhört hårt. Finns det någon enda liten
              möjlighet borde vi försöka hjälpa till att göra det bättre för
              de efterlevande.
            </seg>
            <seg n="d955d14f">
              Det är klart att det finns problem i frågan, men problem är till
              för att undersökas och lösas. Det finns möjlighet att tillsätta
              utredningar. Det finns möjlighet att verkligen ta frågan på allvar
              och inte stoppa huvudet i sanden och låtsas att det händer bara
              några få människor helt oförutsägbart. Så är det inte. Många har
              blivit drabbade. Jag tycker att vi ska ta vårt ansvar och göra
              det bättre för dessa människor.
            </seg>
          </u>
          <note type="speaker" n="9c23ea0e">
            Anf. 33 BÖRJE VESTLUND (s):
          </note>
          <u who="borje_vestlund_48292a" xml:id="i-3c1ce42c3e24f431-1" n="a17a898d">
            <seg n="63100703">
              Herr talman! Justitieministern har naturligtvis rätt; det är
              inte barnen som hamnar under god man eller förmyndare utan deras
              tillgångar.
            </seg>
            <seg n="2cf31b2d">
              Jag har en ytterligare kommentar. Jag tror att man gör det enkelt
              för sig genom att rycka ut en del av paketet man har i äktenskapet,
              för det finns fler delar som kan vara minst lika känsliga. Det
              gäller till exempel gemensamma barn kontra särkullbarn. Det finns
              många aspekter på detta. Hur är det om man har företag gemensamt?
              Det är mer komplicerat än att bara titta på en enda fråga, nämligen
              rätten att ärva.
            </seg>
            <seg n="c4da70dc">
              Visserligen är det arvsfrågan vi diskuterar här, men jag tror
              att vi gjorde rätt i hbt-rörelsen som valde att titta på alltihop
              samtidigt i stället för att titta på en del åt gången. Jag tror
              att det var bra att man tog helheten på en gång, självklart även
              ur rättviseperspektiv. Vi hade diskussioner om att utöka sambolagen,
              men det sade vi alltid nej till. Det finns dessa två alternativ.
            </seg>
            <seg n="976a0689">
              Man kan alltid fungera på hur äktenskapet ska se ut i framtiden,
              men det är en annan fråga som kräver ännu mer diskussion.
            </seg>
          </u>
          <note type="speaker" n="6b22743f">
            Anf. 34 Justitieminister BEATRICE ASK (m):
          </note>
          <u who="unknown" xml:id="i-e62e253383fbf6e1-3" n="7632abc9">
            <seg n="8e86ab15">
              Herr talman! Det här är en viktig fråga eftersom den engagerar
              många människor. Frågan om äktenskap eller sambo är något som
              rör alla mer eller mindre. LiseLotte Olsson säger att hon tar
              ställning för de kvinnor och män som drabbas av nuvarande sambolagstiftning
              där inte arvsrätt ingår. Det ligger säkert mycket god vilja bakom
              det och ett engagemang för dem som har hamnat i ett läge där de
              känner att det är bekymmersamt.
            </seg>
            <seg n="8f9bbdd6">
              Man måste dock vända på kuttingen. Skulle man ha ett statligt
              paket som gjorde arvsrätten automatisk eller mer lik äktenskapet
              får man många människor som blir påtvingade en arvsrätt och måste
              agera mot regelverket. Vill man undvika olyckliga efterlevande
              finns det ingen annan lösning än att fler enskilda själva gör
              ett aktivt ställningstagande.
            </seg>
            <seg n="1d936470">
              De som väljer att ingå äktenskap får en avtalslösning som är
              färdigpaketerad i lagstiftningen. De som väljer andra samlevnadsformer
              får något annat.
            </seg>
            <seg n="5a006ea6">
              De som vill leva tillsammans med någon och ingå samboskap om
              det nu heter så kan välja det med vad det innebär. De kan också
              välja att komplettera det med ett testamente och en viljeyttring
              om att den efterlevande ska ärva.
            </seg>
            <seg n="6ca4bcc1">
              Jag vill påminna om det jag sade inledningsvis. Många människor
              flyttar i dag ihop efter kanske både ett och två äktenskap. Det
              finns barn och andra närstående och man vill kanske inte fullt
              ut ha alla de konsekvenser som ett äktenskap innebär.
            </seg>
            <seg n="dcdb9996">
              Jag tycker att man ska respektera det ställningstagandet också.
            </seg>
            <seg n="def8dc60">
              Jag avser inte att nu ta initiativ till några förändringar av
              regelverken.
            </seg>
          </u>
          <note n="cff74b62">
            Överläggningen var härmed avslutad.
          </note>
          <note n="9e1bb309">
            6 § Svar på interpellation 2009/10:55 om jämställdhet i arbetslivet
          </note>
          <note type="speaker" n="f75b0a55">
            Anf. 35 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-4" n="7632abc9">
            <seg n="2ca2e7d6">
              Herr talman! Carina Adolfsson Elgestam har frågat mig vad jag
              avser att göra för att stärka kvinnors ställning på arbetsmarknaden.
              Carina Adolfsson Elgestam har också frågat mig vad jag avser att
              göra för att komma till rätta med omotiverade löneskillnader samt
              hur jag vill lösa problemet med ofrivillig deltidsanställning.
            </seg>
            <seg n="a89fcd1d">
              Självklart är det ett rimligt mål att alla ska kunna leva på
              sin lön. Det gäller såväl kvinnor som män. Kvinnor och män ska
              ha samma möjligheter och förutsättningar till betalt arbete.
            </seg>
            <seg n="6ef8df67">
              Min och regeringens inställning är att alla behövs i arbetslivet.
            </seg>
            <seg n="ec65c335">
              De hinder som finns för individen, eller för vissa grupper, att
              delta i arbetslivet måste därför så långt som möjligt minskas.
              Detta är en viktig utgångspunkt för arbetet med att minska utanförskapet.
            </seg>
            <seg n="e6d8f419">
              Att ha ett jobb är en grundläggande förutsättning för att också
              få en lön och inte ett bidrag att leva på. Regeringen har vidtagit
              ett stort antal kraftfulla åtgärder för att människor ska kunna
              gå från bidrag till arbete och för att göra det lönsamt för alla
              att arbeta. Genom jobbskatteavdragen har de flesta som arbetar
              fått mer kvar att leva på efter skatt.
            </seg>
            <seg n="2b79f312">
              För att komma till rätta med lönegapet mellan könen krävs olika
              och samverkande insatser. Regeringen har därför tagit fram en
              samlad och långsiktig strategi för att främja jämställdheten på
              arbetsmarknaden och i näringslivet. Strategin omfattar totalt
              över 60 olika åtgärder med syfte att bryta ojämställdheten.
            </seg>
            <seg n="83f8c173">
              Den könsuppdelade arbetsmarknaden utgör ett hinder för att utjämna
              skillnader i löner och heltidsanställningar. Regeringen har därför
              bland annat tillsatt två delegationer för att bidra till att fler
              ungdomar ska välja utbildningar som leder till jobb inom områden
              som domineras av det andra könet. Det behövs fler kvinnor som
              företagare och fler kvinnor i ledande befattningar. Regeringen
              gör därför kraftfulla satsningar för att främja kvinnors företagande.
              Genom att satsa på mångfald inom vård- och omsorgssektorn skapas
              fler arbetsgivare i en kvinnodominerad bransch samt nya karriärvägar
              inom denna bransch.
            </seg>
            <seg n="2fe3e149">
              Vidare måste det vara möjligt för både kvinnor och män att förena
              arbetsliv och familjeliv. Genom avdragsrätten för hushållsnära
              tjänster ökar denna möjlighet. Jämställdhetsbonusen och jobbskatteavdraget
              skapar incitament för att det obetalda hemarbetet i högre utsträckning
              ska delas lika mellan kvinnor och män.
            </seg>
            <seg n="669b33cd">
              Lönebildningen är enligt regeringens mening i första hand en
              fråga för arbetsmarknadens parter. Regeringen ska inte bestämma
              över lönesättningen. Avtal är att föredra framför lagstiftning
              eftersom ett brett samförstånd mellan parterna skapar stabilitet
              och legitimitet åt träffade överenskommelser. Därutöver behövs
              ett bra regelverk som fastställer spelreglerna för lönebildningen.
              I detta ingår regler om bland annat förbud mot osakliga löneskillnader
              mellan kvinnor och män.
            </seg>
            <seg n="bb3928ed">
              Att med lagstiftning kommendera fram heltidstjänster riskerar
              att bli direkt kontraproduktivt. Det kan leda till att arbetsgivare
              avhåller sig från att anställa när det finns ekonomiskt utrymme
              att anställa på deltid. En lagstadgad rätt till heltid riskerar
              att i praktiken bli en rätt till nolltid för vissa arbetstagare.
            </seg>
          </u>
          <note type="speaker" n="b61d45e6">
            Anf. 36 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-fcf216ed303da144-0" n="ed537ff8">
            <seg n="6343db12">
              Herr talman! Utan kvinnor stannar Sverige. Utan kvinnor stannar
              Europa. Utan kvinnor stannar världen.
            </seg>
            <seg n="9b87f7e8">
              Detta känner vi ju väl till. Samtidigt vet vi att, oavsett om
              det gäller Sverige, Europa eller världen, är det kvinnorna som
              i mångt och mycket skapar drivkraften eftersom våra samhällen
              hänger ihop.
            </seg>
            <seg n="e8db9967">
              Jag var nyligen i Afrika på en konferens på riksdagens vägnar.
              Det var oerhört intressant. Ämnet var hur vi kan stärka demokratin
              och hjälpa till i Afrika med den kunskap vi har i Sverige.
            </seg>
            <seg n="31373796">
              En fråga som kom upp var exakt det som vi diskuterar här. Det
              handlade om kvinnors rätt och möjlighet till makt och inflytande
              och hur man då klarar hemarbetet. Man kunde höra på kvinnorna
              där att det är exakt samma argument och exakt samma problematik.
            </seg>
            <seg n="67297787">
              Vi måste hjälpas åt att göra något åt detta.
            </seg>
            <seg n="572e78d4">
              Det är en klass- och könsfråga. Det framgår oerhört tydligt om
              man granskar siffror och statistik lite närmare. Jag tänker inte
              gå in på siffror i den här debatten.
            </seg>
            <seg n="4079452a">
              Man kan också konstatera att arbetarklassens kvinnor i alla tider
              har arbetat på ett eller annat sätt. De har inte alltid fått lön
              i pengar. Ibland har det handlat om att över huvud taget få tak
              över huvudet eller mat för dagen.
            </seg>
            <seg n="54efb9f8">
              Inte förrän på senare tid egentligen så sent som på 1970-talet
              har kvinnorna kommit ut på arbetsmarknaden. Det är i det perspektivet
              man ska se den här frågeställningen.
            </seg>
            <seg n="250eab14">
              Jag vill tacka ministern för svaret. Vissa saker i svaret kan
              vi vara fullständigt överens om. Det finns också sådant i svaret
              som jag anser innebär att vi tar sjumilakliv bakåt.
            </seg>
            <seg n="e9b5899f">
              Vi kan vara överens om det rimliga målet att man ska kunna leva
              på sin lön, att kvinnor och män ska ha samma möjlighet till betalt
              arbete och inställningen att alla behövs i arbetslivet. Så långt
              är vi helt överens.
            </seg>
            <seg n="514683c1">
              Vi är också överens när det gäller de hinder som finns för individen
              eller vissa grupper att delta i arbetslivet. Men sedan kommer
              orden måste därför så långt som möjligt minskas.
            </seg>
            <seg n="e2036c39">
              Jag tycker att det är viktigt att vi kommer överens om att de
              hinder som finns för individer ska bort; de ska minskas.
            </seg>
            <seg n="053d91c2">
              Att ha jobb är en grundläggande förutsättning, säger ministern
              i sitt svar. Så kan man också se på det.
            </seg>
            <seg n="8cace2ae">
              Som vi socialdemokrater ser på det är jobbet en grundläggande
              rättighet. Det är utifrån det man ska se rätten till arbete.
            </seg>
            <seg n="8b5b2c79">
              Ministern fortsätter med att man ska ha lön och inte leva på
              bidrag. Där finns den stora skillnaden. Vad avser ministern med
              bidrag i det här fallet? Våra trygghetssystem är inga bidrag.
              Det är en försäkring där man deltar via kollektivavtal och facket
              för att ha en trygghet när det händer något i livet. Vi är inte
              överens om hur man ser på bidrag.
            </seg>
          </u>
          <note type="speaker" n="20d6f774">
            Anf. 37 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-5" n="7632abc9">
            <seg n="46c91fe0">
              Herr talman! Carina Adolfsson Elgestam tar upp en oerhört viktig
              fråga. Ju mer man tittar på den och ju mer man funderar över den
              desto mer upprörd blir man
            </seg>
            <seg n="1c081dd2">
              Kvinnor tjänar mindre, kvinnor äger mindre och kvinnor styr mindre
              än män. Med tanke på att kvinnor utgör halva befolkningen finns
              det egentligen inget skäl till att det ser ut på det sättet annat
              än strukturella problem.
            </seg>
            <seg n="bf7343e5">
              Det är strukturer som har byggts upp under århundraden som står
              i vägen.
            </seg>
            <seg n="007c358c">
              Min farmor, som gick bort när jag var 18 år, var omyndig tills
              hon gifte sig med min farfar. Hon var 27 år när hon fick rösträtt.
              Hon hade nog aldrig hand om sin egen ekonomi.
            </seg>
            <seg n="3a2ba2c0">
              Vi har ju kommit en bit på väg jämfört med hur det var för 100
              år sedan, men det räcker sannerligen inte.
            </seg>
            <seg n="27847985">
              De strukturella hinder som står i vägen det måste vara strukturella
              hinder med tanke på hur det ser ut och med tanke på den befolkningsutdelning
              vi pratar om gör att jag måste komma ut som feminist. Det finns
              inget annat val. Det finns ingen annan förklaring än att det finns
              strukturer som vi på olika sätt måste arbeta bort.
            </seg>
            <seg n="2bf3f868">
              Kvinnor har rätt att äga, tjäna och styra lika mycket som vi
              som råkar vara män. Men det är också så att kvinnor behövs. Om
              vi ska ha råd med pensioner, vård, skola och allt det där som
              vi på olika sätt vill ha måste vi se till att fler kan vara med
              på arbetsmarknaden.
            </seg>
            <seg n="b2316acd">
              Vi har genom olika insatser sett till att öka arbetskraftsdeltagandet
              bland kvinnor under ganska lång tid, som Carina Adolfsson Elgestam
              var inne på. Utbyggd barnomsorg och särbeskattning av inkomster
              har varit några exempel som ökat den kvinnliga förvärvsfrekvensen.
              Det diskuteras på väldigt många olika håll runt om i världen hur
              man ska kunna göra liknande och andra saker som hjälper till.
            </seg>
            <seg n="10bbfc23">
              Den första skillnaden mellan män och kvinnor i inkomsthänseende
              handlar om huruvida man har ett jobb att gå till eller inte. Det
              är det första steget. Därefter, när det handlar om ojämlikheten
              i lönerna, är det en fråga för lönebildningen att se till att
              man betalar samma lön för samma typ av utfört arbete, så att det
              går att uppnå jämställdhet på det sättet.
            </seg>
            <seg n="7368e3d1">
              Men sedan finns det en skillnad som beror på var någonstans huvuddelen
              av kvinnorna arbetar. Vi vet att många av kvinnorna arbetar i
              vårdsektorn, medan många män arbetar i till exempel verkstadsindustrin.
              Där har vi en strukturell utmaning: att se till att vi får in
              fler män i vården och att vi får in fler kvinnor i tekniska yrken.
            </seg>
            <seg n="876f5bff">
              Slutsatsen blir egentligen att alla parters gemensamma engagemang
              behövs. Staten behöver göra sitt med sin strategi och de 60 olika
              mål som regeringen har satt upp och arbetar efter. Också parterna
              på arbetsmarknaden som arbetar med lönebildningsfrågor behöver
              göra sitt. Vi behöver ett gemensamt arbete när det handlar om
              att uppmuntra män att söka sig mot kvinnodominerade yrken och
              omvänt kvinnor att söka sig mot mansdominerade yrken. Där behövs
              det nog både en attitydförändring och attitydinsatser från alla
              oss. Det behövs också informationsinsatser och ett ständigt pågående
              förbättringsarbete. Men slutsatsen är, och det tror jag att Carina
              Adolfsson Elgestam och jag är helt överens om, att läget inte
              är acceptabelt.
            </seg>
          </u>
          <note type="speaker" n="40ea3a72">
            Anf. 38 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-fcf216ed303da144-1" n="ed537ff8">
            <seg n="88382d07">
              Herr talman! Det är glädjande att ministern så tydligt visar
              på att det finns problem och att det i mångt och mycket handlar
              om strukturerna och normerna i samhället.
            </seg>
            <seg n="40e7c3e3">
              Ministern sade att han kanske till och med skulle komma ut som
              feminist. Det skulle vara viktigt för hela svenska folket, tror
              jag, med någon feminist i regeringen. Jag tror att det skulle
              vara uppskattat. Då kanske vi skulle kunna ta några steg framåt,
              vilket vi också behöver göra.
            </seg>
            <seg n="0a7f2a80">
              Det är också viktigt och bra att ministern här i kammaren nu
              säger att vi behöver få fler kvinnor som kommer in på mansdominerade
              yrken, precis som vi behöver få fler män som kommer in på kvinnodominerade
              yrken. Vi kommer inte att kunna ändra på alla dessa strukturer
              vad gäller val i arbetslivet, men det kan naturligtvis vara ett
              litet kliv.
            </seg>
            <seg n="de6878f5">
              I svaret skriver ministern att regeringen har gjort insatser
              för att öka mångfalden för kvinnors företagande. Det handlar också
              om kvinnors livsvillkor på arbetsmarknaden. Regeringen vill öka
              mångfalden, det vill säga privatisera inom vård- och omsorgssektorn.
              Eftersom ministern i sitt inlägg tydliggjorde det här med attityder
              tycker jag att man ska ta och fundera igenom lite hur människosynen
              blir i det perspektivet. Ska ni kvinnor driva företag, så gör
              nu det inom vård och omsorg, för det är det ni kan. Jag skulle
              nog vilja påstå att kvinnor är precis lika dugliga till att driva
              tekniska företag, IT-företag, asfaltsföretag eller vad det nu
              kan vara. Vi måste få lika rätt, lika möjligheter och samma villkor,
              oavsett vilket kön vi har. Det är det som är det viktigaste. Efter
              den här debatten hoppas jag att ministern tar bort det inlägget
              utifrån hur man kan se på jämställdhet.
            </seg>
            <seg n="a4495b65">
              Lönebildningen är ett stort problem; vi kan se att kvinnor tjänar
              mindre. Går man på den generella procentsatsen handlar det om
              att kvinnor får 83 procent i lön. Det är väl inte okej? Det tror
              jag nog att vi kan vara överens om.
            </seg>
            <seg n="26c5ca2b">
              Ett steg för att möta detta är att se till att heltid blir norm.
              Ministern är inte beredd att införa rätten till heltid. Jag kan
              bara beklaga detta. Det skulle vara ett stort framsteg.
            </seg>
            <seg n="2f0fa90b">
              Vi kan vara helt överens om att det är arbetsmarknadens parter
              som ska ingå överenskommelser om lönebildningen. Som arbetsgivare
              för den offentliga sektorn kan man vara löneledande och ta ansvar.
              Men om vi lagstiftar om rätt till heltid utifrån att det ska vara
              en norm lägger vi över till arbetsmarknadens parter att förhandla
              om hur man sedan genomför det i sin vardag. Det är egentligen
              inget bekymmer. Vi vet att det ser olika ut inom olika sektorer.
              Det är inget problem egentligen. Det handlar om en rädsla för
              att kvinnor och män inte ska få samma möjligheter på arbetsmarknaden.
            </seg>
            <seg n="248c134e">
              Handelsanställdas förbund har gjort en undersökning. Den är oerhört
              tydlig när man tittar man på arbetstider och hur det ser ut: Är
              man anställd på Elgiganten, Onoff och den typen av företag där
              det är lite mer tekniska prylar jobbar man heltid, för där jobbar
              männen. Men jobbar man på Lindex eller sitter i kassan på Konsum
              jobbar man deltid. Detta kan vi inte acceptera. Det är könsdiskriminerande.
            </seg>
          </u>
          <note type="speaker" n="19dddc37">
            Anf. 39 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-6" n="7632abc9">
            <seg n="068ebbd5">
              Herr talman! Låt oss börja i attitydspåret. Jag tror att man
              måste börja ganska tidigt i skolan. Skolorna gör mycket arbete
              i dag som är bra, tror jag, jämfört med när jag var liten. Det
              tycker jag att man ska fortsätta att göra. Det handlar väldigt
              mycket om att bryta en del av schablonbilderna och mönstren som
              det är så lätt att man fastnar i. Det är inte lätt, kan jag säga.
              Jag har tonårsbarn. Man ser vilket enormt tryck de får på sig
              att vara på ett visst sätt, klä sig på ett visst sätt, bete sig
              på ett visst sätt och prata på ett visst sätt. Det är extremt
              frustrerande för en förälder. Det tror jag att vi kan känna igen
              oss i allihop.
            </seg>
            <seg n="ff795e71">
              När det gäller att öka mångfalden är min utgångspunkt att om
              det finns fler arbetsgivare inom en bransch tenderar det att leda
              till att man får större lönekonkurrens. Större konkurrens gör
              att man erbjuder bra arbetsvillkor och leder till bra löneutveckling,
              även för de jobb som i dag är kvinnodominerade och egentligen
              bara har en arbetsgivare.
            </seg>
            <seg n="f547ba44">
              Vi ser det här tydligt till exempel i friskolorna. Läraryrket
              har varit en relativt kvinnodominerad bransch. Uppkomsten av friskolor
              har lett till att vi har fått en bättre löneutveckling och en
              bättre arbetsmiljöutveckling över lag. Det tycker jag att vi borde
              välkomna också i den offentliga sektorn, i vården och liknande
              av det enkla skälet att det förhoppningsvis bidrar till lönekonkurrens
              från kvinnor som är där och att det också lockar till sig fler
              män. Det är en av utgångspunkterna.
            </seg>
            <seg n="8abeb3d2">
              När det gäller diskussionen om heltid är jag av åsikten att lagstiftning
              är fel väg att gå. Den åsikten delar jag med ganska många av de
              remissinstanser som kommenterade den utredning om den här lagstiftningen
              som kom 2006. TCO sade nej, Saco sade nej och Arbetsförmedlingen
              sade nej. Det var många som sade nej, just av skälet att man var
              orolig för att en lagstadgad rätt till heltid skulle leda till
              rätt till nolltid, det vill säga att det inte blir någonting alls
              i stället, att man avstår från att anställa.
            </seg>
            <seg n="25b9c478">
              Den fråga man kan ställa handlar naturligtvis om arbetsgivarnas
              ansvar i detta. De allra flesta som arbetar heltid arbetar i offentlig
              sektor. Nästan överallt i Sverige är kommunen den största lokala
              arbetsgivaren. Låt mig ta ett exempel som har varit på tapeten
              nu på sistone, Eskilstuna kommun. En av kommunens invånare var
              i Aftonbladet för några dagar sedan: Anna, som är 29 år gammal,
              måste nu säga upp sig och klarar inte av att arbeta deltid. Hennes
              deltidsstämplingsdagar är över.
            </seg>
            <seg n="b875a050">
              Då börjar jag fundera. Det här är en arbetsgivare som har 9 000
              personer anställda. Att inte en arbetsgivare med 9 000 personer
              anställda kan erbjuda heltid till dem av medarbetarna som vill
              ha heltid är med förlov sagt nys. Det finns goda exempel på kommuner
              som gör det. Nynäshamn, en socialdemokratiskt styrd kommun, erbjuder
              heltid till de medarbetare som vill det. Linköping, en borgerligt
              styrd kommun, gör detsamma.
            </seg>
            <seg n="9c799950">
              Här tycker jag nog att man måste sätta rätt stor press på våra
              kommuner. Jag är beredd att göra det. Vi har pratat med SKL om
              detta. Jag hoppas att Carina Adolfsson Elgestam också är beredd
              att göra det, att prata med partikamraterna ute i landet och säga:
              Nu får ni väl ändå se till att ta ert arbetsgivaransvar och organisera
              arbetsuppgifterna!
            </seg>
            <seg n="9786eb7b">
              Jag inser samtidigt att en del av dessa yrken är handelsyrken,
              som Carina Adolfsson Elgestam påpekar, inte minst i mindre företag.
              Där är problemet betydligt större. Det kanske inte går att organisera
              det på ett sådant sätt om man har ett kafé med tre anställda.
              Det får vi återkomma till i nästa i nästa inläggsrunda.
            </seg>
          </u>
          <note type="speaker" n="effba0f8">
            Anf. 40 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-fcf216ed303da144-2" n="ed537ff8">
            <seg n="d0151c0b">
              Herr talman! Ministern sade allra sist att det kanske inte går
              att organisera om man bara har tre anställda. Det är det som är
              så konstigt, arbetsmarknadsministern. Är det tre manliga anställda
              går det alltid att organisera det utifrån heltid. Är det tre kvinnliga
              anställda är det mycket svårare att organisera det utifrån heltidstjänster.
            </seg>
            <seg n="e1c6fda5">
              Jag kan inte få det till någonting annat än att det bygger på
              gamla attityder med mannen som försörjare och kvinnan som omsorgsförsörjare
              i familjen. Det är grunden till att kvinnor i dag inte har samma
              livsvillkor när det gäller arbetsmarknaden.
            </seg>
            <seg n="4718af04">
              Det är det ministern lite grann pekar på, men han slår också
              in öppna dörrar i sitt svar. Ministern nämner tjejen Anna i Eskilstuna
              som nu måste säga upp sin deltid. Det är regeringens politik som
              slår så orättvist mot kvinnorna. Den gör att deras livsvillkor
              blir ännu sämre utifrån möjligheten att kunna arbeta.
            </seg>
            <seg n="49d45946">
              Det handlar om att kvinnor måste få samma rätt och samma möjlighet,
              rätten till heltid som norm. Låt arbetsmarknadens parter göra
              överenskommelser inom varje avtal så löser man detta! Det är inget
              problem. Det handlar bara om att vi ska få lika rätt och lika
              värde på arbetsmarknaden.
            </seg>
            <seg n="a2a04df2">
              Kvinnor ska ha samma möjligheter till försörjning, samma möjligheter
              till bra bostad och samma möjligheter att kunna köpa bra livsmedel
              med bra kvalitet, det vill säga allt det som gör att livet fungerar
              på ett tryggt och bra sätt. Det borde vi kunna göra i dagens Sverige.
            </seg>
          </u>
          <note type="speaker" n="ba809f67">
            Anf. 41 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-7" n="7632abc9">
            <seg n="11b4e8cf">
              Herr talman! Även om diskussionen om heltid kan bygga på gamla
              attityder är lagstiftning fel väg att gå. Det är min grundläggande
              övertygelse. Vi måste faktiskt ställa lite högre krav på de arbetsgivare
              som finns där ute att de organiserar sig på ett sådant sätt att
              de ser till att möjliggöra för dem som arbetar deltid och vill
              arbeta heltid att också göra det.
            </seg>
            <seg n="e7f54d90">
              A-kassan är en omställningsförsäkring och inte ett livslångt
              stöd. Om man arbetar halvtid har man rätt att deltidsstämpla 150
              arbetsdagar. Det är nästan ett helt år. Det är inte alldeles orimligt
              att det finns en begränsning. Vi kan inte ha det så att vi låter
              arbetsgivare avstå från att organisera sig på ett rimligt sätt
              och sedan lyfter över kostnaden för det på den enskilde och a-kassesystemet
              och därmed också på skattebetalarna. Det tycker jag inte är en
              rimlig väg att gå.
            </seg>
            <seg n="6a16cc0c">
              Här krävs det nog en kombination av attitydförändring, lagstiftningsarbete
              och ett antal åtgärder från vår sida. Vi jobbar med den strategiska
              60-punktsplanen. Därtill behövs det insatser av informations-
              och attitydkaraktär men också lönebildningskaraktär från parterna
              på arbetsmarknaden. Här får vi nog gemensamt försöka dra våra
              strån till stacken.
            </seg>
          </u>
          <note n="cff74b62">
            Överläggningen var härmed avslutad.
          </note>
          <note n="0ea898ef">
            7 § Svar på interpellation 2009/10:62 om ungdomsarbetslösheten
            i Helsingforssregionen
          </note>
          <note type="speaker" n="0f0a3480">
            Anf. 42 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-8" n="7632abc9">
            <seg n="93bcbed5">
              Herr talman! Veronica Palm har frågat mig vilka åtgärder jag
              avser att vidta för att minska ungdomsarbetslösheten i Helsingforssregionen.
            </seg>
            <seg n="7785e36e">
              Det viktigaste målet för regeringen sedan den tillträdde 2006
              har varit att få fler i arbete och färre utanför arbetsmarknaden.
              Regeringen har vidtagit en rad åtgärder för att uppnå målet, och
              ungdomar har varit och är en viktig målgrupp för detta arbete.
              Genom att halvera socialavgifterna för ungdomar under 26 år har
              det till exempel blivit lättare att anställa en ungdom.
            </seg>
            <seg n="d66a66e5">
              Till följd av det försämrade arbetsmarknadsläget har regeringen
              presenterat ytterligare satsningar i budgetpropositionen för 2010.
              För ungdomar innebär det att regeringen avser att införa fler
              insatser inom jobbgarantin för ungdomar, nämligen stöd till start
              av näringsverksamhet, möjlighet att studera på deltid och arbetslivsinriktad
              rehabilitering, den nya aktiveringsinsatsen Lyft. Ungdomar kommer
              också att kunna ta del av en förstärkt matchningsverksamhet med
              personliga coacher tidigt i en arbetslöshetsperiod.
            </seg>
            <seg n="6f49168b">
              Som ett komplement till den utbildning som erbjuds inom jobbgarantin
              för ungdomar i dag avser regeringen också att införa en extra
              studiemotiverande insats för arbetslösa ungdomar som inte avslutat
              sin grundskole- eller gymnasieutbildning. Detta sker i form av
              en särskild satsning på utbildningsplatser inom folkhögskolorna.
            </seg>
            <seg n="e30d15f7">
              Vidare har den offentliga utbildningssektorn en mycket viktig
              roll för att ungdomar ska förnya och fördjupa sina kunskaper så
              att de står bättre rustade på arbetsmarknaden. I budgetpropositionen
              för 2010 har regeringen presenterat en omfattande utbildningssatsning,
              som bland annat innebär fler platser i yrkesinriktad gymnasial
              vuxenutbildning, yrkesvux, och eftergymnasial yrkesutbildning
              samt 10 000 nya högskoleplatser inklusive studiestöd.
            </seg>
            <seg n="4943dc10">
              Slutligen vill jag poängtera att regeringens insatser på arbetsmarknaden
              syftar till att underlätta för alla som är eller riskerar att
              bli arbetslösa, oavsett var i Sverige de bor.
            </seg>
          </u>
          <note n="60198071">
            Då Veronica Palm, som framställt interpellationen, anmält att
            hon var förhindrad att närvara vid sammanträdet medgav talmannen
            att Börje Vestlund i stället fick delta i överläggningen.
          </note>
          <note type="speaker" n="e96de32c">
            Anf. 43 BÖRJE VESTLUND (s):
          </note>
          <u who="borje_vestlund_48292a" xml:id="i-3c1ce42c3e24f431-2" n="a17a898d">
            <seg n="e4768bd4">
              Herr talman! Tack för svaret, även om jag tycker att man lite
              grann går förbi problemet! Om man nu har skurit ned 70 procent
              av arbetsmarknadsutbildningen, minskat arbetspraktikplatser med
              97 procent och minskat anslagen till komvux ganska ordentligt
              blir det lite svårt. Man satsar på ditten och man satsar på datten
              om man året innan har dragit ned väldigt mycket av resurserna
              för detta. Det blir liksom inte någon riktigt satsning. Det blir
              väldigt knepigt att förklara varför man inte vill göra någonting
              för att försöka att lösa problemet.
            </seg>
            <seg n="af48250c">
              Låt mig ta exemplet med Helsingfors. Där har man ökat ungdomsarbetslösheten
              med 100 procent. Min fråga till ministern är: Vad ska dessa ungdomar
              göra, som förutom att de är arbetslösa ofta har problem med boende?
              Det är färre vuxna i Helsingfors. Det gör att det oftast är ett
              problem. De har inte så många alternativ till att vara ute på
              stan. Jag har inte frågat om det. Men sådana saker måste även
              vägas in i Helsingforss speciella fall.
            </seg>
            <seg n="ac4e9574">
              Det andra som är knepigt är att man har sagt att man har sänkt
              arbetsgivaravgiften för dem som är under 26 år. Min fråga till
              ministern är: Hur mycket har detta gjort att man har fått nya
              platser? Det gäller inte bara sådana som ändå skulle anställda,
              utan hur många extra anställningar har man fått till följd av
              att man gjort detta?
            </seg>
            <seg n="0e787d18">
              Nu har man skapat de nya aktiviteterna. Låt mig ta aktiveringsinsatsen
              Lyft. Jag tror att det hette ungdomsplats någon gång i historien,
              och jag tror att den också innehöll exakt samma sak. Jag vill
              minnas att jag jämförde det vid något tillfälle. Det är ungefär
              samma sak.
            </seg>
            <seg n="c7d61fc2">
              Man säger att man har dessa aktiveringsinsatser. Men dessa aktiveringsinsatser
              handlar ofta om att ungdomarna får en så kallad jobbcoach. Vi
              vet i dag att de inte kommer så mycket längre än att de just får
              en jobbcoach.
            </seg>
            <seg n="6472de5e">
              För att komma vidare i det här sammanhanget krävs det oftast
              att de får en kompletterande utbildning och en praktikplats. Men
              tittar vi på vad resultatet av vad jobbcoacherna innebär är det
              att de går väldigt lång tid hos coachen och under väldigt kort
              tid får praktikplats om de ens får någon alls. Det är det jättestora
              problemet.
            </seg>
            <seg n="8c17da98">
              Det andra som jag vill säga är att man har skurit ned på komvux
              med ganska ordentliga pengar. Sedan vinnlägger man sig om det
              och säger: Nu satsar vi minsann på att ungdomar ska få komplettera
              sin grundskole- eller gymnasiekompetens.
            </seg>
            <seg n="3dba5676">
              De ungdomar som står längst bort från arbetsmarknaden är de som
              inte ens har en grundskolekompetens. De kanske dessutom aldrig
              har haft en riktig fast anställning.
            </seg>
            <seg n="c79993ed">
              Det är för de ungdomarnas skull Veronica Palm har ställt interpellationen.
              De står långt från arbetsmarknaden. Jag ser inte några svar till
              de här ungdomarna i statsrådets svar. Vad är det de ska göra förutom
              det här med jobbcoacherna? Ungdomarna tycker inte att jobbcoacherna
              gör något.
            </seg>
          </u>
          <note type="speaker" n="b98533d0">
            Anf. 44 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-9" n="7632abc9">
            <seg n="faae6127">
              Herr talman! Låt mig börja med att säga att ungdomsarbetslösheten
              är ett rejält, riktigt och alldeles eländigt problem. Det tror
              jag att vi alla kan vara helt överens om.
            </seg>
            <seg n="69bec81d">
              Just nu ligger vi i den officiella statistiken och pendlar från
              månad till månad mellan 25 och 30 procent. Det låter alldeles
              förfärligt, och det är det också.
            </seg>
            <seg n="33c4b1ae">
              Jag ska ändå försöka ge en lite mer mångfasetterad bild. Jag
              tror nämligen att det är farligt att dra alla ungdomar över en
              kam. De har väldigt olika förutsättningar. Låt oss försöka prioritera
              vilka problem vi löser först.
            </seg>
            <seg n="75046914">
              Det finns 1,2 miljoner ungdomar mellan 16 och 24 år. Lite drygt
              100 000 av dem är registrerat öppet arbetslösa. Sedan har vi en
              grupp på drygt 100 000 som jag är oerhört bekymrad över. Det är
              de som varken studerar, arbetar eller finns i någon typ av insats
              hos Arbetsförmedlingen de helt sysslolösa. Det är den gruppen,
              100 000 av de 1,2 miljonerna, som jag tycker är den som är allra
              mest besvärlig.
            </seg>
            <seg n="dca6b696">
              Man kan konstatera att av dem som är registrerat arbetslösa studerar
              knappt hälften på heltid och söker en timmes extrajobb i veckan
              eller mer. Majoriteten av dem är gymnasieungdomar som söker extra
              jobb på helger.
            </seg>
            <seg n="a3e74d54">
              Man kan också konstatera att trots att det är dåliga tider just
              nu hittar hälften av alla registrerat arbetslösa ungdomar jobb
              inom tre månader. På det sättet tycker jag att man kan segmentera
              gruppen ungdomar. Det finns en grupp som är ganska stor och som
              är arbetslös men som får jobb inom relativt rimlig tid. Men det
              stora problemet, som också Veronica Palm pekade på och som Börje
              Vestlund pratar om, är de sysslolösa eller de som inte ens har
              klarat av sin utbildning ordentligt.
            </seg>
            <seg n="d890c570">
              Det är bland annat därför jag är oerhört glad att vi lyckades
              med att i budgeten göra en extra satsning på just de personerna.
              4 000 personer som saknar grundskole- eller gymnasieexamen får
              nu en möjlighet att gå in och få en förberedande utbildning i
              folkhögskolorna för att därefter kunna gå vidare om de så önskar
              och vill i till exempel komvux eller yrkesvux. Det innebär att
              av dem som finns i garantierna och som i dag saknar grundskole-
              eller gymnasieexamen kommer vi att nå i princip samtliga. Det
              tycker jag är ett oerhört glädjande besked.
            </seg>
            <seg n="fa477d59">
              Vi ökar nu insatserna från 125 000 till 250 000 personer i de
              aktiva arbetsmarknadspolitiska åtgärderna. Det är en fördubbling.
              Det anställs 2 000 nya arbetsförmedlare i år. Det är en kraftfull
              insats för att just nå och arbeta med den här gruppen personer.
            </seg>
            <seg n="921e8b89">
              Det stora bekymret är nog inte resurserna i sig, utan det stora
              bekymret, som jag är genuint orolig för, är att när man gör en
              så kraftig utbyggnad måste man hela tiden ifrågasätta kvaliteten
              i de insatser som görs. Blir det rätt saker? Får man rätt hjälp
              den hjälp som man behöver?
            </seg>
            <seg n="1a876aef">
              Jag ska erkänna att det utan tvekan kommer att bli en och annan
              insats som inte blir av den karaktären att det är bra. Det kommer
              att bli en och annan sak som görs som inte blir som den personen
              förväntar sig, behöver eller vill ha. Där måste vi fortsätta att
              tillsammans med Arbetsförmedlingen intensivt arbeta för att förbättra
              och höja kvaliteten och leverera det som behövs.
            </seg>
            <seg n="0d3e0f40">
              Samtidigt är det lite besvärligt att vara arbetsförmedling. Den
              kund som man har hos sig är ju inte nöjd förrän han eller hon
              lämnar Arbetsförmedlingen och har ett jobb att gå till. För det
              krävs det företag som vågar anställa och kunder som finns hos
              de företagen.
            </seg>
            <seg n="7bd75387">
              Den sänkta arbetsgivaravgiften har betydelse för ungdomar; det
              kan man lätt konstatera när man pratar med McDonalds. I de restauranger
              de själva driver, som inte är franchiserestauranger, går hela
              sänkningen av arbetsgivaravgiften till nyanställningar av ungdomar.
              Det gör att det finns konkreta resultat av just den insatsen.
            </seg>
          </u>
          <note type="speaker" n="9245d6d8">
            Anf. 45 BÖRJE VESTLUND (s):
          </note>
          <u who="borje_vestlund_48292a" xml:id="i-3c1ce42c3e24f431-3" n="a17a898d">
            <seg n="3060f6a5">
              Herr talman! Låt mig som gammal Hotell- och Restaurangombudsman
              få säga: Det vore väl fan, på ren svenska, om inte någonting skulle
              gå till det med tanke på att McDonalds praktiskt taget inte har
              någon alls över 26 år anställd! Ursäkta att jag svor, herr talman,
              men jag var tvungen. Jag tycker att det passade i just detta sammanhang.
            </seg>
            <seg n="509065c5">
              Det här känns nästan som om vi vore tillbaka i valrörelsen 2006.
              Jag tror att jag har pratat med statsrådet om det här någon gång
              tidigare. Så här resonerade vi socialdemokrater också. Vi sade
              att ungdomsarbetslösheten inte var något stort problem och förklarade
              det med att räkna ned den med det antal som var sysselsatt och
              så vidare. Det är naturligtvis värre i dag, för i dag är vi inne
              i en lågkonjunktur. Men problemen är desamma, nämligen att man
              har för lite redskap för de ungdomar som står helt utanför och
              som känner att de inte får det stöd de behöver i samhället.
            </seg>
            <seg n="cd6235c6">
              Men kalla det inte för satsningar när det handlar om att man
              ger tillbaka lite grann av vad man tidigare har dragit tillbaka!
              Det är ju det som det handlar om hela tiden när det gäller regeringens
              politik i sammanhanget.
            </seg>
            <seg n="8b8d8419">
              Jag är mycket orolig över de här ungdomarna, som inte har arbete
              och som inte har bostad och kanske bor hemma hos sina föräldrar.
              Jag besökte en familj i Rinkeby häromdagen. De har en 26-åring
              och en 28-åring som bor hemma eftersom de inte har råd med någon
              egen bostad. Båda föräldrarna är också arbetslösa. Jag tror inte
              att det utvecklas någonting sunt av detta. Det gäller dels mellan
              de här människorna, dels när det gäller synen på samhället. Det
              var just därför jag var hos dem och diskuterade lite grann.
            </seg>
            <seg n="4339e23c">
              Jag kan bara konstatera att ingen av de här fyra människorna
              men nu är det ju ungdomar vi diskuterar och därför ska jag bara
              tala om dem ser någon möjlighet att få jobb. Det intressanta med
              dem är att de har gymnasiekompetens. Den ena har dessutom högskolekompetens.
              Det börjar också bildas en grupp med sådana ungdomar. Det tycker
              jag är det som kanske blir allra mest komplicerat. Hur ska vi
              få den gruppen att över huvud taget gå till de åtgärder som regeringen
              talar om att man kan erbjuda? För dem finns absolut ingenting.
              Det kanske är en mycket liten och marginell grupp, men den finns
              där och den behöver också hjälp för att kunna komma tillbaka på
              arbetsmarknaden.
            </seg>
            <seg n="beb8c160">
              Statsrådet säger att de flesta får jobb inom tre månader. Det
              är ingenting nytt. Vi har alltid vetat att även om ungdomsarbetslösheten
              är jättehög har de flesta förhållandevis korta arbetslöshetsperioder.
              Det visste vi tidigare, och det har inte förändrats i sig. Man
              får kortare anställningar, man åker ut och blir arbetslös i kanske
              tre eller fyra månader och sedan får man en ny anställning igen.
              Det är ingenting nytt under solen. Det ligger i ungdomsarbetslöshetens
              karaktär.
            </seg>
            <seg n="98259e87">
              Det som är problemet, statsrådet, är fortfarande att många ungdomar
              går så månad ut och månad in utan att känna att de har någon förankring
              på arbetsmarknaden. De får mindre och mindre tilltro, och undrar:
              Kommer jag någonsin att kunna få ett arbete? Kommer jag någonsin
              att kunna skaffa familj? Kommer jag någonsin att kunna skaffa
              bostad?
            </seg>
            <seg n="b9edaa0e">
              Detta är särskilt påtagligt i Helsingforssregionen. Vi stockholmare
              är också människor, men väldigt många fler. Situationen blir komplicerad
              i det avseendet även om ungdomsarbetslösheten procentuellt sett
              kanske inte är den värsta i Helsingfors. Men vi är väldigt många
              fler.
            </seg>
          </u>
          <note type="speaker" n="a0f76918">
            Anf. 46 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-10" n="7632abc9">
            <seg n="b13fcdff">
              Herr talman! Låt mig först säga att jag naturligtvis håller med
              Börje Vestlund. Jag är djupt bekymrad över just den här gruppen
              helt sysslolösa. Det är rätt att det är ett stort problem i Helsingfors
              därför att vi är många. Men jag har varit i alla län under det
              här året och besökt arbetsförmedlingar, ungdomar, uppsagda och
              företag som har varslat. När jag åker runt på det sättet blir
              jag rätt orolig för rätt många orter i landet bruksorter och liknande
              där man lätt går från att vara sysslolös till att bli hopplös,
              det vill säga att hoppet försvinner. Och när hoppet försvinner
              är vi illa ute.
            </seg>
            <seg n="6ec9043d">
              Om man tittar demografiskt bara ett decennium eller två framöver
              är det i grunden så att vi kommer att behöva varenda själ på arbetsmarknaden.
              Vi behöver de här ungdomarna. De får inte ge upp. De måste finnas
              med och vara beredda att hoppa in och jobba.
            </seg>
            <seg n="d1b1aec7">
              Det finns ett strukturellt problem som vi delar med alla länder
              runt hela världen oavsett vilka skyddsmekanismer och regler man
              har utanför. Ungdomar är alltid konjunkturkänsliga. De får lättast
              jobb när det spruttar på bra i ekonomin, och de blir snabbast
              av med jobben och har svårast att komma in när det går sämre i
              ekonomin.
            </seg>
            <seg n="8422c8ab">
              Vi har ju haft en debatt om LAS och turordningsreglerna. Då brukar
              jag påpeka att i USA, där man inte har några som helst skyddsregler
              av det här slaget, är ungdomsarbetslösheten också dubbelt så hög
              som den reguljära arbetslösheten. Det verkar inte påverka på det
              sättet.
            </seg>
            <seg n="7a68ad44">
              Frågan är om vi kan minska det här gapet? Kan vi påverka och
              göra det lite mindre? Kan vi göra ungdomarna något mindre konjunkturkänsliga?
              Jag har besökt både Holland och Danmark på sistone, eftersom de
              tenderar att ha lägre ungdomsarbetslöshet, för att försöka se
              vad det är som skiljer gentemot oss.
            </seg>
            <seg n="4945ff24">
              Jag tror att en av de viktigaste sakerna handlar om något som
              vi är ganska dåliga på i Sverige, nämligen kopplingen mellan skola
              och arbetsliv. Det kan manifesteras i flera olika dimensioner.
              En handlar förmodligen om lärlingsutbildning och den typen av
              arbetsplatsförlagd utbildning. Det har vi knappt någonting av
              i Sverige. Det finns ju avtalslärlingar, men det finns än så länge
              inga gymnasielärlingar, men det är på gång. Det är naturligtvis
              inte hela förklaringen, men det är en förklaring med tillhörande
              trygghetsavtal, kollektivavtal och sådana saker som vi bör ha
              runt det också.
            </seg>
            <seg n="5b38e59a">
              Eftersom ungdomarna inte sällan har den mer konjunkturkänsliga
              funktionen är arbetsmarknadspolitiken, och bör också vara, konjunkturellt
              anpassad. Så har det sett ut i alla tider oavsett om det har varit
              en socialdemokratisk eller borgerlig regering. Man har dragit
              ned på volymerna i goda tider och dragit upp dem under lite sämre
              tider.
            </seg>
            <seg n="fd6989a9">
              När vi nu går från 125 000 till 250 000 kommer vi att ha uppemot
              5 procent av arbetskraften i aktiva arbetsmarknadspolitiska insatser
              under nästa år. Det är den största ökningen som jag har kunnat
              se någonstans. Det är också den högsta nivån någonsin som är registrerad.
              Är det bra eller dåligt? Jag hade naturligtvis helst sett att
              volymerna hade varit mindre och att vi hade haft fler personer
              i arbete. Det hade varit en bra idé. Men när nu ekonomin ser ut
              som den gör får man nog tänka sig att arbetslinjen i sämre tider
              stavas aktiv arbetsmarknadspolitik, det vill säga att människor
              behålls nära arbetsmarknaden under en period av sämre tider så
              att man har möjlighet att så snabbt som möjligt ta sig ut.
            </seg>
            <seg n="f53fc3f6">
              Till de ungdomar som är arbetslösa och som riskerar att bli hopplösa
              försöker jag för det första att säga så här: Ge inte upp! Ni behövs.
              Varenda kotte kommer att behövas. Vi har ett stort generationsskifte
              på gång, och konjunkturen kommer att vända.
            </seg>
            <seg n="8689fe45">
              Det andra jag brukar säga är: Gå till Arbetsförmedlingen! Anmäl
              er på Arbetsförmedlingen så att ni får någon typ av hjälp! Om
              den inte är bra nog får vi förbättra den.
            </seg>
            <seg n="c83848fc">
              Det tredje jag säger är: Passa på att studera under dåliga tider
              om ni kan! Det är en god investering och en bra sak att göra.
            </seg>
          </u>
          <note type="speaker" n="84b988f6">
            Anf. 47 BÖRJE VESTLUND (s):
          </note>
          <u who="borje_vestlund_48292a" xml:id="i-3c1ce42c3e24f431-4" n="a17a898d">
            <seg n="b9872309">
              Herr talman! Jag håller med om två saker. Jag håller med om det
              sistnämnda, att det är bra att studera i dåliga tider. Det tror
              jag att vi båda är överens om.
            </seg>
            <seg n="b77cf4e9">
              Det andra handlar om den lite hallelujaliknande rörelsen som
              vissa partier, dock inte våra partier, har där de säger att förändringar
              i LAS skulle minska ungdomsarbetslösheten. Det är bevisat att
              så inte är fallet.
            </seg>
            <seg n="31a803b2">
              Jag tror också att det finns en annan sak som man måste säga
              är lite grann av en hallelujalösning, och det är lärlingsutbildningen.
              Vi ska inte diskutera den i dag, men ibland tycker jag att det
              låter på regeringen som om det är den framtida lösningen på väldigt
              många problem.
            </seg>
            <seg n="12680e1c">
              I det här sammanhanget kan jag inte låta bli att ta tillfället
              i akt och säga: Varför satsar man då inte på något som vi själva
              kan påverka, nämligen att kommuner och staten inte säger upp ungdomar?
              Det är precis vad som sker i dag. Där sägs man också upp. Jag
              kan förstå att ett företag med fem anställda inte kan ha en halv
              resurs extra. Däremot har jag svårt att förstå varför inte stora
              arbetsgivare som kommuner, landsting och stora industrier inte
              kan försöka att övervintra genom att ha detta. De vet ju att de
              kommer att få ett elände när konjunkturen vänder.
            </seg>
            <seg n="35410805">
              Låt mig ta ett exempel på en föredömlig sak. Vi hade traineer
              på chefsnivåer som en del av arbetsmarknadspolitiken, men dem
              avskaffade ni väldigt snabbt. Jag tycker att det var en bra sak.
              Det kommer att behövas väldigt många chefer. Låt mig ta ett exempel
              på det. När jag var vice ordförande i gatu- och fastighetsnämnden
              i Helsingfors visste vi att alla chefer skulle gå i pension före
              2015. Då måste man börja fundera på om man inte bör göra någonting
              åt detta redan på ett tidigt stadium.
            </seg>
            <seg n="b9f61eca">
              Det är många frågor som inte har fått några svar i den här debatten,
              men jag tackar ändå för debatten.
            </seg>
          </u>
          <note type="speaker" n="da602eb4">
            Anf. 48 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-11" n="7632abc9">
            <seg n="c80ddc8b">
              Herr talman! Det sista känner man igen. Jag tror att en tredjedel
              av alla anställda på Arbetsförmedlingen går i pension inom bara
              några år. Den här generationsväxlingen är väldigt tydlig. Ska
              man ha bra människor som kan träda in i de här yrkena kan man
              inte bara plocka in dem från gatan. Man måste förmodligen ha en
              ganska bra intern sammansättning åldersmässigt och strukturmässigt
              för att man ska klara av ett generationsskifte.
            </seg>
            <seg n="ec8266e0">
              Jag har pratat med en hel del av de företag som har sagt upp
              anställda. Jag var på Sandvik för nästan ett år sedan och diskuterade
              detta. De berättade för mig att snittåldern på medarbetarna kommer
              att stiga med kanske 10 år under den här krisen. Det är extremt
              mycket. Om inte konjunkturen blir bättre kommer de att få, som
              också 90-talskrisen visade, ett gap där man saknar personer. Man
              kommer inte att ha några 20-åringar eller 30-åringar om 10 år
              eller 40-åringar om 20 år. Där finns det mycket att göra. Vi resonerade
              om det, och sedan sade de: Vi har ju tagit diskussionen om turordningsreglerna,
              och det är de här listorna vi har fått fram.
            </seg>
            <seg n="6d05fe69">
              Så är det väl lite grann, men samtidigt är det så som Börje Vestlund
              sade. Låt oss till exempel titta på Danmark. Förändrade turordningsregler
              betyder egentligen inte någonting för ungdomsarbetslösheten. I
              Danmark har de haft både hög och låg ungdomsarbetslöshet med samma
              arbetsrättsliga regelverk. Det kan inte vara förklaringen. Det
              är någonting annat som är förklaringen.
            </seg>
            <seg n="4c51d3c4">
              Jag tror ändå att en förklaring ligger i kopplingen och närheten
              mellan skola och arbetsliv. Jag håller med om att lärlingsutbildningen
              inte är hela svaret. Det kan också finnas andra saker man kan
              göra för att koppla skolan närmare arbetslivet. Man kan till exempel
              förbereda ungdomar för mötet med arbetsmarknaden. Jag tror att
              det är en god idé.
            </seg>
            <seg n="b82f257c">
              Jag vill tacka för en god och framför allt viktig debatt. Jag
              är helt säker på att vi kommer att försöka återkomma till den
              flera gånger framöver.
            </seg>
          </u>
          <note n="cff74b62">
            Överläggningen var härmed avslutad.
          </note>
          <note n="1201f8ba">
            8 § Svar på interpellation 2009/10:80 om gränsproblematiken
          </note>
          <note type="speaker" n="e936bd55">
            Anf. 49 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-12" n="7632abc9">
            <seg n="179f6d8e">
              Herr talman! Lars Mejern Larsson har frågat mig vad jag ämnar
              göra för att skynda på arbetet med att lösa gränshindersproblematiken
              gällande dels långa handläggningstider för utfärdandet av intyg
              E301, dels hur den tid under vilken personer som tidigare arbetat
              i Norge och är permitterade ska behandlas i den svenska arbetslöshetsförsäkringen.
            </seg>
            <seg n="8feff347">
              Först, vad avser de långa handläggningstiderna för utfärdandet
              av intyg E301, håller jag med om att det är olyckligt att enskilda
              under en ibland alltför lång tid får vänta på att deras ansökan
              om arbetslöshetsersättning ska behandlas. Jag vill emellertid
              i detta sammanhang påpeka att det yttersta ansvaret för arbetslöshetskassornas
              handläggningstider vilar på arbetslöshetskassorna.
            </seg>
            <seg n="a2875361">
              I egenskap av tillsynsmyndighet över arbetslöshetskassorna har
              dock Inspektionen för arbetslöshetsförsäkringen, IAF, en löpande
              dialog med myndigheten i Norge om de långa handläggningstiderna
              vid inhämtande av intyg E301. Som ett resultat av myndigheternas
              möte den 22 oktober 2009 har IAF fått förslag på hur de administrativa
              rutinerna kring hanteringen av intyg E301 kan tydliggöras och
              förenklas. Denna information har IAF i sin tur fört vidare till
              Arbetslöshetskassornas samorganisation (SO).
            </seg>
            <seg n="41d0949c">
              Vad avser frågan hur den tid under vilken personer som arbetat
              i Norge är permitterade ska behandlas i den svenska arbetslöshetsförsäkringen
              analyserar IAF för närvarande denna fråga för att finna en lösning.
            </seg>
            <seg n="d4e39285">
              Jag är glad att Lars Mejern Larsson noterar att frågan är komplex
              det är den och en konsekvens av detta är att den måste beredas
              ordentligt.
            </seg>
            <seg n="64f8aada">
              Mot bakgrund av det arbete som nu pågår för att lösa frågorna
              har jag för närvarande inte för avsikt att vidta några ytterligare
              åtgärder.
            </seg>
          </u>
          <note type="speaker" n="cde0562c">
            Anf. 50 LARS MEJERN LARSSON (s):
          </note>
          <u who="lars_mejern_larsson_33a66b" xml:id="i-2fe119661919dde3-0" n="576681cf">
            <seg n="6f5641f6">
              Herr talman! Jag är glad att jag har fått ett svar av arbetsmarknadsminister
              Sven Otto Littorin, men jag är besviken. Svaret säger ingenting
              om vad ministern avser att göra åt de problem som jag belyser
              i min interpellation. Jag vill klargöra för alla som lyssnar till
              diskussionen här i kammaren i dag att jag inte står här för min
              egen skull utan för alla de arbetstagare som drabbas av ministerns
              inaktivitet.
            </seg>
            <seg n="44a7799e">
              Sverige är ett avlångt land, och vi har långa gränser mot våra
              grannländer hela vägen från Haparanda och ned till Ystad. I Värmland
              har vi Norge som närmaste granne. I en tid när arbetslösheten
              når skyhöga nivåer i Sverige är den större nordiska arbetsmarknaden
              en möjlighet för många svenskar. I dag rör det sig kanske om 20
              00025 000 personer som har en del av sin löneinkomst under året
              från Norge. Högst är antalet från Värmland med runt 4 0005 000
              personer.
            </seg>
            <seg n="6cc00232">
              När två länder möts på det här sättet är det lätt att det blir
              problem. Det råder byråkratiska hinder som försvårar en rörlig
              arbetsmarknad över landgränsen. Så här beskriver en arbetslös
              värmlänning som har arbetat i Norge i sju år problematiken: I
              början av mars blev jag arbetslös och fick inte mina stämplingspengar
              förrän i slutet av juli efter tolv veckors väntan. Det är en byråkrati
              utan like kring en enda liten blankett. Vi måste se till att det
              är ett flexiblare system och en a-kassa som gör att man inte riskerar
              hela sin livssituation vid arbetslöshet.
            </seg>
            <seg n="bb10f04b">
              En annan värmlänning, Göran Aarhus, beskriver sin oro på ett
              liknande sätt: Förra måndagen åkte jag till Grensetjensten för
              att skaffa de nödvändiga övergångshandlingarna till a-kassan,
              och så rasade hela världen för en stund. Svensk personal som varit
              permitterad i Norge så länge har inte rätt till a-kassa i Sverige.
              Beslutet var taget i mars, men ingen kände till det.
            </seg>
            <seg n="e37b033d">
              Jag har nu försökt att peka på några av de gränshinder som man
              ställs inför och som gemensamt måste lösas mellan våra länder
              för att nå visionen om ett gränslöst Norden.
            </seg>
            <seg n="7c51f1be">
              Herr talman! Även Metall hemma i västra Värmland vittnar om medlemmar
              som har fått vänta på pengar i upp till sex månader. Detta är
              inte acceptabelt. Vi måste lyssna på dem som möter människorna.
              Verkligheten är här och nu, och regeringen måste ta ansvar för
              de beslut som man fattar. Regeringen måste vara mycket mer aktiv
              i att skapa gemensamma modeller som gör att våra gränspendlares
              vardag fungerar på ett så smidigt sätt som möjligt. Det kan inte
              vara nödvändigt att man ska straffas och behöva söka ekonomiskt
              bistånd från hemmakommunen.
            </seg>
            <seg n="abc97dcb">
              För mig som tillhör oppositionen kan det vara okej att säga att
              frågan är komplex, men för arbetsmarknadsministern som är ansvarig
              räcker det inte med att säga att frågan är komplex och att den
              måste beredas ordentligt.
            </seg>
            <seg n="b8222273">
              Herr talman! På tidigare direkta frågor har ministern svarat:
              Att lösa gränshinder som innebär att människor som bor och arbetar
              i olika länder riskerar sämre ersättningsvillkor än personer som
              både bor och arbetar i samma land har varit en prioriterad fråga
              inom arbetsmarknadspolitiken sedan regeringsskiftet 2006.
            </seg>
            <seg n="5d5357e8">
              Ja, herr talman, det låter ju bra. Men om man hanterar frågor
              som är prioriterade på detta sätt vågar jag knappt tänka på hur
              icke prioriterade frågor behandlas inom arbetsmarknadspolitiken.
              Vi har alla ett ansvar, och den som har det största ansvaret är
              arbetsmarknadsministern. Så vilket är beskedet till de drabbade
              värmländska familjeförsörjarna? Är det att de inte ska få besked
              om de är berättigade till ersättning, eller vad är det?
            </seg>
          </u>
          <note type="speaker" n="85a22a8e">
            Anf. 51 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-13" n="7632abc9">
            <seg n="f92390ac">
              Herr talman! Lars Mejern Larsson slår in öppna dörrar. För det
              första är det naturligtvis helt oacceptabelt med de långa handläggningstiderna.
              Det ska gå snabbt att få den ersättning man har rätt till. Det
              är väl inga konstigheter. Problemet är här att det precis som
              Lars Mejern Larsson pekar på är två regelverk och två myndigheter
              som måste hitta gemensamma lösningar för att hantera informationsöverföring.
            </seg>
            <seg n="8121de69">
              Jag pratade med den norske statssekreteraren i arbetsmarknadsdepartementet
              i Oslo om detta för två veckor sedan just för att se till att
              snabba på processen så att vi kan få lite snabbare besked. IAF
              har varit över och pratat med NAV, som är den norska myndigheten,
              för att kunna förenkla den här informationshanteringen. Informationen
              har lämnats från IAF till A-kassornas Samorganisation.
            </seg>
            <seg n="1e4c2d04">
              Går det att göra mer förenklingsarbete ska vi självklart se till
              att göra det, för det här ska gå så snabbt som möjligt. Den här
              blanketten finns, och det kan ju inte vara alltför komplicerat
              att fylla i den och skicka över den så att man får den ersättning
              som man ska ha. Jag kan lova Lars Mejern Larsson att jag ska ligga
              på i det arbetet för att se till att det hanteras. Jag är av helt
              samma uppfattning. Har man rätt till ersättning ska man få sina
              pengar i rätt tid och i rätt omfattning. Det ska inte vara någon
              tvekan om det.
            </seg>
            <seg n="93490921">
              När det gäller permitteringsdiskussionen är problemet lite annorlunda.
              Här har inte vi bidragit till någon förvirring, utan det är ju
              regler som har funnits ganska länge och som säger att man ska
              stå till arbetsmarknadens förfogande för att kunna få ersättning
              från arbetslöshetsförsäkringen. Då har det tolkats som att man
              under en permitteringsperiod inte står till arbetsmarknadens förfogande.
              Men det finns hopp även i den delen, kan jag säga! En dom i kammarrätten
              från mars meddelade att man ska kunna betrakta tiden i permittering
              som arbetad tid och därmed vara grund för rätt till arbetslöshetsersättning.
            </seg>
            <seg n="4f5ca5db">
              Det arbete som nu pågår är att IAF som är den myndighet som har
              att se över de här frågorna går igenom och ser hur man konkret
              ska kunna göra det. Jag har i våra kontakter med IAF försökt att
              säga att naturligtvis ska det bli rätt och därför krävs det lite
              tid för att man ska kunna få det på plats. Men det finns ingen
              anledning att dra benen efter sig, utan den här frågan ska också
              kunna lösas. Har man rätt till ersättning ska man också i den
              här dimensionen få det i rätt tid.
            </seg>
          </u>
          <note type="speaker" n="5453f9ad">
            Anf. 52 LARS MEJERN LARSSON (s):
          </note>
          <u who="lars_mejern_larsson_33a66b" xml:id="i-2fe119661919dde3-1" n="576681cf">
            <seg n="838c810b">
              Herr talman! Jag tackar ministern för att han ligger på när det
              gäller hanteringen av E301:an, för det är som du säger bara en
              blankett. Det borde man kunna lösa på ett mycket snabbare sätt,
              för det är tufft för dem som drabbas och lever utan ersättning.
            </seg>
            <seg n="da5a25da">
              Jag måste säga, herr talman, att det var först när den här artikeln
              om problematiken för Göran publicerades i Värmlands Folkblad som
              en ombudsman tog kontakt med Grensetjensten och de i sin tur fick
              höra talas om kammarrättsdomen. De har efter det vänt sig till
              IAF, och de har också vänt sig till SO, och man väntar nu med
              spänning på svaret. Det är som du säger att i domen avslås IAF:s
              överklagan på länsrättens beslut i permitteringsfrågan. Då ställer
              jag mig mycket frågande till ministerns okunskap om denna så viktiga
              dom för enskild medborgare.
            </seg>
            <seg n="6b596836">
              Man kan vidare starkt ifrågasätta Inspektionen för arbetslöshet,
              IAF:s, agerande. Jag undrar om IAF inte har känt till domen eller
              inte har brytt sig om utslaget i kammarrätten. Jag hade hoppats
              att de arbetslösa skulle få lugnande besked från ministern, men
              det verkar som att de får avvakta svaret från IAF och ministern
              till ett senare tillfälle. Ministern tar upp det här, och han
              belyser det ju själv. Men det gör mig ändå oerhört förvånad att
              regeringen inte har känt till denna dom trots att man enligt egen
              utsago har satsat stora resurser på att lösa problemen vid arbete
              i annat land.
            </seg>
            <seg n="ed3b90f6">
              Om en så viktig dom inte finns med i ministerns underlag till
              svar, som jag sade, ställer sig nog många gränspendlande svenskar
              frågan vad som tidigare har uteslutits i tidigare svar från ministern
              rörande deras situation.
            </seg>
            <seg n="37091d06">
              Jag vill till slut ännu en gång upprepa ministerns tidigare svar
              och låta det tala lite för sig självt: Att lösa gränshinder som
              innebär att människor som bor och arbetar i olika länder riskerar
              sämre ersättningsvillkor än personer som både bor och arbetar
              i samma land har varit en prioriterad fråga inom arbetsmarknadspolitiken
              sedan regeringsskiftet 2006.
            </seg>
            <seg n="cab42aa6">
              Herr talman! När nu ministern har fått kännedom om att det finns
              en dom som reglerar detta är det intressant att höra vilka åtgärder
              som ministern tänker vidta.
            </seg>
          </u>
          <note type="speaker" n="bad2ddc6">
            Anf. 53 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-14" n="7632abc9">
            <seg n="d42a2b73">
              Herr talman! Okunskap? Jag tog ju själv upp domen i tidigare
              inlägg! Dessutom hade jag en interpellationsdebatt med Sven-Erik
              Österberg om just detta i våras. Det råder ingen okunskap alls
              om detta. Däremot är jag inte någon domstol. Jag kan inte överpröva
              myndigheternas hantering av frågan, men jag kan ligga på dem och
              kräva ett besked. Det har jag också gjort, vilket framgår av föregående
              replikomgång.
            </seg>
            <seg n="067bac7e">
              Återigen: Man ska ha rätt ersättning i rätt tid till rätt person.
              Det gäller självklart också dem som pendlar över gränsen. Problemet
              har varit, återigen, att det är olika myndigheter i olika länder
              som ibland tolkar regelverk på olika vis. Det här är det ständiga
              problemet när det gäller gränspendling. Min ambition är, och det
              säger jag återigen, att det ska vara så enkelt som möjligt. Jag
              delar Lars Mejern Larssons grunduppfattning. Det är oerhört bra
              att försöka riva de här hindren mellan våra olika länder mellan
              Sverige och Norge i Värmland och andra delar av landet, mellan
              Sverige och Danmark i södra Sverige och mellan Sverige och Finland
              uppåt Tornedalen.
            </seg>
            <seg n="65168f21">
              Gång efter gång när vi identifierar den här typen av problem
              gör vi just det, och vi försöker att hantera det just på det här
              sättet. Men nu är det IAF som har uppgiften att göra detta, och
              vi ligger på för att de ska komma fram med rekommendationer till
              a-kassorna för att hantera detta på rätt sätt.
            </seg>
          </u>
          <note type="speaker" n="f3e8a55f">
            Anf. 54 LARS MEJERN LARSSON (s):
          </note>
          <u who="lars_mejern_larsson_33a66b" xml:id="i-2fe119661919dde3-2" n="576681cf">
            <seg n="999db631">
              Herr talman! Jag är glad att ministern delar min uppfattning
              om att det ska vara så enkelt som möjligt och att man måste skapa
              möjligheter för gränspendlandet så att det kan vara enkelt. Det
              gläder mig. Den inaktivitet som varit tidigare har skapat stor
              oro bland många gränspendlare, och det måste vi ta fasta på.
            </seg>
            <seg n="1618d034">
              Jag är inte nöjd i dag, och jag är inte nöjd i morgon. Jag kommer
              att följa den här frågan tills den är löst. Först då är jag möjligtvis
              nöjd.
            </seg>
          </u>
          <note type="speaker" n="b8a50297">
            Anf. 55 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-15" n="7632abc9">
            <seg n="4388da34">
              Herr talman! Nu jobbar vi på, och sedan får vi återkomma.
            </seg>
          </u>
          <note n="cff74b62">
            Överläggningen var härmed avslutad.
          </note>
          <note n="58dde00d">
            9 § Svar på interpellation 2009/10:90 om den svenska arbetsmarknadsmodellen
          </note>
          <note type="speaker" n="4d9a1775">
            Anf. 56 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-16" n="7632abc9">
            <seg n="84461c34">
              Herr talman! Torgny Johansson har frågat mig
            </seg>
            <seg n="518f36a8">
              Utstationeringsdirektivet har flera syften. Det ska skydda utstationerade
              arbetstagare genom att tillförsäkra dem en viss nivå på anställningsvillkoren.
              Det ska motverka att utländska tjänsteutövare konkurrerar med
              alltför låga arbetskraftskostnader i förhållande till värdlandets
              nivåer. Det ska också skapa förutsebarhet för utländska tjänsteutövare
              när det gäller vilka villkor man som arbetsgivare i ett EU-land
              måste leva upp till vid utstationering till ett annat EU-land.
            </seg>
            <seg n="7697fa0c">
              I Lavaldomen kan man säga att EG-domstolen fastslog balansen
              mellan dessa delvis motstående syften. När domen kom beklagade
              jag att domstolen delvis hade synpunkter på den svenska arbetsmarknadsmodellens
              funktion i utstationeringssituationer.
            </seg>
            <seg n="860552f1">
              Jag anser dock att någon omförhandling av utstationeringsdirektivet
              inte bör ske. Vi är 27 medlemsstater i EU. Bland dessa medlemsstater
              finns många olika arbetsmarknadsmodeller och framför allt olika
              syn på den rimliga balansen mellan den fria rörligheten för tjänster
              och arbetstagarskydd. Det skulle vara oerhört svårt att nå någon
              enighet i rådet och en omförhandling skulle kunna leda till ett
              resultat som långt ifrån alla medlemsländer skulle välkomna.
            </seg>
            <seg n="91f639d7">
              Det skulle möta samma svårigheter att verka för någon form av
              socialt protokoll inom EU. Till dessa svårigheter kommer att det
              är oklart vad ett socialt protokoll i sig har för rättslig status
              och praktisk betydelse.
            </seg>
            <seg n="6c43a4c5">
              Jag anser i likhet med kommissionen att man i stället bör arbeta
              vidare med tillämpningen och genomförandet av det nuvarande utstationeringsdirektivet
              i medlemsstaterna. Jag stöder därför det pågående arbetet i kommissionens
              högnivågrupp där även arbetsmarknadens parter på Europanivå deltar.
              Jag tycker också att det är positivt att arbetsmarknadens parter
              på Europanivå på arbetstagar- och arbetsgivarsidan nu gemensamt
              analyserar den senare tidens rättspraxis på området och dess konsekvenser
              i medlemsstaterna.
            </seg>
            <seg n="ce5d4acb">
              Regeringen har för bara någon vecka sedan lämnat över en proposition
              till riksdagen med förslag på åtgärder till följd av Lavaldomen.
              Förslagen bygger vidare på Lavalutredningens betänkande och innebär
              att det alltjämt är kollektivavtalen som är normerande för vad
              som gäller vid utstationering till Sverige. Förslagen ger alltjämt
              de fackliga organisationerna uppgiften att övervaka arbetsmarknaden.
              De har rätt att vidta stridsåtgärder mot utländska arbetsgivare
              som inte har tillräckligt bra villkor för sina anställda. Jag
              tycker att regeringen genom förslagen har hanterat konsekvenserna
              av Lavaldomen på ett sätt som ligger väl i linje med den svenska
              modellen på arbetsmarknaden.
            </seg>
            <seg n="9bfdac89">
              När det gäller eventuella konsekvenser för den svenska arbetsmarknaden
              av ändringarna i filiallagstiftningen har regeringen aviserat
              att den kommer att återkomma i frågan. Jag kan för tillfället
              inte säga så mycket mer än att diskussioner pågår inom Regeringskansliet
              om hur vi ska hantera dessa och andra frågor med anknytning till
              filiallagstiftningen.
            </seg>
          </u>
          <note type="speaker" n="552d3e3b">
            Anf. 57 TORGNY JOHANSSON (s):
          </note>
          <u who="ylva_johansson_611fd6" xml:id="i-54067dff0374aca2-0" n="8c8b5feb">
            <seg n="5c0adbc4">
              Herr talman! Jag vill börja med att tacka ministern för svaret.
              Jag är nu inne på min tredje vecka som riksdagsledamot, och det
              här är min första interpellationsdebatt i Sveriges riksdag. Jag
              ser fram emot debatten och hoppas att det något mer rutinerade
              statsrådet också gör det.
            </seg>
            <seg n="6515d08d">
              Den här interpellationen ställde jag direkt när jag kom till
              riksdagen, eftersom jag tycker att den är viktig att diskutera.
            </seg>
            <seg n="e25830a9">
              Den svenska arbetsmarknadsmodellen är en stor och viktig fråga
              som på olika sätt angår nästan alla löntagare och medborgare.
              Modellen har byggt på maktbalans och respekt mellan parterna på
              arbetsmarknaden, på att arbetsgivaren och facket som något så
              när jämbördiga parter har kunnat lösa konflikter och hittat lösningar
              som är så bra som möjligt för alla, det vill säga både för löntagarna
              och för företagen och därmed för välfärden och tillväxten i Sverige.
            </seg>
            <seg n="34c7d35a">
              Det som just nu allra mest ökar obalansen är regeringens misslyckande
              med jobbpolitiken. Jag upplever det som om regeringen, tyvärr
              medvetet, agerar på ett sätt som rubbar balansen mellan parterna.
              Regeringens politik de senaste åren tycks gå ut på att försvaga
              fackens möjligheter att försvara löntagarnas rättigheter. De aktuella
              frågor som jag tagit upp i min interpellation är exempel på det.
              De svar jag får är vänliga men i sak innebär de, vad jag förstår,
              att statsrådet inte vill göra någonting åt de missförhållanden
              som jag pekar på.
            </seg>
            <seg n="0973abc7">
              Jag tror att statsrådet och jag är överens om att det inte är
              alldeles lätt att engagera medborgarna när vi svänger oss med
              begrepp som tjänstedirektiv, utstationeringsdirektiv och Lavaldomar.
              Om fler än ministrar, riksdagsledamöter och arbetsmarknadens parter
              ska kunna hänga med måste vi förklara vad vi menar och vad vi
              vill.
            </seg>
            <seg n="81669629">
              Den svenska arbetsmarknadsmodellen har tjänat Sverige väl och
              är en av anledningarna till att Sverige blivit ett framgångsrikt
              välfärdsland som många har beundrat. Den löntagarfientliga politik
              som regeringen nu har fört i tre år drabbar inte bara löntagarna.
              Som jag ser det hotar den också Sveriges välstånd och tillväxt.
              Då tänker jag inte bara på arbetsmarknaden och misslyckandet med
              jobbpolitiken utan även på försvagningarna av vår gemensamma sektor
              urholkningen av försäkringssystemen, nedrustningen av komvux och
              mycket, mycket mer. Det ligger delvis utanför denna interpellationsdebatt
              men är exempel på hur regeringens politik slår mot den svenska
              modellen.
            </seg>
            <seg n="4051a37f">
              Jag kan mycket väl förstå att det är jobbigt att vara arbetsmarknadsminister
              när den utlovade jobbpolitiken har gått åt skogen. Jag vore dock
              tacksam om ministern gjorde ytterligare ett försök att förtydliga
              sitt svar på min fråga. Jag gör därför ett nytt försök genom att
              formulera frågorna på ett enklare sätt så att fler än vi redan
              insatta kan förstå dem. Det kanske även underlättar för ministern
              att kunna ge ett tydligare svar.
            </seg>
            <seg n="b8eab07d">
              Vad gör ministern för att förmå EU att sluta lägga sig i vår
              rätt att sluta bindande avtal på arbetsmarknaden?
            </seg>
            <seg n="ceec6654">
              Vad gör ministern för att förhindra att rörligheten över gränserna
              leder till lönedumpning och sämre arbetsvillkor för löntagarna?
            </seg>
            <seg n="1a227887">
              Vad gör ministern för att se till att utländska företag verksamma
              i Sverige åter får krav på sig att ha någon som företräder företaget
              på plats i Sverige?
            </seg>
          </u>
          <note type="speaker" n="9682c533">
            Anf. 58 MEERI WASBERG (s):
          </note>
          <u who="unknown" xml:id="i-e62e253383fbf6e1-17" n="7632abc9">
            <seg n="63d9fc59">
              Herr talman! Jag blev glad när Torgny Johansson ställde interpellationen
              för den tar sikte på något som de flesta av oss uppfattar som
              så självklart att många till och med tror att det finns lag på
              det. Det handlar om kollektivavtalen. Det handlar ytterst om våra
              löner och anställningsvillkor, oavsett arbetstagarnas nationalitet.
            </seg>
            <seg n="d3c20f6b">
              I sin interpellation säger Torgny Johansson bland annat att principen
              om lika lön för likvärdigt arbete verkar vara bruten och löne-
              och anställningsvillkor har blivit ett konkurrensmedel. Utstationerad
              arbetskraft riskerar att utsättas för diskriminering och arbetsmarknaden
              utsätts för tryck nedåt mot lägre löner och sämre anställningsvillkor.
              Det är just det som det handlar om. Löne- och anställningsvillkor
              behandlas som vilken handelsvara som helst.
            </seg>
            <seg n="453c118f">
              Den nuvarande regeringen har i flera frågor genom olika åtgärder
              visat att den säger en sak men menar en annan. Det gäller exempelvis
              förändringar och försämringar i arbetslöshetsförsäkringen, en
              misslyckad jobbpolitik, en passiv arbetsmarknadspolitik samt uttalanden
              om vilken lönenivå ungdomar på lärlingsjobb ska ha. Då tycker
              jag att regeringen visar sitt rätta ansikte.
            </seg>
            <seg n="fbba3ce9">
              När det gäller ungdomarnas inträde på arbetsmarknaden och vilka
              anställningsvillkor som ska gälla borde regeringen låta parterna
              sköta den frågan, såvida regeringen inte tänker hantera den inom
              ramen för arbetsmarknadspolitiken. Vi har i en tidigare debatt
              i dag hört ministern ta upp frågan om de sociala avgifterna för
              ungdomar som enligt honom var en positiv åtgärd. Där kan vi nog
              ha lite olika uppfattningar.
            </seg>
            <seg n="9fdc4846">
              Sammantaget tydliggör regeringens agerande att man egentligen
              tycker att alltför många har fått det alltför bra. Regeringens
              strategi är klar. Därför klingar det ihåligt när regeringen säger
              sig stå upp för den svenska modellen med starka fackliga organisationer
              som tillsammans med arbetsgivarorganisationerna kan teckna bindande
              kollektivavtal. Det krävs två parter för att kunna teckna ett
              avtal.
            </seg>
            <seg n="9c4f8203">
              De frågor som Torgny Johansson lyfter fram i sin interpellation
              hänger ihop. Likabehandlingen av löntagarna är viktig. Den fråga
              som egentligen inte har fått något svar är vilka åtgärder ministern
              har för avsikt att vidta när det gäller filiallagen. Det skulle
              jag vara intresserad av att höra lite mer om.
            </seg>
          </u>
          <note type="speaker" n="450ba85b">
            Anf. 59 PATRIK BJÖRCK (s):
          </note>
          <u who="patrik_bjorck_d8ad48" xml:id="i-be74a4a7cd2c049e-0" n="4aeb8ff7">
            <seg n="f4c56a3e">
              Herr talman! Tack, arbetsmarknadsministern, för att vi återigen
              får diskutera den här viktiga frågan! Den har vi haft anledning
              att diskutera vid ett flertal tillfällen.
            </seg>
            <seg n="133a523f">
              Jag skulle också vilja ta upp det som både Torgny och Meeri tar
              upp, och det är hur regeringen hanterar den här frågan, hur bilden
              ser ut av regeringens arbetsmarknadspolitik och hur det hela hänger
              ihop. Vi var ju många som var rädda för det förslag som skulle
              komma från regeringen när det gällde hur man skulle hantera resultatet
              av Lavaldomen i Sverige. Det har vi sett nu i den proposition
              som har kommit. Där har alla farhågor besannats. Regeringen är
              inte beredd att täppa till de hål i den svenska lagstiftningen
              som behövs för att säkerställa en lösning av de problem som uppstod
              med Lavaldomen.
            </seg>
            <seg n="5c0a7555">
              Den andra delen är ju att det dessutom krävs arbete på Europanivå
              för att laga den väv i den svenska arbetsmarknadsmodellen som
              har fått stora revor och hål efter Lavaldomen. Det krävs dels
              ett helt annat agerande i svensk lagstiftning än det som regeringen
              presenterar, dels krävs det naturligtvis ett arbete på Europanivå.
            </seg>
            <seg n="79c3bdfc">
              Då är frågan: Har regeringen använt sig av det här? Har regeringen
              över huvud taget någon gång vid något tillfälle lyft de här frågorna
              på Europanivå? Har regeringen någon gång vid något tillfälle använt
              sig av det svenska ordförandeskapet för att driva de här frågorna?
              Det är den ena frågan som man skulle kunna ställa till ministern
              under den här debatten.
            </seg>
            <seg n="f85911ce">
              Den andra funderingen är det som också kommer upp i Torgny Johanssons
              interpellation där han kommer in på hur regeringen har hanterat
              det så kallade tjänstedirektivet, som man nu har fått igenom ett
              förslag här i riksdagen om hur det ska implementeras i svensk
              lagstiftning. Man har lyckats med konststycket att förstöra hela
              det arbete som Europaparlamentet har bedrivit under ett par år
              för att göra tjänstedirektivet hanterbart utifrån svensk synpunkt.
              Där har ett antal parlamentariker, bland annat svenskar, jobbat
              hårt för att få det ursprungliga så kallade frankensteindirektivet
              omgjort till ett direktiv som skulle ha kunnat vara möjligt att
              genomföra. Snyggt och elegant ställde regeringen genom en liten
              ändring i den så kallade filiallagen återigen fackföreningarna
              helt offside med stora svårigheter att hävda kollektivavtal. Det
              har regeringen gjort medvetet och med öppna ögon.
            </seg>
            <seg n="2c628e34">
              Det här visar ju på att det inte är någon slump att den sittande
              regeringen, högerregeringen, alltid hamnar i en situation där
              man motarbetar fackföreningarna, motarbetar den svenska modellen,
              motarbetar kollektivavtalsmodellen.
            </seg>
            <seg n="203d1646">
              Ministern säger i sitt svar till Torgny Johansson: Jag anser
              att någon omförhandling av utstationeringsdirektivet inte bör
              ske. Det har vi hört ministern säga tidigare. Vad som är spännande
              är att regeringen tydligen vill omförhandla tjänstedirektivet
              och driva den frågan, men inte för att stärka svenska löntagare,
              den svenska modellen eller svensk fackföreningsrörelse. Man vill
              öppna upp tjänstedirektivet för att man tycker att det innehåller
              för få delar av tjänstemarknaden. Därför vill man riva upp det
              och så att säga återställa det så att det så kallade frankensteindirektivet,
              det ursprungliga tjänstedirektivet, återigen kan införas.
            </seg>
            <seg n="af3f9005">
              När det gäller den punkten, att riva upp tjänstedirektivet, är
              regeringen tydligen aktiv och driver frågan, men när det gäller
              att omförhandla utstationeringsdirektivet för att säkerställa
              den svenska modellen är inte regeringen beredd att ta några som
              helst initiativ. Hur kan det komma sig att det är så viktigt att
              riva upp tjänstedirektivet men så omöjligt att omförhandla utstationeringsdirektivet?
            </seg>
          </u>
          <note type="speaker" n="5a5bfbfe">
            Anf. 60 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-18" n="7632abc9">
            <seg n="20a3f9b1">
              Herr talman! Först får jag välkomna Torgny Johansson både till
              riksdagen och till de underbara interpellationsdebatterna som
              vi säkert kommer att ha flera av.
            </seg>
            <seg n="2b986826">
              Vi har ju haft debatt om just den här frågan vid ett flertal
              tidigare tillfällen, både i form av särskilda debatter, aktuella
              debatter och en lång rad interpellationsdebatter, inte minst Patrik
              Björck och jag.
            </seg>
            <seg n="8cc1ed46">
              Jag kan väl upprepa en del av de diskussioner som har varit.
              Det första är att jag hela tiden har beklagat Lavaldomen som kom
              från EG-domstolen. Jag tyckte att det var en onödig inblandning
              i den modell vi organiserar vår arbetsmarknad efter. Men när den
              domen kom var den bindande för svensk del. Därmed har vi att hantera
              den. Vi försökte göra det i väldigt nära samråd med parterna.
              Claes Stråth, som genomförde Lavalutredningen, hade ju ett mycket
              intimt samarbete med parterna för att hitta fram till den lösning
              som skulle kunna balansera EG-domen med den svenska arbetsmarknadsmodellen.
              Givet förutsättningarna, som var ganska besvärliga, tycker jag
              ändå att han lyckades ganska väl, för att inte säga mycket väl.
              Samtidigt är det naturligtvis så att parterna även i den här frågan
              står långt ifrån varandra, vilket ju slutade med att bägge sidor
              i grunden var lite missnöjda. Det kan man möjligen förstå.
            </seg>
            <seg n="a748496f">
              Det viktiga för min del var två saker. Den första var att kollektivavtalen
              fortsatt är normerande för lönebildningen i Sverige. Vi behöver
              alltså inte införa någon typ av minimilagstiftning eller liknande,
              som hade varit ett mycket stort brott mot den svenska modellen.
            </seg>
            <seg n="30a9473c">
              Det andra som detta medför är ju att det fortfarande är alldeles
              tillåtet och okej att tillämpa fackliga stridsåtgärder för att
              tvinga fram ett svenskt kollektivavtal även för utstationerade
              arbetstagare. Däremot specificeras inom vilka ramar det får ske
              på ett sätt som jag egentligen tycker var väldigt olyckligt.
            </seg>
            <seg n="3592a9b8">
              Samtidigt kan man titta över omfattningen av det här problemet.
              Vi har ungefär 3 000 utstationerade arbetstagare från EU i dag
              på den svenska arbetsmarknaden. Av dem har en förkrossande majoritet
              redan i dag svenska kollektivavtal. På byggnadssidan, som kanske
              är det mest talande exemplet, fanns det för några år sedan 220
              utländska företag, tror jag, med utstationerad arbetskraft verksamma
              i Sverige. Av dem hade samtliga utom två svenska kollektivavtal,
              visade tidningen Byggnadsarbetaren för säkert två år sedan. På
              det sättet är det här problemet principiellt viktigt men gäller
              i praktiken ändå en begränsad del av den svenska arbetsmarknaden.
            </seg>
            <seg n="091e2319">
              Vad kan man då göra? Det förekom i debatten två önskemål, och
              dem har vi debatterat förut. Sociala protokoll och omförhandlingar
              av utstationeringsdirektivet.
            </seg>
            <seg n="c261f442">
              Frågan om det sociala protokollet är överspelad nu när Lissabonfördraget
              faktiskt är ratificerat och träder i kraft den 1 december. Då
              återstår omförhandling av utstationeringsdirektivet. Jag tror
              att det var Patrik Björck som undrade om jag någonsin har lyft
              fram detta. Då svarar jag som jag alltid har svarat de gånger
              vi har mötts: Ja, det har jag gjort vid ett flertal tillfällen.
              Jag har varit på Lavalforum i Bryssel och debatterat den här frågan.
              Jag har lyft upp den på ministerrådsmöten och konstaterar bara
              att när jag gjorde det på ministerrådsmötet för drygt ett år sedan
              fanns det inte en medlemsstat som ville ha ett öppnande av utstationeringsdirektivet.
              Det finns inget som helst stöd för detta i någon medlemsstat.
            </seg>
            <seg n="cfd2870d">
              Dessutom är jag mot av ett annat skäl. Det är av taktiska skäl.
              Jag är nämligen helt övertygad om att inleder vi en sådan förhandling
              kommer vi att ha decennier av legal osäkerhet kombinerat med att
              resultatet, om vi når en överenskommelse, lär gå i rakt motsatt
              riktning mot den som i det här fallet Patrik Björck, Torgny Johansson,
              jag och flera andra önskar, nämligen att vi riskerar att få en
              mycket mer rigid arbetsmarknad. Det vore hemskt olyckligt, tycker
              jag.
            </seg>
          </u>
          <note type="speaker" n="2f6071f7">
            Anf. 61 TORGNY JOHANSSON (s):
          </note>
          <u who="ylva_johansson_611fd6" xml:id="i-54067dff0374aca2-1" n="8c8b5feb">
            <seg n="2f55f2ce">
              Herr talman! Man kan fundera på hur statsrådet Littorin ska klara
              att reda ut den här härvan på arbetsmarknaden. Sedan byggandet
              av Söderfjärdsskolan för fem år sedan har Vaxholmskonflikten eller
              Lavalmålet funnits med i debatten i samhället. Konflikten i Vaxholm
              vägrar försvinna så länge regeringen och statsrådet vägrar lyssna
              till och ta till sig av LO:s, TCO:s och Sacos synpunkter när det
              gäller vad kollektivavtalen ska få innehålla.
            </seg>
            <seg n="3f51901c">
              Konflikten i Vaxholm har blivit europeisk storpolitik. Arbetsgivare,
              LO, TCO och politiker har tvingats fundera över sådant som vi
              tidigare har tagit för givet inom den svenska arbetsmarknaden.
              Det är faktiskt så att människor utnyttjas också.
            </seg>
            <seg n="0c79ea2d">
              Lagförslaget om Laval är inte bra. Statsrådet och regeringen
              föreslår hårda begränsningar av den fackliga konflikträtten. Kraven
              får bara gälla den lägst avtalade lönen. Bevisregeln ger den arbetsgivare
              som vill fuska ett kryphål som är större än omvandlingen av Helsingforss
              city på 60-talet.
            </seg>
            <seg n="29d71338">
              Tyvärr kvarstår fler problem som kan leda till sämre villkor
              för utländska arbetare och lönedumpning. Det handlar om verksamheter
              med falska anställnings- och lönebesked. Gång på gång avslöjas
              att det förekommer hot och fiffel mot anställda. Hur kan statsrådet
              låta den verksamheten fortsätta? Varför sätter inte statsrådet
              stopp för utnyttjandet av arbetskraft och människor på det sättet?
            </seg>
            <seg n="d412da93">
              Vaxholmskonflikten och Lavaldomen visar allt tydligare hur människor
              utnyttjas i samband med internationaliseringen av skrupelfria
              företagare. Jag kan nämna några exempel. Det handlar om utblottade
              bärplockare från Thailand, skogsarbetare från Rumänien som grundlurats,
              lantarbetare från Vitryssland som tvingats bo under usla förhållanden
              och bemanningsföretag som tillhandahåller arbetskraft för snuspengar.
            </seg>
            <seg n="47dc053a">
              Ändringarna i filiallagen som ministern och den borgerliga majoriteten
              genomfört innebär att det nu går att bedriva verksamhet utan att
              det finns någon behörig person på plats i landet som facken kan
              överlämna förhandlingsframställningar och framställa krav på kollektivavtal
              till eller genomföra förhandlingar om löne- och anställningsvillkor
              med. Det innebär att det nu inte behöver finnas någon som är behörig
              att företräda näringsidkare i förhållande till arbetstagare och
              organisationer, affärspartner, tjänstemottagare, domstolar och
              myndigheter.
            </seg>
            <seg n="972644ec">
              Jag kan inte förstå varför ministern inte har tagit tag i problemet
              och hittat en lösning för att upprätthålla den svenska modellen
              på arbetsmarknaden. Sverige bör sätta ned fötterna, åtminstone
              genom att införa en liknande bestämmelse som Finland har gjort
              när det gäller utstationerade arbetstagare. I Finland är det utstationerande
              företaget skyldigt att utse företrädare vid utstationeringar som
              pågår längre än 14 dagar.
            </seg>
            <seg n="e71f5176">
              Ministern beklagade att det blev som det blev i sitt svar, samtidigt
              säger han att det är oklart om det är meningsfullt att göra något
              åt problemet. Det hade varit bättre att tänka igenom konsekvenserna
              av lagändringen innan regeringen fattat beslut om ny lagstiftning.
              Därför måste jag igen ställa följdfrågan till ministern: När ska
              ministern föreslå beslut om de negativa konsekvenserna av filiallagen?
            </seg>
          </u>
          <note type="speaker" n="4c58c6b9">
            Anf. 62 MEERI WASBERG (s):
          </note>
          <u who="unknown" xml:id="i-e62e253383fbf6e1-19" n="7632abc9">
            <seg n="0a8a0eb0">
              Herr talman! Jag uppfattade inte riktigt något svar i ministerns
              förra inlägg när det gällde filiallagstiftningen. Jag avslutade
              mitt förra inlägg genom att ställa en fråga om den. Tiden kanske
              inte räckte till.
            </seg>
            <seg n="1a6df285">
              Jag tycker ändå att detta är bekymmersamt. Torgny lyfte i sitt
              inlägg före mig förtjänstfullt upp problemet med den passiva hållningen
              när det gäller de förändringar som behövs i filiallagen. Det krävs
              nämligen två parter för att teckna ett avtal. Då är det rimligt
              att man på ett enkelt sätt kan komma i kontakt med varandra. Det
              handlar också om att bygga upp en förståelse för den svenska modellen
              och de kollektivavtal vi har i Sverige. Då kan inte arbetstagare
              ställas mot varandra.
            </seg>
            <seg n="044d5699">
              Den lön jag får ska bero på det arbete jag har och vilka arbetsuppgifter
              jag utför snarare än varifrån jag kommer. Ministern sade i interpellationssvaret
              att det kommer. Det visar att regeringen säger en sak och gör
              något annat. Bitarna hänger ihop. Regeringen hanterar arbetsmarknadsfrågorna
              styckevis och delt för att på det sättet bit för bit montera ned
              den svenska modellen. Det är en medveten strategi, och jag uppfattar
              att det finns en klar linje i detta. Det är inte en linje för
              arbetstagarnas rättigheter. Jag tror att det finns en idé och
              en strategi, men ni säger att ni vill göra något annat.
            </seg>
            <seg n="5abc7fef">
              Det här är en av mina första debatter, och jag tror inte att
              jag har rätt till fler inlägg. Jag är ändå nyfiken på att få höra
              ett eventuellt svar.
            </seg>
          </u>
          <note type="speaker" n="7fcebd19">
            Anf. 63 PATRIK BJÖRCK (s):
          </note>
          <u who="patrik_bjorck_d8ad48" xml:id="i-be74a4a7cd2c049e-1" n="4aeb8ff7">
            <seg n="46fc3afb">
              Herr talman! Det är sant att vi har haft debatterna förut, det
              är sant att vi många gånger har ställt krav på arbetsmarknadsministern
              och regeringen att ta initiativ till att omförhandla utstationeringsdirektivet
              och det är sant att varje gång vi har rest frågan har man sagt
              att man inte vill, inte kan och att det inte är rätt väg att gå.
            </seg>
            <seg n="ef1dbdbc">
              Nu ställde jag frågan i ljuset av att regeringen när det gäller
              tjänstedirektivet plötsligt har intagit en helt motsatt ståndpunkt.
              Därför tyckte jag att frågan var berättigad att ställa igen. I
              samband med att den svenska lagstiftningen för implementeringen
              av tjänstedirektivet antogs i riksdagen jag vet inte om det var
              exakt i kronologisk ordning, men ungefär i det spannet lyfte man
              från regeringens sida fram möjligheten att väcka frågan att riva
              upp tjänstedirektivet. Ungefär samtidigt som tjänstedirektivet
              införs i svensk lagstiftning lyfter regeringen fram möjligheten
              att riva upp det. Det är inte i och för sig för att stärka den
              svenska modellen, svenska löntagare eller för att underlätta att
              sluta kollektivavtal. Det hade vi inte räknat med eftersom vi
              vet att regeringen har en helt annan agenda i de frågorna. Det
              var ändå intressant att se att när det gäller tjänstedirektivet
              har regeringen en helt annan uppfattning om möjligheten av och
              framgången med att riva upp ett direktiv.
            </seg>
            <seg n="f64497a6">
              I ljuset av den lite schizofrena inställningen från regeringens
              sida skulle det ändå vara lite intressant att få ett svar på varför
              det är möjligt att riva upp tjänstedirektivet nu när vi precis
              håller på att införa det i Sverige men att det är helt omöjligt
              att ens diskutera utstationeringsdirektivet.
            </seg>
          </u>
          <note type="speaker" n="199c9694">
            Anf. 64 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-20" n="7632abc9">
            <seg n="6bf38ead">
              Herr talman! Låt mig återigen konstatera att eftersom det inte
              finns en enda medlemsstat i EU som vill omförhandla utstationeringsdirektivet
              gör jag ändå bedömningen att det inte är möjligt. Även om det
              hade varit möjligt ska man komma ihåg att när det utstationeringsdirektiv
              som i dag gäller antogs fanns det 15 medlemsstater. Nu finns det
              27. Av de tillkommande medlemsstaterna är en majoritet sådana
              som inte vill ha den typ av regelverk och tydlighet som Patrik
              Björck och jag också efterlyser. De vill ha något helt annat.
            </seg>
            <seg n="b553705e">
              Risken är att vi får ett väsentligt mycket sämre utfall. Ett
              nytt utstationeringsdirektiv skulle vara väsentligt mycket sämre
              från de utgångspunkter som Patrik Björck och jag har. Därför finns
              det både ett praktiskt och ett taktiskt skäl mot att öppna utstationeringsdirektivet.
            </seg>
            <seg n="389183a4">
              Däremot konstaterar jag att kommissionen har börjat ett bra arbete
              med en översyn med parterna på EU-nivå. Det är en högnivågrupp
              som arbetar intensivt för att öka tillgänglighet, informationsutbyte
              och så vidare. Det är helt riktigt. Därtill har kommissionens
              ordförande Barroso pratat om någon typ av tillämpningsförordning.
              Vad det innebär är vi inte riktigt klara över. Det undrar jag
              om han själv är, om jag ska vara helt ärlig. Vi ser fram emot
              att kommissionen återkommer i ärendet när kommissionen finns på
              plats och åter upptar sitt arbete.
            </seg>
            <seg n="65c2c990">
              Torgny Johansson frågade varför vi inte har tänkt igenom konsekvenserna.
              Det är precis därför vi har haft en Lavalutredning som har arbetat
              intensivt med detta och genomlyst frågorna i mycket nära samarbete
              med parterna. Jag hade återigen önskat att vi hade sluppit det,
              men vi har att hantera konsekvenserna av EG-domstolens utslag.
              Det är svensk gällande rätt. Därmed måste vi se till att hantera
              det så bra det någonsin går. Det tycker jag att Lavalutredningen
              har gjort.
            </seg>
            <seg n="1d097098">
              Slutligen var det frågan om filiallagen. Det är klart att jag
              har noterat den kraftiga kritiken och diskussionen. Frågan bereds
              nu i Näringsdepartementet, och det finns inget regeringsförslag
              på bordet än. Det får vi återkomma till när regeringen presenterar
              sitt förslag till ny filiallag.
            </seg>
          </u>
          <note type="speaker" n="5a4460ce">
            Anf. 65 TORGNY JOHANSSON (s):
          </note>
          <u who="ylva_johansson_611fd6" xml:id="i-54067dff0374aca2-2" n="8c8b5feb">
            <seg n="5468e5b3">
              Herr talman! Det enda jag ville med min interpellation var att
              få svar på tre tydliga frågor. Det tycker jag att jag så småningom
              har fått, och det tackar jag för. Svaren är i tur och ordning:
            </seg>
            <seg n="34f2575c">
              Svaren bekräftar tyvärr att jag har haft rätt i mina farhågor.
              Regeringen vill fortsätta att steg för steg montera ned den svenska
              arbetsmarknadsmodellen.
            </seg>
          </u>
          <note type="speaker" n="13fd923a">
            Anf. 66 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-21" n="7632abc9">
            <seg n="4165741c">
              Herr talman! Låt mig korrigera Torgny Johansson på den sista
              punkten. Vi har inte genomfört någon förändring av filiallagen.
              Det finns inte något sådant förslag på riksdagens bord än. Det
              är precis det arbete som nu pågår i Näringsdepartementet.
            </seg>
            <seg n="80e92c00">
              I övrigt har vi föreslagit en ändring, och det handlar om konsekvenserna
              av Lavaldomen. Det har vi gjort tillsammans med parterna efter
              en noggrann och gemensam analys. Det är inte så att vi har kommit
              fram till någonting som alla älskar det inser jag också. Parterna
              har olika utgångsvärden och ingångsvärden i den här diskussionen.
              Vi har försökt hantera den på ett sätt som gör två saker möjliga.
            </seg>
            <seg n="fadd18de">
              Det första är att vi fortfarande har kollektivavtalen som normerande
              på svensk arbetsmarknad. Vi behöver inte, som det var stora farhågor
              för när vi började arbetet, införa en lagstiftning när det gäller
              lönebildning. Det är jag oerhört glad över det bevarar den svenska
              modellen.
            </seg>
            <seg n="0738665a">
              Det andra handlar om att det är absolut möjligt och tillåtet
              att vidta konfliktåtgärder på svensk arbetsmarknad för att tvinga
              fram svenska kollektivavtal även när det gäller utstationerad
              arbetskraft i utländska företag.
            </seg>
            <seg n="c2c0f274">
              Men det vi har fått göra, vilket jag beklagar, är att begränsa
              den rätten på det sätt som följer av EG-domen. Jag beklagar det,
              men vi är också bundna på det sätt som EG-domstolen uttolkar direktiven.
            </seg>
          </u>
          <note n="cff74b62">
            Överläggningen var härmed avslutad.
          </note>
          <note n="006ff3cd">
            10 § Svar på interpellation 2009/10:91 om sena utbetalningar
            från a-kassorna
          </note>
          <note type="speaker" n="599a5755">
            Anf. 67 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-22" n="7632abc9">
            <seg n="06c849ce">
              Herr talman! Ulf Holm har frågat mig vilka åtgärder jag avser
              att vidta för att underlätta och stärka a-kassornas möjlighet
              att ge en både bättre och snabbare service åt arbetslösa som är
              berättigade till arbetslöshetsersättning.
            </seg>
            <seg n="4f1170ac">
              Jag vill börja med att framhålla att det är olyckligt att enskilda
              drabbas ekonomiskt av långa handläggningstider vid ansökan om
              ersättning.
            </seg>
            <seg n="e05cf97f">
              Precis som Ulf Holm påpekar i sin interpellation har handläggningstiden
              vid vissa arbetslöshetskassor ökat det senaste året. Den genomsnittliga
              handläggningstiden för majoriteten av ansökningar om inkomstrelaterad
              arbetslöshetsersättning var i oktober tolv veckor. Det är en ökning
              med två veckor jämfört med oktober månad förra året. De här handläggningstiderna
              är en följd av den ekonomiska nedgång som lett till en ökad arbetsbelastning
              vid arbetslöshetskassorna.
            </seg>
            <seg n="b0df3edc">
              Jag vill i detta sammanhang påpeka att arbetslöshetsförsäkringen
              i Sverige handläggs av 32 självständiga arbetslöshetskassor. Det
              innebär ett begränsat handlingsutrymme för regeringen vad gäller
              handläggningen vid respektive arbetslöshetskassa. Det är upp till
              varje enskild arbetslöshetskassa att planera sin verksamhet på
              ett sådant sätt att de klarar av att fullgöra sin uppgift som
              administratör av arbetslöshetsförsäkringen. Det yttersta ansvaret
              för arbetslöshetskassornas handläggningstider vilar därför på
              arbetslöshetskassorna själva.
            </seg>
            <seg n="f6d8b79c">
              Samtidigt är arbetslöshetsförsäkringen komplicerad. Det är därför
              inte helt lätt att hitta personal med utbildning på området, utan
              det är något som kan ta tid.
            </seg>
            <seg n="c946ff98">
              Det är glädjande att Ulf Holm uppmärksammat de lagändringar som
              trädde i kraft i juli i år. De innebär att enskilda numera kan
              ansöka om medlemskap i en annan arbetslöshetskassa än arbetslöshetskassan
              Alfa så länge en tidigare anställning överensstämmer med arbetslöshetskassans
              verksamhetsområde. Lagändringen syftar bland annat till att avlasta
              arbetslöshetskassor med mer konjunkturkänsliga verksamhetsområden.
              Den har inte fått fullt genomslag ännu, men på sikt kommer den
              med all säkerhet att bidra till en jämnare arbetsbelastning mellan
              arbetslöshetskassorna. Därutöver vill jag tillägga att Inspektionen
              för arbetslöshetsförsäkringen kontinuerligt arbetar för att förenkla
              hanteringen av arbetsgivarintyget, något som också påverkar handläggningstiden.
            </seg>
            <seg n="20782723">
              Vad gäller enskilda som lämnar sjukförsäkringen vill jag framhålla
              det uppdrag som regeringen lämnade till Arbetsförmedlingen och
              Försäkringskassan den 1 oktober i år. Uppdraget syftar bland annat
              till att den enskilde i god tid ska ges information och förberedas
              på vad som förväntas av honom eller henne inom ramen för arbetsmarknadspolitiken.
            </seg>
            <seg n="8e6bcd25">
              Sammanfattningsvis: På frågan om vilka åtgärder jag är beredd
              att vidta för att underlätta arbetslöshetskassornas arbete är
              svaret att jag inte kommer att vidta några ytterligare åtgärder
              för tillfället.
            </seg>
          </u>
          <note type="speaker" n="202c29c4">
            Anf. 68 ULF HOLM (mp):
          </note>
          <u who="ulf_holm_0cd69a" xml:id="i-fa898bb56f990572-0" n="beffa517">
            <seg n="fb18f754">
              Herr talman! Jag får tacka för svaret, för det är klart och tydligt.
              Men jag gillar inte innehållet i detta klara och tydliga besked,
              av den enkla anledningen att på den fråga jag ställde till arbetsmarknadsministern,
              vilka åtgärder han är beredd att vidta för att underlätta arbetslöshetskassornas
              arbete, är svaret att han inte kommer att vidta några ytterligare
              åtgärder.
            </seg>
            <seg n="a2578c68">
              Efter sin argumentation landar ministern i slutsatsen att den
              genomsnittliga handläggningstiden på a-kassorna har ökat med två
              veckor till sammanlagt tolv veckor. Det betyder att arbetslösa
              med inkomstrelaterad ersättning i genomsnitt får vänta i cirka
              tre månader på ersättning.
            </seg>
            <seg n="06975c66">
              Det är detsamma som att vi skulle säga till de anställda i det
              här huset: Sorry, ni får vänta på er lön i tre månader för vi
              har ett krångligt regelsystem. Med tillägget: Men förhoppningsvis
              har ni välbeställda snälla föräldrar i livet eller kanske en moster
              som ställer upp under tiden och täcker upp för ersättningarna.
            </seg>
            <seg n="ca69186e">
              Ministerns svar är ärligt, som jag nämnde tidigare. Men svaret
              andas också, vilket är anmärkningsvärt, uppgivenhet. Jag uppfattar
              det faktiskt som att ministern har slängt in handduken, att han
              egentligen inser att det här har gått över styr och att han inte
              längre vet vad han ska göra.
            </seg>
            <seg n="f6afd60e">
              Det finns saker som ministern kan göra.
            </seg>
            <seg n="7b8535ef">
              Det första problemet är att det här drabbar den arbetslöse som
              får vänta på sin ersättning i upp till ett halvår. Vi har sett
              flera reportage om detta i tidningarna och i tv. Samtidigt vet
              vi att räkningarna kommer punktligt. Om a-kassornas myndighetsutövning
              präglas av kaos och tröghet vet vi att en annan myndighet, Kronofogdemyndigheten,
              är mycket effektiv. De har järnkoll och är blixtsnabba med sitt
              uppdrag att driva in pengar av dem som inte har klarat av att
              betala sina räkningar.
            </seg>
            <seg n="12fe1ecd">
              Då duger det inte att uppgivet konstatera att arbetslöshetsförsäkringen
              handläggs av självständiga a-kassor och att regeringen därmed
              har begränsade möjligheter att styra. Det är inte sant. Regeringen
              kan styra. Det är precis det man har gjort när det gäller regelverket
              för a-kassorna. Där har man gjort det så pass komplicerat att
              just handläggningstiderna är längre.
            </seg>
            <seg n="323cfe6f">
              Ministern svarar också att arbetslöshetsförsäkringen är komplicerad
              och att det därför inte är helt lätt att hitta personal med utbildning
              på området. Ja, det är ett problem. Och där kan regeringen agera
              för att underlätta de här sakerna.
            </seg>
            <seg n="13f38b13">
              Då måste väl regeringen vara lite självkritisk och fråga sig
              om den uppkomna situationen kan ha något att göra med det man
              gjort tidigare. Den frågan borde ministern besvara jakande: Ja,
              vi måste vara självkritiska, och vi måste nu ändra systemet.
            </seg>
            <seg n="29e7b7f3">
              Regeringen har gett IAF nya direktiv, och det är att de kontinuerligt
              ska arbeta för att förenkla hanteringen av arbetsgivarintyget,
              något som också kan påverka handläggningstiden. Tyvärr verkar
              inte regleringen ha gett någon effekt. Tvärtom är handläggningstiden
              längre nu än tidigare. Målet måste väl ändå vara att handläggningstiden
              ska minska.
            </seg>
            <seg n="107eb409">
              För de arbetslösas skull hoppas jag att ministerns svar bara
              är ett uttryck för att regeringskollektivet har drabbats av det
              som vi alla kan drabbas av, en dålig dag på jobbet, och snabbt
              återkommer med besked om åtgärder som innebär det som anständigheten
              kräver, att människor som har rätt till ersättning också får sin
              ersättning.
            </seg>
          </u>
          <note type="speaker" n="a0c78f94">
            Anf. 69 CHRISTINA AXELSSON (s):
          </note>
          <u who="christina_axelsson_dbffdb" xml:id="i-23e47fa52659672a-0" n="99ebc2f0">
            <seg n="c2830a8a">
              Herr talman! När jag läser det här svaret blir jag verkligen
              förvånad. Ser inte ministern sin egen roll i att arbetslöshetsförsäkringen
              har blivit mer komplicerad? Här står det bara att arbetslöshetsförsäkringen
              är komplicerad. Men den har ju komplicerats ytterligare, precis
              som Ulf Holm alldeles nyss redogjorde för. Det är en roll som
              ministern har bidragit till. Ser då inte ministern sin roll i
              detta, att för att åtgärda det här problemet behöver man göra
              förenklingar?
            </seg>
            <seg n="b0505933">
              Det är svårt att få ett arbetsgivarintyg i dag. Det kan vara
              svårt för den som har blivit arbetslös att få det papperet från
              sin före detta arbetsgivare. Det finns heller ingen väg att sanktionera
              de arbetsgivare som inte bistår med att skriva på arbetsgivarintyget.
              Jag undrar om ministern har kommit på några smarta lösningar så
              att man skulle kunna ändra på det förhållandet.
            </seg>
            <seg n="209bbc2d">
              Sedan undrar jag över en sak. Ministern säger i svaret: Lagändringen
              syftar bland annat till att avlasta arbetslöshetskassor med mer
              konjunkturkänsliga verksamhetsområden. Varför tror ministern att
              det kommer att göra att man faktiskt kommer att få lättnader som
              ska kunna bidra till en jämnare belastning mellan arbetslöshetskassorna
              när vissa arbetslöshetskassor blir betydligt dyrare för dem som
              behöver nyttja dem?
            </seg>
          </u>
          <note type="speaker" n="2848154d">
            Anf. 70 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-23" n="7632abc9">
            <seg n="2a5e2772">
              Herr talman! Jag är faktiskt rätt upprörd över det som är grundproblematiken
              här och som Ulf Holm tar upp i sin interpellation. Det är väl
              klart som nu höll jag på att säga ett fult ord, men det ska jag
              inte göra. Det är väl självklart att om man betalar till en försäkring
              utgår man från att man ska få ersättning när man behöver den.
              Det är ju hela poängen med försäkringen.
            </seg>
            <seg n="e0fd40f1">
              Det ska vara rätt ersättning i rätt tid till rätt person. Man
              kan utan att tveka hålla med i det som Ulf Holm konstaterade:
              Att vänta på sin ersättning i tre månader är inte okej. Det är
              det verkligen inte.
            </seg>
            <seg n="3b0be014">
              Från både Ulf Holm och Christina Axelsson får vi höra att det
              är våra förändringar som skulle ha påverkat detta. Det är möjligt
              att det är så, men man ska komma ihåg att handläggningstiden för
              den som har rätt till inkomstrelaterad ersättning har gått från
              tio veckor 2007 och 2008 till tolv veckor 2009. Samtidigt har
              det skett en ökning av arbetslösheten under det senaste året med
              2 ½ procentenheter. Den stora förändringen vi gjorde när det gäller
              a-kassorna skedde ju 2007. Det kan alltså inte vara hela förklaringen.
            </seg>
            <seg n="9f0f19e6">
              Det är också viktigt att man funderar över vad vi har gjort för
              att hjälpa till. I samband med att vi gjorde dessa förändringar
              förra året sköt vi ju till en kvarts miljard kronor i stöd till
              a-kassorna just för att hantera de administrativa förändringarna.
              Vi har alltså inte suttit overksamma och låtit bli att göra något,
              utan vi har också tillskjutit medel för att a-kassorna ska kunna
              förändra sina rutiner och organisationer för att kunna hantera
              det problem som växer.
            </seg>
            <seg n="f4e132c8">
              Det är också viktigt att påpeka att alla kassor inte har samma
              typ av problem. Det är några kassor som skiljer ut sig, bland
              andra Alfakassan, och det handlar bland annat om att man har många
              med grundersättning och många med ganska komplicerade bilder personer
              som har haft flera olika arbetsgivare, vilket, som Christina Axelsson
              pekar på, kräver olika typer av arbetsgivarintyg.
            </seg>
            <seg n="9c68b5e1">
              Vi kommer naturligtvis att fortsätta jobba med att förenkla och
              underlätta administrationen av detta. Det jobbar Inspektionen
              för arbetslöshetsförsäkringen med just nu.
            </seg>
            <seg n="8052747b">
              I grunden är min och regeringens syn detta har vi diskuterat
              många gånger att det finns skäl att eftersträva att alla som arbetar
              ska omfattas av en arbetslöshetsförsäkring, ett inkomstrelaterat
              försäkringsskydd. Jag ser framför mig att om dagens system, alldeles
              oavsett förändringarna, inte levererar det som är själva poängen
              med systemet, det vill säga rätt ersättning i rätt tid till rätt
              person, är det inte orimligt att frågan prövas av den kommande
              parlamentariska socialförsäkringsutredningen, vars syfte är att
              också se över arbetslöshetsförsäkringen i det här ljuset.
            </seg>
            <seg n="dd4a3efe">
              Oavsett vad vi tycker om organisationen om den inte levererar
              det vi vill att den ska leverera måste vi fråga oss om det finns
              en bättre och mer välfungerande organisation.
            </seg>
            <seg n="c9362538">
              Svaret är alltså att vi på kort sikt ser till att tillskjuta
              medel till a-kassorna, en kvarts miljard, för att de ska kunna
              underlätta sin administration. Vi ligger på när det gäller förenklingar,
              tillsammans med Inspektionen för arbetslöshetsförsäkringen, så
              att vi får en administration som är så förbättrad det alls är
              möjligt mot bakgrund av att rätt pengar ska komma till rätt person.
              Det finns ju ett rättssäkerhetselement i detta också.
            </seg>
            <seg n="20a15ac0">
              På lång sikt måste man nog ändå ifrågasätta organisationen av
              arbetslöshetsförsäkringen. Är detta den rätta modellen om man
              inte klarar av sin uppgift, eller finns det en bättre modell?
              Jag ser fram emot ett gott arbete i den utredningen.
            </seg>
          </u>
          <note type="speaker" n="3125758c">
            Anf. 71 ULF HOLM (mp):
          </note>
          <u who="ulf_holm_0cd69a" xml:id="i-fa898bb56f990572-1" n="beffa517">
            <seg n="018fcff7">
              Herr talman! Jag får tacka för svaret. Det blev lite tydligare
              än svaret i ministerns första inlägg, även om ministern höll på
              att svära i kammaren. Men det är ett uttryck för att ministern
              inser att det är ett problem som man står inför. Tyvärr kan jag
              inte se mycket av vad ministern tänker göra åt det.
            </seg>
            <seg n="28cf0251">
              De extra pengar som ministern pratar om är det ju nu ganska länge
              sedan de skickades ut, och vi har fortfarande inte sett några
              effekter av dem. Visst handlar det till en viss del om att det
              har blivit fler arbetslösa, men det är inte hela förklaringen.
            </seg>
            <seg n="63591ae8">
              Generaldirektören för Inspektionen för arbetslöshetsförsäkringen
              har sagt att det inte borde ta mer än fyra veckor att få rätt
              ersättning utbetald. Det är ganska långt mellan dagens tolv veckor
              och målet fyra veckor. Där finns mycket kvar att göra.
            </seg>
            <seg n="c97bc878">
              Men man borde väl kunna göra saker redan nu, bland annat det
              här med arbetsgivarintyget som också Christina Axelsson var inne
              på. Det måste kunna ske förbättringar där, så att det inte är
              lika komplicerat. Jag håller med ministern om att det är klart
              att rätt ersättning ska utbetalas till rätt person och att det
              måste finnas ett intyg, men man borde kunna göra förenklingar
              i det arbetet.
            </seg>
            <seg n="083259a3">
              Det andra jag skulle vilja ge ministern tips om är att se till
              att det blev sanktioner när utbetalningar drar ut på tiden, inte
              i den meningen att man drar in statsstöd men däremot att man ser
              till att man blir skyldig att betala ränta till den arbetslöse
              som får vänta på sin ersättning mer än ett visst antal dagar.
              Det skulle sätta press på a-kassorna att snabba på arbetet.
            </seg>
            <seg n="0732ebad">
              Det är också sant som ministern säger att detta inte gäller alla
              32 kassorna. IF Metall har ju, trots att det kanske är den a-kassa
              som har fått flest nya arbetslösa, klarat hanteringen alldeles
              utmärkt och inte sett någon direkt ökning av handläggningstiderna.
              Det är vissa specifika kassor som har problem. Där menar jag att
              ministern borde gå in och ge aktivt stöd för att de ska klara
              av handläggningstiden. Det är inte rimligt att man ska behöva
              vänta tre fyra månader på att få den ersättning som man har rätt
              att få.
            </seg>
            <seg n="d044309e">
              Ministern kan inte bara svara att han inte kommer att vidta några
              ytterligare åtgärder. Det räcker inte. Det finns mer att göra.
            </seg>
            <seg n="3ca81ffd">
              På den sista punkten som arbetsmarknadsministern tar upp, om
              det långsiktiga, tycker jag att han har en viss poäng. Arbetsmarknadsministern
              vet också att vi i Miljöpartiet är inne på att vi borde ha en
              arbetslivstrygghetsförsäkring som omfattar alla. Det har inget
              att göra med obligatorisk a-kassa, ett förslag som regeringen
              utredde och tack och lov sedan stoppade i papperskorgen, utan
              det är en annan sorts allmän försäkring som vi tycker att man
              borde se över i en parlamentarisk utredning. Det får vi väl återkomma
              till längre fram.
            </seg>
            <seg n="91ddbba7">
              Den fråga som interpellationsdebatten i dag handlar om är: Vad
              gör vi åt situationen i dag? Där är jag väldigt besviken på att
              ministern inte är beredd att vidta några ytterligare åtgärder.
            </seg>
          </u>
          <note type="speaker" n="0ebae87e">
            Anf. 72 CHRISTINA AXELSSON (s):
          </note>
          <u who="christina_axelsson_dbffdb" xml:id="i-23e47fa52659672a-1" n="99ebc2f0">
            <seg n="5d67c2e8">
              Fru talman! Det är bra att arbetsmarknadsministern säger att
              man nu ska minska på krånglet efter det att man har krånglat till
              det. Det är bra. Förr var arbetsgivarintyget på en A4-sida. I
              dag är det på fyra A4-sidor, vilket gör att många faktiskt inte
              riktigt klarar av att fylla i det. Därför är det många som får
              skickas tillbaka och som får gå en vända till. Man får väl hoppas
              att det blir rätt den gången. Det är inte många som blir rätt
              från början.
            </seg>
            <seg n="5dff5ec1">
              Tiden fyra veckor, som det talades om innan, är den minimala
              tid som det skulle ta om man hade alla papper klara när man skickar
              in dem. När över 90 procent av alla arbetsgivarintyg är felaktiga
              kan nog också ministern förstå vilket problem detta är.
            </seg>
            <seg n="0e2ce04e">
              Jag var häromdagen på ett seminarium där vi diskuterade överskuldsättning.
              Det är väldigt många människor i Sverige 480 000 sade man som
              är överskuldsatta i dag. En väg in i överskuldsättning är just
              att man inte får sin a-kassa när man har rätt att få den. Då måste
              man hanka sig fram och får låna till både mat, bostad och annat
              innan man får pengarna från a-kassan. Det ligger i allas vårt
              intresse att vi får bukt med det här.
            </seg>
            <seg n="e35d64ad">
              Vi får väl se vilka åtgärder ministern nu kommer att vidta för
              att kanske från början ta tag i problemet med arbetsgivarintygen.
            </seg>
          </u>
          <note type="speaker" n="28dfb872">
            Anf. 73 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-24" n="7632abc9">
            <seg n="a4cc6f34">
              Fru talman! Jag konstaterar att genomsnittstiden för att få inkomstrelaterad
              ersättning har gått från tio veckor till tolv veckor på två år.
              Den ökningen är helt hänförlig till det senaste året, när arbetslösheten
              har ökat med 2 ½ procentenhet.
            </seg>
            <seg n="e6ca9857">
              De stora förändringarna av arbetslöshetsförsäkringen gjorde vi
              ju 2007. Alltså kan jag inte dra den slutsats som Christina Axelsson
              gör, att det i huvudsak är förändringarna i a-kassesystemet som
              är orsaken. Det är snarare arbetslöshetsutvecklingen som är orsaken
              till förseningen.
            </seg>
            <seg n="ef3ed7a9">
              Detta är naturligtvis ändå helt oacceptabelt. Jag ansluter mig
              till grundinställningen att det inte ska behöva ta mer än fyra
              veckor att få sin ersättning. Det är väl ändå inte orimligt? Det
              är bara det att fyra veckor i snittid för att få ersättning har
              det inte ens varit under socialdemokratiska regeringar. Därför
              blir den fråga som hänger kvar i luften: Vad gör vi om inte dagens
              system levererar det vi vill?
            </seg>
            <seg n="50810dec">
              Vi har tillskjutit en kvarts miljard för att underlätta det administrativa
              arbetet. Man kan möjligen ställa en motfråga. Nu har det gått
              från tio till tolv veckor. Hade vi inte gjort det här kanske det
              hade varit värre. Vad vet jag?
            </seg>
            <seg n="8760e939">
              Men den grundläggande frågan är: Finns det ett bättre system
              för att organisera detta som leder till att människor faktiskt
              får den ersättning de har rätt till i rätt tid?
            </seg>
            <seg n="319b4dc6">
              En del i det här är det fortsatta arbetet med att underlätta
              när det gäller administration och när det gäller arbetsgivarintyg
              och annat. Det kommer vi att fortsätta med.
            </seg>
            <seg n="9890e6e6">
              Samtidigt kommer vi naturligtvis att fortsätta jobba tillsammans
              med Inspektionen för arbetslöshetsförsäkringen för att följa upp
              de åtgärder som faktiskt är vidtagna.
            </seg>
            <seg n="240f177a">
              Alfakassan har trots allt fördubblat antalet medarbetare i år
              för att just beta av de här långa handläggningstiderna, och de
              gör ett väldigt gott arbete.
            </seg>
            <seg n="645165e2">
              Ingen skugga ska falla på de enskilda personer som arbetar på
              de här a-kassorna. De sliter och jobbar och försöker naturligtvis
              leverera det som de vill leverera. Det handlar just om att människor
              ska få sina pengar. Men det är klart att de med komplicerade ärenden
              och en stark tillströmning har en oerhört hög arbetsbelastning.
            </seg>
          </u>
          <note type="speaker" n="3a5ba75d">
            Anf. 74 ULF HOLM (mp):
          </note>
          <u who="ulf_holm_0cd69a" xml:id="i-fa898bb56f990572-2" n="beffa517">
            <seg n="cfc1ab7e">
              Fru talman! Jag tycker att det låter konstigt när ministern säger
              att det inte har skett några förändringar som påtagligt skulle
              kunna ha ändrat handläggningstiden.
            </seg>
            <seg n="d411e578">
              Vi vet ju att arbetsgivarintygen har ändrats. De är mycket mer
              omfattande i dag. Det är klart att det blir mer komplicerat för
              arbetsgivare att fylla i dem. Det är också mer komplicerat när
              de måste kontrolleras hos a-kassan. Det är då naturligt att det
              tar längre tid.
            </seg>
            <seg n="b40e11f0">
              Det heta tipset är att man ska förenkla de här intygen ordentligt
              och göra det mycket skyndsamt för att de som nu har rätt till
              ersättning också ska få den.
            </seg>
            <seg n="2b30e4a8">
              Man ska kanske ge en stor eloge till alla dem som jobbar på kassorna
              för att de lyckas handlägga det här så pass snabbt, eller hur
              man nu ska uttrycka sig, trots att det är så himla komplicerat.
            </seg>
            <seg n="7b2e207c">
              Det som är beklagligt är att regeringen inte tycks inse att de
              har något ansvar och att de inte anser att de kan göra någonting
              de säger att det är självständiga kassor som har det här ansvaret.
              Detta är inte sant. Ministern kan göra mycket mer än vad ministern
              tror.
            </seg>
            <seg n="ff66b9ac">
              I det här fallet anser jag alltså att ministern ska agera. I
              många andra fall tycker jag att ministern kan stanna kvar på departementet.
              Men just här tycker jag att ministern måste agera för att se till
              att de som faktiskt har rätt till en ersättning också får den
              inom en rimlig tid.
            </seg>
            <seg n="8d11f032">
              Man kan gå så långt som att säga: Har inte kassorna lyckats komma
              fram till ett beslut inom fyra veckor betalas det ut per automatik.
              Det är ganska drastiskt, men det skulle kunna vara ett sätt. Tyvärr
              är risken då att det blir fel, och det vill vi faktiskt också
              undvika.
            </seg>
            <seg n="274682eb">
              Men jag uppmanar regeringen att ta till sig de förändringar som
              jag förespråkar och att genomföra dem så snart som möjligt för
              att vi ska få en förändring i rätt riktning.
            </seg>
          </u>
          <note type="speaker" n="ef39529f">
            Anf. 75 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-25" n="7632abc9">
            <seg n="5cd91cb2">
              Fru talman! Ja, det här är komplicerad materia. Jag tror att
              det var för ett och ett halvt år sedan eller någonting sådant
              som vi hade en stor diskussion om fusk och felaktiga utbetalningar.
              Det vill man naturligtvis också undvika. Det ska vara rätt ersättning
              till rätt person i rätt tid. Där är vi helt överens.
            </seg>
            <seg n="e0229308">
              Jag har absolut ingenting emot att vi förenklar arbetsgivarintyget.
              Tvärtom jobbar vi tillsammans med Inspektionen för arbetslöshetsförsäkringen
              för att få till stånd förenklingar som gör att vi med ett rättssäkert
              slutresultat ändå kan förenkla för handläggarna att faktiskt fatta
              beslut.
            </seg>
            <seg n="606ea8f2">
              Diskussionen om att man inom en viss tid, om inget beslut har
              fattats, betalar ut någonting är inte ointressant, ska jag säga.
              Det är klart att man kan fundera över det har vi också gjort om
              det finns en möjlighet att betala ut grundbeloppet för att sedan
              i efterhand korrigera när man har kommit fram till beslut. Då
              har man åtminstone någon typ av ersättning under en period.
            </seg>
            <seg n="8aedc9a7">
              Vi har inte avslutat den funderingen än, kan jag avslöja, utan
              vi tittar på om den typen av möjligheter finns. Men det är inte
              alldeles oproblematiskt, ska jag erkänna. Vem ska betala det,
              och hur ska det gå till? Det väcker en mängd nya frågor. Men i
              grunden är Ulf Holm och jag helt överens. Det ska vara rätt ersättning
              till rätt person i rätt tid. Det ska egentligen inte behöva ta
              mer än fyra veckor. Det måste ändå vara den målsättning som vi
              arbetar efter.
            </seg>
          </u>
          <note n="cff74b62">
            Överläggningen var härmed avslutad.
          </note>
          <note n="1522efc4">
            11 § Svar på interpellation 2009/10:94 om regeringens hantering
            av propositionen om stöd till personer som lämnar sjukförsäkringen
          </note>
          <note type="speaker" n="894f2dd2">
            Anf. 76 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-26" n="7632abc9">
            <seg n="23374849">
              Fru talman! Patrik Björck har frågat mig om jag avser att ta
              några initiativ vad gäller den information som lämnats till de
              personer som kommer att lämna sjukförsäkringen från och med årsskiftet.
              Han påtalar att informationen baserats på en proposition som inte
              existerar och som inte heller har beslutats av riksdagen. Patrik
              Björck har även frågat mig om jag avser att ta initiativ så att
              utförsäkringen skjuts upp till dess att man kan lämna besked om
              vad som kommer att gälla, alternativt ändra regeringens förslag
              så att de drabbade inte får besked för sent.
            </seg>
            <seg n="da38348f">
              Regeringen anser, precis som Patrik Björck, att de personer som
              kommer att lämna sjukförsäkringen efter årsskiftet måste få besked
              om vad som kommer att gälla när de lämnar sjukförsäkringen. Därför
              lämnade regeringen, den 1 oktober i år, ett uppdrag till Arbetsförmedlingen
              och Försäkringskassan som bland annat syftar till att den enskilde
              i god tid ska ges information och förberedas på vad som förväntas
              av honom eller henne inom ramen för arbetsmarknadspolitiken.
            </seg>
            <seg n="f5d8d8f6">
              Försäkringskassan har till berörda personer skickat ut ett informationsmaterial
              av vilket det klart och tydligt framgår att riksdagen ännu inte
              fattat beslut om de nya reglerna. Vidare framgår att förslagen
              kan komma att justeras. Beskeden bygger inte på spekulationer.
              Av budgetpropositionen för 2010 framgår att regeringen i alla
              väsentliga delar har tagit fasta på de förslag som lämnades i
              promemorian Stöd till personer som lämnar sjukförsäkringen temporära
              förändringar i arbetslöshetsförsäkringen (Ds 2009:46) . Ett antal
              remissinstanser gavs möjlighet att uttala sig om förslagen i promemorian,
              och utifrån inkomna remissynpunkter har förslagen reviderats något,
              vilket framgår av själva propositionen som lämnades till riksdagen
              den 13 november. Huvudinriktningen på förslagen ligger dock fast.
              Självklart kommer de personer som berörs av förslagen att skyndsamt
              informeras om de justeringar som gjorts.
            </seg>
            <seg n="b2c566db">
              Mot bakgrund av detta har jag för närvarande inte för avsikt
              att vidta några ytterligare åtgärder.
            </seg>
          </u>
          <note type="speaker" n="b3a4ed70">
            Anf. 77 PATRIK BJÖRCK (s):
          </note>
          <u who="patrik_bjorck_d8ad48" xml:id="i-39062fa35fc4f181-0" n="4aeb8ff7" next="i-a405c877131e404c-0">
            <seg n="2d5a6d15">
              Fru talman! Tack, ministern, för svaret!
            </seg>
            <seg n="8a712507">
              Som sagt: Under hösten har Försäkringskassan på regeringens uppdrag
              informerat dem som riskerar utförsäkring den 1 januari om en proposition
              som inte existerar och än mindre är beslutad av riksdagen. Det
              är naturligtvis en mycket märklig hantering.
            </seg>
            <seg n="aea0d4b8">
              Att de som ska utförsäkras har rätt att få besked om vad som
              väntar dem är naturligtvis självklart, men det måste naturligtvis
              vara ett besked som grundar sig på lag och inte på spekulationer.
            </seg>
            <seg n="a509ce36">
              För att man ska förstå lite grann vad som ligger bakom den här
              interpellationen får man titta på hur kronologin ser ut.
            </seg>
          </u>
          <note n="7738e98b">
            Den 21 september lades budgetpropositionen fram. Den 24 september
            lades departementsskrivelsen fram. Den låg så småningom till grund
            för en proposition som aviserades till den 16 november och som
            lades fram den 13 november. Det kommer troligen att beslutas om
            den i riksdagen i mitten av december.
          </note>
          <u who="patrik_bjorck_d8ad48" xml:id="i-a405c877131e404c-0" n="4aeb8ff7" prev="i-39062fa35fc4f181-0">
            <seg n="be133710">
              I mitten av december vet vi alltså vad det här beslutet kommer
              att bli. Vi vet möjligen i början av december hur betänkandet
              ser ut. I dag vet vi hur propositionen ser ut.
            </seg>
            <seg n="9593f816">
              När Försäkringskassan började informera de arbetslösa om hur
              de skulle försörja sig visste vi egentligen ingenting.
            </seg>
            <seg n="1ca55b93">
              Tittar man i svaret ser man också att det blir lite märkligt
              med kronologin. Ministern säger nämligen: Av budgetpropositionen
              för 2010 framgår att regeringen i alla väsentliga delar har tagit
              fasta på de förslag som lämnades i promemorian Stöd till personer
              som lämnar sjukförsäkringen temporära förändringar i arbetslöshetsförsäkringen
              (Ds 2009:46) .
            </seg>
            <seg n="c49c092e">
              Jag undrar hur man i budgetpropositionen kunde ta fasta på en
              Ds som lades fram tre dagar efter budgetpropositionen. Det är
              någonting som gör att man undrar lite grann hur man tänkte när
              det här förslaget skrevs.
            </seg>
            <seg n="32b84e48">
              Varför är jag så upprörd över det här, och varför tycker jag
              att detta är så viktigt att interpellera ministern om? Jo, när
              man ser hur det här ärendet har hanterats inser man vad det får
              för konsekvenser för den som blir informerad.
            </seg>
            <seg n="982185f8">
              För den som blir informerad rätt kan det innebära att man får
              försörja sig på 680 kronor om dagen. För den som blir informerad
              fel kan det innebära att man får försörja sig på 223 kronor per
              dag.
            </seg>
            <seg n="23de87c9">
              Det kunde möjligen uppfattas som lite bagatellartat om man inte
              visste att detta drabbar människor som redan är hårt ekonomiskt
              utsatta. Regeringen hanterar deras framtida försörjning med den
              enorma nonchalans som man kan se i det här fallet.
            </seg>
            <seg n="8762bed4">
              Det innebär också att det har skett förändringar från det att
              Försäkringskassan började informera utifrån en departementsskrivelse
              i början av oktober fram till den proposition som nu läggs fram.
              Vi vet ännu inte hur betänkandet ser ut. Vi vet ännu mindre hur
              beslutet kommer att se ut.
            </seg>
            <seg n="db9d9a90">
              Den förändring som har skett hittills har inneburit att ett antal
              av de personer som utförsäkras den 1 januari har fått helt fel
              information. De har fått informationen att om de lämnade sin a-kassa
              från den 1 januari 2007 hade de rätt att få ett snabbspår tillbaka
              till att få en inkomstrelaterad ersättning. För så stod det i
              departementsskrivelsen som Försäkringskassan på regeringens uppdrag
              informerade om.
            </seg>
            <seg n="f831e4f7">
              I propositionen som sedan läggs fram den 13 november framgår
              det att man faktiskt också hade rätt att få den möjligheten om
              man hade lämnat sin arbetslöshetskassa från och med i oktober
              2006, alltså när regeringen lade fram sitt första förslag om slakten
              på arbetslöshetsförsäkringen. Då var det många som insåg att det
              var dyrt att vara med och att de troligen aldrig skulle få ersättning
              och lämnade kassan.
            </seg>
            <seg n="263ff0ef">
              De personerna har berövats möjligheten att ta del av en inkomstbaserad
              ersättning efter den 1 januari på grund av regeringens sätt att
              informera om detta.
            </seg>
          </u>
          <note type="speaker" n="0b37e12b">
            Anf. 78 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-27" n="7632abc9">
            <seg n="fd831a77">
              Fru talman! Låt mig börja med utgångspunkten för förändringarna.
              Vi har haft tusentals personer som i många år har gått sjukskrivna
              utan att någon enda person, någon enda myndighet har frågat vad
              de kan göra för dem, utan att någon enda person har frågat på
              vilket sätt de kan hjälpa till med deras rehabilitering för att
              de ska kunna komma tillbaka, på vilket sätt de kan stödja dem
              för att de ska ha en möjlighet att återinträda på arbetsmarknaden.
            </seg>
            <seg n="274d1170">
              Ingen har brytt sig. Det är det största sveket av alla att människor
              har tillåtits gå sjukskrivna år ut och år in utan att få någon
              som helst hjälp. Syftet med den här reformen var att inte längre
              tillåta att människor får gå på det sättet utan att någon bryr
              sig.
            </seg>
            <seg n="5013e4cf">
              Det som händer vid årsskiftet är att de som har nått upp till
              taket i sjukförsäkringen kommer att komma till Arbetsförmedlingen.
              Där får de ett introduktionsprogram på ett antal månader där man
              går igenom arbetsförmågan och hur man kan återupprätta den arbetsförmåga
              som de borde kunna ha kvar.
            </seg>
            <seg n="b8941eb9">
              Det tydliga beskedet till de människor som berörs är för det
              första att ingen kommer att lämnas utan ersättning, för det andra
              att alla kommer att få hjälp av Arbetsförmedlingen med detta introduktionsprogram
              och för det tredje att de som fortfarande inte har arbetsförmåga
              och är sjuka har en möjlighet att gå tillbaka till sjukförsäkringen
              under vissa omständigheter.
            </seg>
            <seg n="06cb6ca3">
              I det informationsmaterial som Försäkringskassan har skickat
              ut finns underrubriken Vad händer nu? Där skriver Försäkringskassan:
              Din personliga handläggare kommer att kontakta dig inom de närmaste
              veckorna för att boka ett möte med Arbetsförmedlingen. Vid det
              mötet kan du ställa frågor om det introduktionsprogram som Arbetsförmedlingen
              kommer att erbjuda. Du kommer också att få praktisk information
              om vad som kommer att hända.
            </seg>
            <seg n="505362dd">
              Det innebär att även om vi nu diskuterar kronologi och så vidare
              det kan vi naturligtvis diskutera får man vid det mötet just den
              information som gäller och finns. Därmed är grundförutsättningarna
              uppfyllda, nämligen att rätt person i det här systemet ska få
              rätt ersättning i rätt tid och veta på vilket sätt man kan få
              den hjälp som man tidigare har blivit berövad under så lång tid.
            </seg>
          </u>
          <note type="speaker" n="aee396d0">
            Anf. 79 PATRIK BJÖRCK (s):
          </note>
          <u who="patrik_bjorck_d8ad48" xml:id="i-be74a4a7cd2c049e-2" n="4aeb8ff7">
            <seg n="1bfd9c1f">
              Fru talman! Jag vet inte om ministern talar av okunskap eller
              medvetet förvränger sanningen. Det är naturligtvis inte möjligt
              att informera om något som inte finns.
            </seg>
            <seg n="a897f389">
              Den 13 november fick vi se innehållet i propositionen. Vi såg
              att den på ett påtagligt sätt hade förändrats från den departementsskrivelse
              som var utgångspunkten för den information som Försäkringskassan
              gav de människor som nu tvingas bli utförsäkrade den 1 januari.
            </seg>
            <seg n="20c83655">
              Den stora skillnaden är att det inte ansågs finnas anledning
              för en stor grupp att söka medlemskap i en a-kassa, eftersom de
              hade gått ur under hösten. Det är det som är skillnaden mellan
              kanske 223 kronor om dagen och 680 kronor om dagen för den enskilde.
            </seg>
            <seg n="4edafd94">
              Jag kan som utförsäkrad från sjukförsäkringen bli informerad
              om detta den 13 november, förutsatt att en försäkringstjänsteman
              har propositionen i sin hand samma dag som den delas ut i riksdagen
              och förutsatt att man just den dagen har ett möte med mig. Då
              kan jag få reda på att nu är det 13 dagar för sent för mig att
              bli medlem i en a-kassa för att kunna få ersättning från januari.
              Den sista oktober var nämligen sista möjligheten att bli medlem
              i en a-kassa för att man ska kunna ta del av den inkomstbaserade
              ersättningen.
            </seg>
            <seg n="9943fdc4">
              I allra bästa fall får jag reda på det 13 dagar för sent. Troligen
              har det stora flertalet av de människorna än i denna dag inte
              fått reda på att regeringens handläggning av det här ärendet berövar
              dem hundratals kronor om dagen.
            </seg>
            <seg n="e7db8087">
              De har fått fel information. Regeringen har valt att handlägga
              ärendet på ett sådant nonchalant sätt gentemot en stor grupp i
              samhället som ekonomiskt är oerhört utsatt och som den 1 januari
              utförsäkras. De har frågat sig hur deras försörjning ska lösas
              efter den 1 januari. De ringer till Försäkringskassan. Det är
              en försäkringskassa som på regeringens uppdrag informerar felaktigt.
              De ringer till arbetslöshetskassorna som svarar att de inte har
              fått någon information, så det är svårt för dem att informera
              om vad man ska göra.
            </seg>
            <seg n="9becd924">
              De ringer förtvivlat runt och får i bästa fall 13 dagar för sent
              reda på vad det är som gäller. Det är inte en liten fråga. Det
              är inte en fråga som man kan rycka på axlarna åt genom att säga:
              om vi nu ska hålla oss till kronologin. Det är en fråga som ställer
              stora grupper av människor på bar backe, bara genom regeringens
              sätt att hantera den.
            </seg>
            <seg n="25772a35">
              Det är en annan sak att hela regeringens arbetsmarknadspolitik
              är ett fiasko, ett misslyckande. Hela regeringens politik när
              det gäller rehabilitering är ett fiasko, ett misslyckande. Det
              återkommer vi till i andra interpellationsdebatter. Det kommer
              vi att få all anledning att diskutera med regeringen ända fram
              till att den avgår nästa år och vi får en möjlighet att återupprätta
              arbetsmarknadspolitiken i det här landet och ta ansvar för de
              människor som regeringen i dag ställer på bar backe.
            </seg>
            <seg n="347f9317">
              Men just nu i denna interpellationsdebatt handlar det om hur
              regeringen medvetet eller av okunskap sätter en stor grupp människor
              i en väldigt svår situation, människor som i dag redan är oerhört
              utsatta. Det gör man bara genom sitt sätt att hantera ärendet.
            </seg>
            <seg n="a5da2015">
              Man skulle i dag kunna ge besked och säga att det inte är rimligt
              att så många människor på grund av regeringens medvetet felaktiga
              information råkar illa ut. Vi ändrar oss. Det beskedet skulle
              man kunna ge. Kan vi få det?
            </seg>
          </u>
          <note type="speaker" n="b3181ac4">
            Anf. 80 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e62e253383fbf6e1-28" n="7632abc9">
            <seg n="8518aa14">
              Fru talman! Jag vet inte riktigt vad jag ska säga. Patrik Björck
              har en konsekvens i sitt debatterande som dels lite är konspirationsteoretikernas
              julafton, dels pinnar alla hemskheter i världen på mig och regeringen.
              Det är inte riktigt trovärdigt.
            </seg>
            <seg n="8c88bbd0">
              Den politik som har lett till att så många människor i decennier,
              i åratal, aldrig har fått frågan vad man kan göra för dem, vilken
              typ av rehabilitering man kan ge dem och vad man kan göra för
              att hjälpa dem att komma tillbaka till arbetsmarknaden är en politik
              som Patrik Björck står för. Det är han, hans parti och hans regeringar
              tidigare som har lämnat de människorna på det sättet. Jag tycker
              att det är ovärdigt.
            </seg>
            <seg n="8a8d9b89">
              En stor del av det förra debattinlägget handlade om att man inte
              skulle få någon inkomstrelaterad ersättning över huvud taget om
              man inte blir medlem före den 1 november. Jag vill påpeka att
              det inte är riktigt sant. Om man ansöker om medlemskap i november
              får man inkomstrelaterad ersättning i februari. Det är alltså
              inte så att man lämnas på bar backe.
            </seg>
            <seg n="52df7cc1">
              Den här informationen tycker jag att man naturligtvis måste sprida,
              och jag vet att både Arbetsförmedlingen och Försäkringskassan
              gör just detta för att få ut informationen.
            </seg>
          </u>
          <note type="speaker" n="827f703a">
            Anf. 81 PATRIK BJÖRCK (s):
          </note>
          <u who="patrik_bjorck_d8ad48" xml:id="i-be74a4a7cd2c049e-3" n="4aeb8ff7">
            <seg n="17b6b9ea">
              Fru talman! Jag sade förut att vi har olika uppfattningar om
              hur arbetsmarknadspolitiken ska föras och att det finns anledning
              att ta det i en annan debatt. Men det vi debatterar nu är inte
              något oväsentligt, och det är definitivt inte någon konspiration.
            </seg>
            <seg n="24d3c242">
              Det är självklart så att en del av de här människorna fortfarande
              kan nås med rätt information så att de hinner bli medlemmar före
              den 30 november. Försäkringskassan har några dagar på sig att
              informera 17 000 personer om detta. Man kanske hinner med några
              stycken med de här personliga mötena. Man kanske kan rädda några
              som bara blir berövade sin ersättning en månad. Bara en månad
              utan inkomst, säger arbetsmarknadsministern som om det skulle
              vara något man lättvindigt hanterar efter att ha varit sjukskriven
              en längre period och redan har en ekonomi som är svårt ansatt.
              Då är det bara en månad man blir utan inkomst i bästa fall.
            </seg>
            <seg n="6cb35209">
              Det skulle vara ett svar på den här missen som regeringen har
              gjort. Det är nämligen en miss. Det är en hanteringsmiss som visar
              att man saknar inlevelse i hur människor som är svårt utsatta
              har det. Det är en avsaknad av inlevelse som är genuin att man
              kan hävda att en månad utan inkomst för en långtidssjukskriven
              är en bagatell.
            </seg>
            <seg n="c90c6970">
              Det är det vi debatterar i den här interpellationen. Att vi har
              olika uppfattningar om arbetsmarknadspolitiken vet vi redan. Det
              vet svenska folket, och det kommer att straffa sig för den här
              regeringen när valet kommer.
            </seg>
            <seg n="6e637f63">
              Men nu har ministern en möjlighet att ge svaret att han ska ändra
              det här misstaget som regeringen har gjort och som ställer så
              många människor på bar backe.
            </seg>
          </u>
          <note type="speaker" n="02f6a34a">
            Anf. 82 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-a04c2ff771827618-0" n="7632abc9">
            <seg n="bb50f4f0">
              Fru talman! Jag kan bara konstatera att Patrik Björck nu vurmar
              för denna grupp människor, men under tolv års maktinnehav var
              Patrik Björck och hans kolleger tysta och lät dessa människor
              med långvarig sjukskrivning stå kvar utan att få någon som helst
              hjälp och utan att få något som helst samtal från någon som bryr
              sig.
            </seg>
            <seg n="dc81b75f">
              När vi nu försöker bryta detta är det också fel. Det spelar egentligen
              ingen roll hur man gör, för i Patrik Björcks värld är allting
              fel.
            </seg>
            <seg n="24c08f1f">
              Vi saknar inlevelse, säger han. Men snälla nån, Patrik Björck!
              Det är precis av det skälet som vi gör de här förändringarna,
              för vi tycker inte att det är rimligt att människor kan gå sjukskrivna
              år ut och år in utan att någon över huvud taget bryr sig eller
              ställer frågan: Vad kan vi göra för dig för att du ska komma tillbaka
              i arbete och för att du ska ha möjlighet att vara med, ha en arbetsgemenskap,
              bidra, tjäna pengar och leva på din lön?
            </seg>
            <seg n="c6506177">
              Allt detta bortser Patrik Björck ifrån, och jag tycker det är
              där inlevelsen saknas. Patrik Björck står för den gamla hederliga
              socialdemokratiska linjen: Hellre ett rejält bidrag än ett arbete
              att gå till!
            </seg>
            <seg n="7fb57817">
              Det är sorgligt.
            </seg>
          </u>
          <note n="cff74b62">
            Överläggningen var härmed avslutad.
          </note>
          <note n="408274da">
            12 § Anmälan om inkommen faktapromemoria om förslag från Europeiska
            kommissionen
          </note>
          <note n="1e702ab0">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="unknown" xml:id="i-5bfb564011e847ea-0" n="7632abc9">
            <seg n="6889d8be">
              KOM(2009)545
            </seg>
          </u>
          <note n="574f4e12">
            13 § Hänvisning av ärenden till utskott
          </note>
          <note n="117dcc20">
            Föredrogs och hänvisades
          </note>
          <note n="7a364f34">
            14 § Bordläggning
          </note>
          <note n="a8fa467e">
            Anmäldes och bordlades
          </note>
          <note n="2a992d85">
            15 § Anmälan om interpellationer
          </note>
          <note n="5221d501">
            Anmäldes att följande interpellationer framställts
          </note>
          <note n="c4034dde">
            den 20 november
          </note>
          <note n="e29c1f5b">
            Eva-Lena Jansson
          </note>
          <note n="f6f8de45">
            Gunnar Sandberg
          </note>
          <note n="4ad958a2">
            Interpellationerna redovisas i bilaga som fogats till riksdagens
            snabbprotokoll tisdagen den 24 november.
          </note>
          <note n="40299b46">
            16 § Anmälan om frågor för skriftliga svar
          </note>
          <note n="087fdfcf">
            Anmäldes att följande frågor för skriftliga svar framställts
          </note>
          <note n="c4034dde">
            den 20 november
          </note>
          <note n="53c5694d">
            Christer Engelhardt
          </note>
          <note n="8a08f0a1">
            Jasenko Omanovic
          </note>
          <note n="4b7357f6">
            Frågorna redovisas i bilaga som fogats till riksdagens snabbprotokoll
            tisdagen den 24 november.
          </note>
          <note n="6020db9f">
            17 § Anmälan om skriftliga svar på frågor
          </note>
          <note n="49d909f0">
            Anmäldes att skriftliga svar på följande frågor inkommit
          </note>
          <note n="0c93ec06">
            den 19 november
          </note>
          <note n="c2927f11">
            Marie Nordén
          </note>
          <note n="589bf9c1">
            Carina Hägg
          </note>
          <note n="589bf9c1">
            Carina Hägg
          </note>
          <note n="e57e5d60">
            Jan Emanuel Johansson
          </note>
          <note n="b7b8d56f">
            Svaren redovisas i bilaga som fogats till riksdagens snabbprotokoll
            tisdagen den 24 november.
          </note>
          <note n="98df2d30">
            18 § Kammaren åtskildes kl. 13.24.
          </note>
          <note n="1782113f">
            Förhandlingarna leddes
          </note>
          <note n="6201f998">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
