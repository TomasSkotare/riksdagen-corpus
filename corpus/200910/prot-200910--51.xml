<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--51</head>
          <docDate when="2009-12-16">2009-12-16</docDate>
        </div>
      </front>
      <body>
        <div>
          <note n="30ac593a">
            ﻿
          </note>
          <note n="c9ecb29f">
            Riksdagens protokoll
          </note>
          <note n="540a41da">
            2009/10:51
          </note>
          <note type="date" n="e2ea8886">
            Onsdagen den 16 december
          </note>
          <note n="e3a8133d">
            Kl. 09:00 - 19:22
          </note>
          <note n="cedaaaa9">
            1 § Justering av protokoll
          </note>
          <note n="bf304dee">
            Justerades protokollet för den 10 december.
          </note>
          <note n="ba40aa40">
            2 § Beslut om ärenden som slutdebatterats den 14 december
          </note>
          <note n="0ef871bb">
            Punkt 1
          </note>
          <note n="0cb535d8">
            Punkt 2
          </note>
          <note n="3bf331b2">
            Punkt 3
          </note>
          <note n="c4af0e76">
            Punkt 4
          </note>
          <note n="7c18dc04">
            Punkt 15
          </note>
          <note n="ca2f2f39">
            Punkt 17
          </note>
          <note n="8621bc84">
            Punkt 21
          </note>
          <note n="e4fb11fa">
            Punkt 22
          </note>
          <note n="614ca578">
            Övriga punkter
          </note>
          <note n="0ef871bb">
            Punkt 1
          </note>
          <note n="c4af0e76">
            Punkt 4
          </note>
          <note n="614ca578">
            Övriga punkter
          </note>
          <note n="0ef871bb">
            Punkt 1
          </note>
          <note n="3bf331b2">
            Punkt 3
          </note>
          <note n="b66abf9c">
            Punkt 6
          </note>
          <note n="614ca578">
            Övriga punkter
          </note>
          <note n="1b4c549c">
            3 § Anmälan om fördröjt svar på interpellation
          </note>
          <note n="ba337709">
            Till riksdagen hade inkommit följande skrivelse:
          </note>
          <note n="0e2c1f2b">
            Interpellation 2009/10:156
          </note>
          <note n="3dd5b529">
            Interpellation 2009/10:156 Hemslöjden och handlingsplanen för
            de kulturella och kreativa näringarna
          </note>
          <note n="23987b68">
            Interpellationen kommer att besvaras måndagen den 21 december
            2009.
          </note>
          <note n="0ae6097c">
            Skälet till dröjsmålet är nationella samt utrikes resor.
          </note>
          <note n="59f827de">
            Fredrik Ahlén
          </note>
          <note n="7821966e">
            4 § Hänvisning av ärenden till utskott
          </note>
          <note n="92b6d682">
            Föredrogs och hänvisades
          </note>
          <note n="608a19f4">
            5 § Anmälan om inkomna faktapromemorior om förslag från Europeiska
            kommissionen
          </note>
          <note n="1d63e51f">
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="dbb32355">
            KOM(2009)427
          </note>
          <note n="33abd370">
            KOM(2009)428
          </note>
          <note n="9f38a630">
            6 § Förnyad bordläggning
          </note>
          <note n="acc7f4ca">
            Föredrogs och bordlades åter
          </note>
          <note n="9d46d424">
            7 § Utnämningspolitiken
          </note>
          <note n="cad46865">
            Föredrogs
          </note>
          <note type="speaker" n="b8006956">
            Anf. 1 BERIT ANDNOR (s):
          </note>
          <u who="berit_andnor_b8c556" xml:id="i-1aaaa5c461185cad-0" n="3f35d50a" next="i-1af299c5d3b7ef94-0">
            <seg n="bb7063a6">
              Fru talman! Låt mig börja med att konstatera att det på riksdagens
              bord i dag inte finns ett enda förslag från regeringen vad avser
              utnämningspolitiken. Det enda som kommer från regeringen är en
              mycket tunn och innehållslös skrift. Där lämnas en redovisning
              av vilka statliga myndighetschefer som regeringen utser och de
              titlar de har, vilka lagar och bestämmelser som gäller för dessa
              tjänster och allmänna arbetsgivarpolitiska ståndpunkter som finns
              i regeringens chefspolicy från 2005, det vill säga något som den
              tidigare socialdemokratiska regeringen har tagit fram.
            </seg>
            <seg n="5cfe5cfe">
              Exempel på detta från skrivelsen: Rekrytering av statliga myndighetschefer
              ska även fortsättningsvis genomföras av ansvarigt departement,
              står det på s. 20. Man häpnar! Vid vissa tillfällen kan externt
              rekryteringsstöd användas, står det på s. 24. På s. 26 står det
              att statsförvaltningen behöver myndighetschefer som besitter en
              god ledarskapsförmåga. Chefsutveckling i olika former bör erbjudas
              såväl nya som erfarna myndighetschefer, står det på s. 29. Så
              här fortsätter det.
            </seg>
            <seg n="46b2c90a">
              I kap. 3 finns tio sidor med redovisning av resultatet av de
              tillsättningar av statliga myndighetschefer som regeringen har
              gjort under mandatperioden. Av 87 tillsättningar och då har man
              räknat bort tillsättningar av rektorer och landshövdingar har
              enligt regeringen 35 gjorts efter intresseanmälningar inom angiven
              tid.
            </seg>
            <seg n="60ef3152">
              Men statistiken kan beskrivas på ett annat sätt.
            </seg>
            <seg n="90f950b4">
              Enligt en undersökning av riksdagens utredningstjänst har av
              93 utnämningar till och med mars månad i år 10 skett enbart genom
              att man sökt kandidat via annons. Ytterligare 30 har gjorts genom
              att man sökt kandidater via både annons och konsulter. 38 utnämningar
              har skett genom en helt sluten process.
            </seg>
            <seg n="b1efc766">
              Detta är resultatet av den moderatledda regeringens utnämningspolitik.
              Det ska naturligtvis ställas mot den retorik som präglade de borgerliga
              partierna före valet och de vallöften om en helt reformerad utnämningspolitik
              som de borgerliga partierna gick till val på.
            </seg>
            <seg n="c214e73c">
              De borgerliga partierna har under en rad år kritiserat den socialdemokratiska
              utnämningspolitiken. Inte minst har det visat sig i reservationer
              i konstitutionsutskottet.
            </seg>
            <seg n="52861e3f">
              Under förra mandatperioden höjdes tonen. Exempel på detta är
              en artikel på DN Debatt i januari 2005 från Kristdemokraternas
              ledare Göran Hägglund, som säger att han ska sparka det han kallar
              s-märkta generaldirektörer: Politiskt tillsatta chefer sparkas
              efter maktskiftet! En borgerlig regering gör rent hus i myndighetstoppen!
            </seg>
            <seg n="274e4065">
              Två rapporter under våren 2006 från de borgerliga partierna utlovade
              en reformering av utnämningspolitiken efter valet. Även här var
              tonfallet hårt och fyllt av övertoner. Där stod att Sverige blivit
              en form av enpartistat där partibok är nödvändig för att kunna
              göra karriär och att myndigheternas oberoende hotades.
            </seg>
            <seg n="cf70d1fa">
              Centerledaren Maud Olofsson fyllde på i augusti 2006 med uttalandet:
              Det är inte bara ett socialdemokratiskt parti som styr landet
              utan det är en maktapparat. Vi ser också en socialdemokrati som
              använde hela statsapparaten för att ge förläningar till dem som
              har partibok. I andra länder skulle detta kallas korruption.
            </seg>
            <seg n="4bfbcce3">
              Det handlar inte bara om utnämningar eller att avskeda generaldirektörer.
              Nu är tonläget sådant att det på fullt allvar hävdas att demokratin
              är hotad, kanske till och med redan försvunnen, i och med att
              väljarna så ofta har röstat fram en socialdemokratisk regering.
              När Mats Odell, som nu har ansvaret för utnämningspolitiken i
              regeringen, konfronterades med dessa uttalanden efter valet konstaterade
              han att valrörelser har sin egen dynamik.
            </seg>
          </u>
          <note n="aaf12e53">
            De förslag som fanns i den rapport som kom våren 2006 och som
            skulle genomföras efter ett regeringsskifte innehöll utannonsering
            av alla tjänster och nomineringskommittéer. Efter tester av de
            kandidater som hade anmält sig skulle det lämnas förslag från
            statsråd till riksdagen för utskottsförhör. Sedan skulle det komma
            ett förslag från berört utskott till regeringen som därefter skulle
            utse den person som man föreslog.
          </note>
          <u who="berit_andnor_b8c556" xml:id="i-1af299c5d3b7ef94-0" n="3f35d50a" prev="i-1aaaa5c461185cad-0">
            <seg n="805e5e7a">
              Sedan kom valet 2006, med känt resultat. Nu skulle det göras
              rent hus. Korruptionen skulle stoppas, och vägen bort från enpartistaten
              skulle anträdas allt genom en förändrad utnämningspolitik.
            </seg>
            <seg n="55987d63">
              Men vad hände? Jo, i rask takt började man utnämna moderater.
              Per Unckel utsågs i november 2006 till landshövding i Helsingforss
              län. I slutet av oktober utsågs Carl Cederschiöld, moderat. Han
              skulle få i uppdrag att lösa trafikproblemen i Helsingforssregionen.
              De första exemplen på vad som hände är en räcka av borgerliga
              utnämningar.
            </seg>
            <seg n="b504c73e">
              Den politik som skulle göra rent hus med politiska utnämningar
              och den påstådda vänskapskorruptionen följdes av beslut om utnämningar
              av Hafström, Ehrenkrona, Starrin, Leissner, Furmark, Hamilton
              med flera.
            </seg>
            <seg n="08302bd5">
              I slutet av november 2006 försökte statsministern återta initiativet
              när det gällde utnämningspolitiken. Han lämnade ett kortare pm
              till utvalda riksdagsjournalister. Under rubriken Reformering
              av utnämningsmakten redovisades en lista om nio steg som tillsammans
              skulle utgöra vägen till en ny utnämningspolitik. Exempel från
              denna lilla skrift är att man skulle göra en genomgång av befintliga
              myndighetschefer och lägga fram en kravprofil för befintliga chefer
              samt en nivåindelning av utnämningsmakten, beslut om ändring av
              sekretesslagen och tilläggsdirektiv till Grundlagsutredningen.
            </seg>
            <seg n="1947ad8e">
              Men hur blev det? Jag ska ta tre exempel.
            </seg>
            <seg n="04d215f2">
              Det första exemplet: När det gäller tillsättningen av generaldirektör
              för Banverket gick ansökningstiden via annons ut den 26 oktober
              2007. Den 10 januari 2008 fattade regeringen beslut i anställningsfrågan.
              Den person som fick tjänsten lämnade in sin ansökan den 7 januari
              2008. Alla vet att regeringen inte fattar beslut på underlag som
              varit inne i Regeringskansliet i tre dagar.
            </seg>
            <seg n="7eb7d475">
              Genom att man, som i det här fallet, använt rekryteringsbolag
              och haft bara muntliga föredragningar finns det mycket lite dokumenterat
              i det här anställningsärendet en helt sluten process som syftar
              till att kringgå offentlighetsprincipen.
            </seg>
            <seg n="79a3f9fe">
              Det här kan jämföras med vad ansvarig departementschef för det
              departement som skötte rekryteringen av generaldirektör för Banverket
              sade här i denna talarstol tre månader efter regeringsbeslutet:
              Vi är otroligt stolta för att det redan nu är transparens. Det
              är öppenhet. Det finns en möjlighet att följa hela den här processen.
            </seg>
            <seg n="d82ce035">
              Jag tycker, fru talman, att detta är ett hycklande utan like.
              Ingen utomstående, inte ens om det hade funnits andra kandidater
              man vet inte om det över huvud taget har funnits några har en
              chans att väga meriter eller annan lämplighet hos den som fick
              tjänsten jämfört med de andra kandidater som den här konsultfirman
              eventuellt har tagit fram.
            </seg>
            <seg n="64f89b6b">
              Det andra exemplet gäller tjänsten som generaldirektör för Svenska
              kraftnät. Där påstod vår statsminister att rekryteringen skett
              med extern konsult i konkurrens med andra. Sanningen är att det
              bara fanns en enda kandidat för den där konsulten att bedöma ingenting
              annat.
            </seg>
            <seg n="acfea741">
              Sedan har vi det tredje exemplet: rekryteringen av hela folkets
              rikspolischef. Där hade man en annonsering som gav hela 27 sökande.
              Men regeringens bedömning var att ingen av dem var tillräckligt
              kvalificerad. Utnämningen fick ske efter handplockning.
            </seg>
            <seg n="0bb00bd9">
              Om kandidaterna i de här tre exemplen var väl lämpade för posterna
              tar jag inte ställning till i detta sammanhang. Det är det viktigt
              att understryka; det är ingen värdering av dessa personer. Däremot,
              och det är detta som den här diskussionen handlar om, kan jag
              konstatera att regeringens rekryteringsprocess inte på något sätt
              uppfyller de stolta orden om ökad öppenhet och transparens det
              som skulle prägla utnämningspolitiken, det som man uttalade från
              de borgerliga partierna före valet.
            </seg>
            <seg n="f658a16a">
              Ett av huvudnumren har varit det här med annonsering i den så
              kallade nya utnämningspolitiken. Det sägs också i den skrivelse
              som vi nu debatterar. Den tidigare målsättningen, som lades fast
              hösten 2008, ska ligga fast.
            </seg>
            <seg n="6fad1d26">
              Men hur man ska tolka det här med annonsering är ytterst osäkert.
              Synen på vad som ska annonseras eller inte har skiftat över tid.
              Från arbetsgruppens uttalande före valet om att allt ska annonseras
              har det varit varierande ställningstaganden. Till exempel har
              Mats Odell på drygt ett halvår helt bytt uppfattning när det gäller
              synen på annonsering. I september 2007 sade han: Jag är för min
              del beredd att också pröva att för första gången i svensk historia
              annonsera efter landshövdingar. I april 2008 sade Mats Odell:
              Det finns fortfarande fall där det är naturligt att inte annonsera.
              Det gäller till exempel landshövdingar.
            </seg>
            <seg n="ed3711f4">
              Hur annonsering efter kandidater till högre statliga tjänster
              ska användas som metod är uppenbart ett problem för den borgerliga
              regeringen. Det är ett virrvarr av lösa uttalanden, ogenomtänkta
              utspel och ett inkonsekvent agerande. Systemet för utnämningar
              är i dag splittrat. Olika departement verkar göra lite som de
              vill, vilket får till följd att det i nuläget är nästan omöjligt
              att följa processerna eller att hitta den röda tråden i utnämningspolitiken.
              Dokumentationen är bristfällig. Också genom att använda konsultfirmor
              har regeringen på olika sätt försökt tricksa och fixa för att
              dels undvika att behöva göra processen offentlig, dels försöka
              dölja sitt misslyckande med annonseringens resultat.
            </seg>
            <seg n="34dae915">
              Man visar fram en ny generaldirektör som tillsatts efter det
              att tjänsten har annonserats ut men utan att riktigt vilja kännas
              vid att annonseringen inte gett tillräckligt kvalificerade kandidater.
              Den process som med en socialdemokratisk regering kallades för
              korrupt är nu den process som den borgerliga regeringen använder
              sig av bakom sin kuliss av öppenhet och transparens. För att på
              något sätt göra processen lite mer rumsren har man nu kommit med
              ett förslag som vi inte hittar här utan som kommer att diskuteras
              efter årsskiftet ett förslag om mörkläggning av hela rekryteringsprocessen.
            </seg>
            <seg n="db61fc79">
              En stor inskränkning i offentlighetsprincipen är resultatet av
              den moderatledda regeringens utnämningspolitik en mörkläggning
              av rekryteringsprocessen. Sedan tänker man sig kanske det vet
              vi inte, men möjligtvis är det så från regeringens sida att tillsätta
              en utredning om myndighetschefernas anställningsvillkor.
            </seg>
            <seg n="5657dd2a">
              Det har varit ett inkonsekvent handlande samt pinsamma och taffliga
              försök att dölja debaclet genom ett oförtröttligt upprepande av
              fraserna om öppenhet, transparens och spårbarhet. Nej, den metod
              som ska gälla framöver beträffande utnämningar är mörkläggning.
            </seg>
            <seg n="ccab735d">
              Fru talman! Debatten handlar om regeringens skrivelse till riksdagen
              om utnämningspolitiken regeringens syn på hur den bör använda
              sin rätt att tillsätta de högsta cheferna för de drygt 200 förvaltningsmyndigheter
              och affärsverk som lyder direkt under regeringen.
            </seg>
            <seg n="0b2d3773">
              Utnämningspolitiken har stor betydelse av flera skäl. Det första
              skälet är uppenbart: De statliga myndigheterna är viktiga. Myndigheterna
              har en nyckelroll när det gäller att genomföra den politik som
              regering och riksdag fattar beslut om oavsett om det är Försvarsmakten
              som ska försvara riket mot yttre fiender, Finansinspektionen som
              ska bevaka stabiliteten i det finansiella systemet eller Vägverket
              som ska bygga vägar där regeringen vill.
            </seg>
            <seg n="a8fe454c">
              Myndigheterna är också medborgarnas främsta kontaktpunkter gentemot
              staten. Arbetsförmedlingen, den nya Pensionsmyndigheten och polismyndigheterna
              är alla exempel på myndigheter som har mycket kontakt med medborgarna
              och som fattar beslut som har stor betydelse för enskilda människor.
              Mot bakgrund av detta gäller det att finna den chef för respektive
              myndighet som är bäst lämpad att leda en många gånger komplex
              organisation.
            </seg>
            <seg n="be8a2b9a">
              Det andra skälet till att utnämningspolitiken har stor betydelse
              är att utnämningsmaktens utövande säger en hel del om regeringen
              och regeringens syn på statsförvaltningen. Enligt regeringsformen
              11 kap. 9 § andra stycket får man endast fästa avseende vid sakliga
              grunder såsom förtjänst och skicklighet när man tillsätter en
              statlig tjänst. Föreskriften binder även regeringen. Syftet är
              att regeringen och andra som tillsätter statliga tjänster inte
              ska få ta hänsyn till omständigheter som objektivt sett inte är
              relevanta. Det gäller till exempel om en person har sagt något
              kritiskt om regeringen eller tillhör ett politiskt parti som inte
              ingår i regeringen.
            </seg>
            <seg n="037e33b0">
              Hur kan då regeringen gå till väga för att utöva sin utnämningsmakt?
              Man skulle kunna tänka sig att regeringen valde att utse myndighetscheferna
              genom en helt sluten process där kandidater till chefsposter vaskas
              fram av ministrarna och deras närmaste medarbetare eller kanske
              av statsministern personligen rent av. Någon kandidat får sedan
              ett erbjudande om att bli generaldirektör, kanske helt överraskande
              för vederbörande själv. Regeringen skulle också kunna befästa
              slutenheten genom att låta bli att dokumentera hur processen har
              gått till, till exempel vilka krav som har ställts på den person
              som man har utsett till generaldirektör.
            </seg>
            <seg n="5a928ae9">
              Om regeringen skulle välja att agera på det sättet skulle det
              kunna tyda på att regeringens främsta ambition är att handplocka
              myndighetschefer som är följsamma gentemot regeringen. Man kan
              konstatera att en sådan sluten rekryteringsmetod utestänger alla
              dem som inte känner statsministern, berört statsråd eller någon
              av statsrådens närmaste medarbetare. Det blir tydligt vilka som
              är på insidan och har chans att få en generaldirektörspost och
              vilka som är på utsidan och inte har en chans.
            </seg>
            <seg n="b9499dd1">
              Regeringen skulle med en sådan metod riskera att missa dugliga
              personer som skulle kunna göra en utmärkt insats i statens tjänst
              men inte får chansen. Regeringen skulle också sända den tydliga
              signalen ut till samhället att ledande statliga tjänster är förbehållna
              en liten privilegierad grupp. Genom att inte dokumentera vilka
              krav som ställs på den person som ska få tjänsten skulle regeringen
              också omöjliggöra en granskning av om regeringen har levt upp
              till grundlagens bestämmelser om att enbart sakliga grunder som
              förtjänst och skicklighet får ha betydelse när man tillsätter
              statliga tjänster.
            </seg>
            <seg n="532c9d66">
              Fru talman! Ett så slutet sätt att sköta utnämningsmakten på
              skulle väl ingen regering välja? Jo, det var så det gick till
              under den socialdemokratiska regeringsperioden.
            </seg>
            <seg n="55aa0197">
              Den dåvarande statsministern Göran Persson frågades ut av konstitutionsutskottet
              om utnämningspolitiken våren 2006. Han fick då flera frågor om
              kravprofiler, det vill säga krav som har formulerats i förväg
              och som den som söker en viss tjänst måste uppfylla för att kunna
              komma i fråga för tjänsten. Om en kravprofil finns arkiverad kan
              man i efterhand granska om den person som fick tjänsten uppfyllde
              de krav som ställdes.
            </seg>
            <seg n="63ddb884">
              Utgångspunkten för frågorna till Persson den gången var att det
              med något undantag inte fanns kravprofiler arkiverade för de generaldirektörstjänster
              som den dåvarande regeringen hade tillsatt. Göran Persson sade
              bland annat: Jag måste säga att när jag tittar på en sådan kravprofil
              kan jag förstå att den inte läggs till akten, därför att den tillför
              inte särskilt mycket i sak. Det är inte särskilt upphetsande,
              om jag uttrycker mig försiktigt.
            </seg>
            <seg n="116cc64b">
              Detta visar att den dåvarande regeringen inte var intresserad
              av att det skulle gå att i efterhand utvärdera om utnämningarna
              levde upp till regeringsformens krav på att enbart skäl som förtjänst
              och skicklighet får beaktas. Det ger också en fingervisning om
              att det inte fanns någon strävan att professionalisera och strukturera
              rekryteringsarbetet. Vilken stor organisation eller vilket stort
              företag skulle i dag anställa ledande personer utan att noga göra
              klart för sig vilka krav man ställer på den person som ska anställas?
            </seg>
            <seg n="958cc9e6">
              Jämför Göran Perssons uttalande med vad alliansregeringen anför
              i den skrivelse vi nu debatterar! Det står så här: Regeringens
              första steg i reformeringen av utnämningspolitiken var att introducera
              en obligatorisk beredning av kravprofiler inför varje beslut om
              anställning av en myndighetschef. Efter en avslutad rekryteringsprocess
              läggs kravprofilen i akten, vilket får till följd att dokumentet
              blir en allmän handling som kan lämnas ut. Var och en kan då utifrån
              handlingen göra en bedömning av dels vilka krav regeringen formulerade
              inför rekryteringen, dels om den person som slutligen fick anställningen
              i fråga också uppfyllde de i förväg uppställda kriterierna. Med
              den nu införda ordningen ökar möjligheterna påtagligt att i efterhand
              granska regeringens sätt att utöva utnämningspolitiken.
            </seg>
            <seg n="a22bf21c">
              Synen på kravprofiler sammanfattar på ett tydligt sätt den förändring
              som har skett inom utnämningspolitiken. Den förra regeringen sade:
              Det är inte särskilt upphetsande. Alliansregeringen säger: Möjligheterna
              att granska regeringen utökas påtagligt. Skillnaden i ambition
              och inriktning är mycket stor.
            </seg>
            <seg n="bcce06ba">
              Förutom det konsekventa och professionella arbetet med kravprofiler
              innebär alliansregeringens öppna rekryteringsmetoder en viktig
              förändring av utnämningspolitiken. Inte mindre än 54 gånger har
              regeringen genom annonsering i olika tidningar meddelat att en
              generaldirektörstjänst eller motsvarande befattning är ledig och
              inbjudit alla att anmäla sitt intresse. Totalt har 1 200 intresseanmälningar
              inkommit till Regeringskansliet till följd av annonseringen. Det
              är ett imponerande resultat, och det visar att signalen har gått
              fram. Generaldirektörsposterna är inte längre reserverade för
              en privilegierad krets av personer som känner statsministern eller
              hans medarbetare. På så vis har regeringen fått en mycket bredare
              grupp av personer att välja bland när en befattning ska tillsättas.
              Kvalificerade personer som aldrig tidigare har tänkt sig en statlig
              topptjänst kan anmäla sitt intresse och komma i fråga. Av dessa
              54 tjänster har 35 eller nästan två tredjedelar tillsatts med
              en person som har lämnat in en intresseanmälan. Det visar att
              intresseannonseringen har betydelse även i praktiken.
            </seg>
            <seg n="d853f324">
              Samtidigt markerar regeringen tydligt i skrivelsen att det finns
              ett antal tjänster där det av särskilt angivna skäl inte kommer
              att bli aktuellt med intresseannonsering. Det handlar till exempel
              om landshövdingar, domstolsordförande och överbefälhavare. Målsättningen
              är dock tydlig: Intresseannonsering ska vara huvudregeln.
            </seg>
            <seg n="aa60e586">
              Fru talman! Det blåser nya vindar inom utnämningspolitiken. När
              generaldirektörstjänsterna ska utlysas ska öppenhet råda. I efterhand
              ska det vara möjligt att granska om den som har fått tjänsten
              uppfyller de krav som ställdes. Det är viktiga steg i riktning
              mot en bättre statsförvaltning och en utnämningsmakt som utövas
              på ett mer demokratiskt sätt.
            </seg>
          </u>
          <note n="0b138a81">
            Jag yrkar bifall till reservationen i detta betänkande.
          </note>
          <note n="48411b40">
            I detta anförande instämde samt Phia Andersson, Billy Gustafsson,
            Yilmaz Kerimo, Torbjörn Lövendahl, Helene Petersson i Stockaryd
            och Tone Tingsgård (alla s) samt Marianne Berg (v).
          </note>
          <note n="ee1d1110">
            Anf. 2 ANDREAS NORLÉN (m):
          </note>
          <note type="speaker" n="33a20af9">
            Anf. 3 BERIT ANDNOR (s) replik:
          </note>
          <u who="berit_andnor_b8c556" xml:id="i-1aaaa5c461185cad-1" n="3f35d50a" next="i-1af299c5d3b7ef94-1">
            <seg n="067f5394">
              Fru talman! Det blåser nya vindar, säger Andreas Norlén. Men
              hur kan det då komma sig att regeringen kommer hit med en skrivelse
              när det gäller utnämningspolitiken? Det finns inte ett enda förslag.
              Det finns inte någonting.
            </seg>
            <seg n="ab095c58">
              Däremot finns det ett förslag som handlar om mörkläggning av
              hela rekryteringsprocessen. Jag tänker på det citat som Andreas
              Norlén läste upp ur skrivelsen om hur man skulle kunna gå in och
              värdera. Ni ska ju sekretessbelägga hela rekryteringsprocessen.
              Hur ska man kunna göra den bedömningen om man inte kan ta del
              av vilka de sökande är? Det är väl inga nya vindar? Inte ett enda
              förslag har ni kommit med.
            </seg>
            <seg n="ce057115">
              Var är alla era vallöften? Ni gick till val på att reformera
              utnämningspolitiken, eller hur? Det var en väldigt viktig fråga.
              Ni gjorde den till ett av de stora huvudnumren. Ni anklagade den
              socialdemokratiska regeringen för att vara korrupt. Det är mycket
              allvarliga anklagelser, Andreas Norlén.
            </seg>
            <seg n="947f6618">
              Ni presenterade en rapport om hur detta skulle reformeras. Ni
              skulle göra upp med korruptionen. Ni skulle gå vägen från enpartistaten
              och från maktkorruptionen till något nytt. Vad kommer ni med?
              Ingenting.
            </seg>
            <seg n="bc0d5b86">
              Vad är anledningen, Andreas Norlén, till att det saknas förslag
              när det gäller utskottsförhör till exempel? Vad är anledningen
              till att ni inte föreslår nomineringskommittéer? Vad är anledningen
              till att ni vill mörklägga hela rekryteringsprocessen där regeringen
              ska få bestämma vad som ska vara offentligt? Ni vill inskränka
              offentlighetsprincipen. Vad gör ni av era vallöften, Andreas Norlén?
            </seg>
          </u>
          <note n="860fe7cd">
            Anf. 4 ANDREAS NORLÉN (m) replik:
          </note>
          <u who="berit_andnor_b8c556" xml:id="i-1af299c5d3b7ef94-1" n="3f35d50a" prev="i-1aaaa5c461185cad-1">
            <seg n="dbd3e129">
              Fru talman! Låt mig berätta vad det här meningsutbytet mellan
              mig och Berit Andnor inte handlar om. Det handlar inte om att
              Berit Andnor är upprörd över att alliansregeringen har gjort för
              lite för att reformera utnämningspolitiken. Den här debatten handlar
              i stället om att Berit Andnor är störd över att regeringen har
              gjort så mycket för att reformera utnämningspolitiken att den
              regering hon själv satt i framstår i dålig dager, och det vill
              hon till varje pris försöka dölja.
            </seg>
            <seg n="4a8d1a16">
              Den som läser kammarens protokoll från den här mandatperioden
              finner ett antal debatter där Berit Andnor i högt tonläge med
              olika mer eller mindre konstruerade argument har försökt misstänkliggöra,
              förlöjliga eller, på vanlig svenska, såga regeringens utnämningspolitik,
              och nu är hon i gång igen.
            </seg>
            <seg n="b5ed26da">
              Berit Andnor gör ett stort nummer av att regeringen har föreslagit
              att det ska bli möjligt att sekretessbelägga intresseanmälningar
              till generaldirektörsbefattningar. Det blir en debatt som vi får
              ta efter nyår. Bakgrunden är, som Berit Andnor är väl medveten
              om, att det finns personer som drar sig för att anmäla intresse
              för den typen av tjänster därför att intresseanmälningarna blir
              offentliga och deras nuvarande arbetsgivare och arbetskamrater
              får reda på att de hellre vill arbeta någon annanstans, och det
              kan vara negativt.
            </seg>
            <seg n="aa1e5d2a">
              Den här spelade upprördheten är en utmärkt illustration av hur
              hon anstränger sig för att konstruera argument för att kunna angripa
              regeringen. I sin motion med anledning av det här förslaget från
              regeringen om sekretess för intresseanmälningar öppnar hon och
              hennes partikamrater för att sekretessbelägga intresseanmälningar
              om den sökande ber om det. Man skulle säkerligen i princip få
              en sådan begäran i samtliga fall. I realiteten skulle resultatet
              bli detsamma som med regeringens förslag.
            </seg>
            <seg n="eb53e9a5">
              Jag skulle vilja fråga Berit Andnor hur många öppna rekryteringsprocesser
              Berit Andnor bedömer att vi hade fått se om Göran Persson hade
              fortsatt som statsminister. Hade det varit fler eller färre än
              de 50 vi nu har sett?
            </seg>
          </u>
          <note type="speaker" n="a88fb3d9">
            Anf. 5 BERIT ANDNOR (s) replik:
          </note>
          <u who="berit_andnor_b8c556" xml:id="i-1aaaa5c461185cad-2" n="3f35d50a" next="i-1af299c5d3b7ef94-2">
            <seg n="31ae40c9">
              Fru talman! Låt mig konstatera att jag inte fick ett enda svar
              på de frågor som jag ställde till Andreas Norlén. Mandatperiod
              efter mandatperiod, i valrörelsen och i de löften som lämnades
              av de borgerliga partierna har utnämningspolitiken varit en väldigt
              viktig fråga. Det är ni som har haft det höga tonläget, Andreas
              Norlén. Det är ni som gick till val på att reformera utnämningspolitiken.
              Det var ni som anklagade den socialdemokratiska regeringen för
              att göra fel.
            </seg>
            <seg n="f365df5c">
              Nu har ni chansen. Ni har suttit i fyra år. Vad kommer ni med?
              Jo, ni kommer med ett förslag om att mörklägga rekryteringsprocessen.
              Det är klart att man blir upprörd, och det är inte bara jag som
              blir upprörd. Jag utgår ifrån att alla de som trodde att ni skulle
              göra någonting är väldigt upprörda också. Det är ett hyckleri,
              Andreas Norlén. Det är att bryta vallöften, och det är det som
              jag diskuterar. Det är det som vi granskar. Vad gör den här regeringen?
              Vad gör den moderatledda regeringen? Vad gör den borgerliga majoriteten
              i denna riksdag? Ni står inte för det ni gick till val på. Var
              är alla dessa förslag? Det finns inte ett enda förslag att diskutera
              i dag. Det är ynkligt. Det är bedrövligt.
            </seg>
            <seg n="3c9da0bf">
              Jag gick dessutom igenom att ni försöker måla upp en bild av
              att ni på något sätt har någon form av öppenhet och transparens
              i dag, som ni sedan ska förbyta i mörkläggning i och för sig.
              Det är inte sant. Det är det, Andreas Norlén, som den här debatten
              handlar om. Det var ni som gick till val på att reformera utnämningspolitiken.
              Det var ni som sade att ni skulle ha utskottsförhör. Det var ni
              som sade att nu skulle det bli nomineringskommittéer. Det var
              ni som sade att nu skulle det minsann annonseras överallt och
              att det skulle vara helt öppet. Det blir ingenting av det hela
              mer än ändringar i sekretesslagen och inskränkningar av offentlighetsprincipen.
              Varför, Andreas Norlén?
            </seg>
          </u>
          <note n="2d0aba29">
            Anf. 6 ANDREAS NORLÉN (m) replik:
          </note>
          <u who="berit_andnor_b8c556" xml:id="i-1af299c5d3b7ef94-2" n="3f35d50a" prev="i-1aaaa5c461185cad-2">
            <seg n="66b73b45">
              Fru talman! Som sagt var: Nu är hon i gång igen för att misstänkliggöra
              regeringens avsikter. Vi har fått höra det i kammaren ett antal
              gånger den här mandatperioden, och nu får vi höra det igen.
            </seg>
            <seg n="57114b3d">
              Jag tycker att den här skrivelsen innehåller en ganska tydlig
              redovisning av ett reformerat utnämningssystem. Direkt under regeringen
              lyder ungefär 200 myndigheter. Nu har 50 av dem fått generaldirektörer
              som har tillsatts efter ett öppet rekryteringsförfarande med intresseannonsering.
              Över 30 av de här myndighetscheferna har valts bland de personer
              som har anmält sitt intresse efter annonsering. En fjärdedel av
              myndigheterna leds numera av personer som har tillsatts efter
              öppen annonsering. Jag tycker att det är ganska imponerande resultat
              efter bara tre år.
            </seg>
            <seg n="7e4e6f89">
              Jag konstaterar att Berit Andnor inte gjorde någon uppskattning
              av hur många öppna rekryteringsförfaranden vi hade fått se om
              Göran Persson hade fortsatt som statsminister. Det är lätt att
              inse varför. Det enda givna svaret hade varit noll. Det fanns
              ingen som helst ambition i den regering Berit Andnor själv satt
              i att genomföra någon form av reformering av utnämningsmakten.
              Det är glädjande att Berit Andnor nu känner ett sådant engagemang
              för en fortsatt reformering av utnämningsmakten och utnämningspolitiken.
            </seg>
            <seg n="2039bc62">
              Jag är säker på att det kan finnas ytterligare goda förslag som
              kan förtjäna att genomföras, men jag tycker att resultatet så
              här långt är väldigt tillfredsställande. 1 200 människor från
              alla delar av det svenska samhället har skickat in intresseanmälningar
              för att få en högre statlig tjänst. Är inte det bra? Jag tycker
              att det är väldigt bra. Svenska folket har fått en tydlig signal
              att generaldirektörsbefattningarna inte längre är reserverade
              för en privilegierad elit av ministrarnas vänner. Det tycker jag
              är utmärkt. Jag tycker att det är utmärkt att de här intresseanmälningarna
              har varit av så hög kvalitet att 35 av 54 tjänster där öppen rekrytering
              har tillämpats har tillsatts med en person som har lämnat in en
              intresseanmälan. Jag är nöjd, Berit Andnor.
            </seg>
          </u>
          <note type="speaker" n="ba2029d7">
            Anf. 7 ANNIE JOHANSSON (c):
          </note>
          <u who="annie_johansson_b0eb81" xml:id="i-d2771163c0a28307-0" n="d7418499">
            <seg n="76774f5f">
              Fru talman! Det är få områden i konstitutionsutskottet under
              denna mandatperiod som väckt sådant engagemang och en sådan hetta
              i de socialdemokratiska leden som just utnämningspolitiken, och
              lite festligt är det allt. Jag brukar skämtsamt säga att den största
              förändringen och betydelsen av alliansregeringens reformerade
              utnämningspolitik kanske framför allt rör Socialdemokraternas
              helomvändning i frågan.
            </seg>
            <seg n="4ad12a0c">
              Från att ha varit hårt kritiserade från flera håll under sitt
              mångåriga regeringsinnehav för en slutenhet och icke-transparens
              vid utnämningar försöker de nu bära öppenhetens fana. Det är bara
              att gratulera och inse att det ligger något i att sent ska syndaren
              vakna.
            </seg>
            <seg n="6c6ac17a">
              Dock kan jag se i reservationen från oppositionspartierna att
              det är de stora penseldragen som används. Man pekar svepande ut
              områden där man vill öka rekryteringsprocessens transparens. Det
              handlar om kravprofiler, rekryteringsprocessens spårbarhet och
              en systematisk uppföljning av utnämningspolitiken. Uppenbarligen
              menar man att konstitutionsutskottets mer generella administrativa
              granskning eller de särskilda granskningar vi gör specifikt i
              varje ärende i stort sett varje år inte är nog, utan de vill ha
              en än mer noggrann uppföljning. Det välkomnar jag.
            </seg>
            <seg n="fc4ac36c">
              Utöver dessa breda penseldrag skriver de att man vill återkomma
              med mer detaljerade förslag. Efter tre år i opposition har man
              uppenbarligen inte kommit fram till hur processen konkret ska
              förbättras ytterligare. Jag ser med tillförsikt fram mot dessa
              detaljerade förslag. Med tanke på de senaste årens totala omsvängning
              från Socialdemokraterna kan det bli riktigt intressant.
            </seg>
            <seg n="2e27f83d">
              Som framgått av tidigare talare på oppositionssidan går debatten
              ut på att läxa upp regeringen för utnämningspolitiken. Upprepar
              man kritiken många gånger kanske den så småningom blir sann. Socialdemokraterna
              är allt lite frustrerade över den positiva utvecklingen med tanke
              på det dramatiska tonläget.
            </seg>
            <seg n="9579582e">
              Under den nuvarande regeringens tid har utnämningspolitiken reformerats
              till det positiva. Man har gått från slutenhet till öppenhet,
              från stängda rum till annonsering och från knapp dokumentation
              till obligatoriska kravprofiler.
            </seg>
            <seg n="2703f6a4">
              Dokumentationen kan givetvis bli än bättre, bli än fyllare, vilket
              KU också har påpekat i tidigare ställningstaganden och i det ställningstagande
              som vi justerade i går, KU10, och som vi ska debattera i januari.
              Ju mer dokumentation som finns desto lättare blir det för konstitutionsutskottet
              att göra uppföljning och granskning.
            </seg>
            <seg n="3fd13621">
              Trots en del brister är utnämningspolitiken i dag helt annorlunda
              än vad den var tidigare, vilket jag tycker är mycket glädjande.
            </seg>
            <seg n="ab70931b">
              Fru talman! Arbetet med att se över och förbättra och öppna utnämningsmakten
              och politiken för detta pågår kontinuerligt. Ett led i detta är
              givetvis den skrivelse om utnämningspolitiken som vi i dag debatterar.
              I skrivelsen redovisas resultat och de förändringar av utnämningspolitiken
              som gjorts samt bedömningar av hur regeringen ser på sin roll
              som arbetsgivare för statliga myndighetschefer.
            </seg>
            <seg n="be62361e">
              Regeringen anger i skrivelsen att man ämnar fortsätta med dessa
              öppenhetsreformer. Det är en demokratireform som alliansregeringen
              nu genomför steg för steg. Man ökar förutsägbarheten. Man ökar
              spårbarheten. Man ökar öppenheten, och man får in större professionalism
              med konsulter och andra kunniga. Kravprofiler, utannonsering,
              oberoende konsulter och öppna processer är glädjande inslag.
            </seg>
            <seg n="75c0cc9e">
              I skrivelsen redovisas regeringens erfarenhet av intresseannonsering.
              Sedan den 20 september 2007, då regeringen redovisade sitt mål
              om att intresseannonsering ska vara mer regel än undantag, har
              67 anställningsbeslut fattats, varav 50 har föregåtts av intresseannonsering.
              Detta motsvarar 75 procent.
            </seg>
            <seg n="46ac79cb">
              Totalt har, som Andreas Norlén har påpekat, 1 200 intresseanmälningar
              inkommit till Regeringskansliet med anledning av dessa annonser,
              vilket om något tyder på ett visst intresse och en öppenhet som
              tidigare inte brukades.
            </seg>
            <seg n="cf47fcb9">
              Som mest har 55 personer anmält sig som intresserade av en specifik
              tjänst. Den annons som genererat minst antal intresseanmälningar
              lockade faktiskt hela fem personer. Det framgår också att den
              absoluta merparten av dem som blivit slutliga kandidater har lämnat
              in en intresseanmälan.
            </seg>
            <seg n="832c4953">
              Jag välkomnar regeringens fortsatta arbete med öppenhetsreformer
              på området. Det är en viktig demokratiinsats. Det påtalas att
              de ska fortsätta med upprättandet av kravprofiler, intresseannonsering
              som huvudregel och externt rekryteringsstöd.
            </seg>
            <seg n="4518f8d9">
              Vidare menar jag att det är viktigt med god dokumentation. Vid
              regeringens tillträde i oktober fanns med några få undantag endast
              anställningsbeslut i den akt som rörde ett visst anställningsärende.
              Numera finns det betydligt mer dokumentation i underlag, även
              om den i vissa ärenden kunde ha varit mer fullödig, vilket konstitutionsutskottet
              också har påpekat såväl tidigare som i det betänkande vi justerade
              i går.
            </seg>
          </u>
          <note type="speaker" n="2181a2d0">
            Anf. 8 BERIT ANDNOR (s) replik:
          </note>
          <u who="berit_andnor_b8c556" xml:id="i-57bb4f31c41166e0-0" n="3f35d50a">
            <seg n="260c83e0">
              Fru talman! Med anledning av Annie Johanssons inlägg vill jag
              bara lämna en sakupplysning till Annie Johansson och för protokollet.
              Vi har redovisat en rapport där vi har våra förslag när det gäller
              utnämningspolitiken under rubriken Sverige förtjänar en professionell
              utnämningspolitik.
            </seg>
            <seg n="2371f556">
              Där kan Annie Johansson läsa lite mer. Hon kan ägna julen åt
              detta.
            </seg>
          </u>
          <note type="speaker" n="539f5056">
            Anf. 9 ANNIE JOHANSSON (c) replik:
          </note>
          <u who="annie_johansson_b0eb81" xml:id="i-d2771163c0a28307-1" n="d7418499">
            <seg n="5d69db9d">
              Fru talman! Jag konstaterar att Berit Andnor lämnar talarstolen
              när jag ska svara henne.
            </seg>
            <seg n="5ed020b4">
              Jag välkomnar, som jag sade inledningsvis, Socialdemokraternas
              helomvändning i frågan. Jag tycker att det är viktigt att samtliga
              partier står bakom en öppen rekryteringsprocess och att vi går
              från slutenhet till mer öppenhet.
            </seg>
            <seg n="7dff4f75">
              Jag ska med glädje läsa Socialdemokraternas rapport. Men jag
              kan konstatera att den utveckling som har skett de senaste tre
              åren inte hade skett om Socialdemokraterna hade fortsatt vid makten.
              Kanske kan en tid i opposition vara nyttig för såväl eftertanke
              som idéutveckling.
            </seg>
          </u>
          <note type="speaker" n="03c69707">
            Anf. 10 BERIT ANDNOR (s) replik:
          </note>
          <u who="berit_andnor_b8c556" xml:id="i-1aaaa5c461185cad-3" n="3f35d50a" next="i-1af299c5d3b7ef94-3">
            <seg n="da2e2e6f">
              Fru talman! Jag ber om ursäkt för att jag lämnade talarstolen.
              Det var inte meningen. Jag trodde inte att vi skulle ha någon
              debatt. Jag ville bara lämna en sakupplysning. Jag ber om ursäkt
              för detta.
            </seg>
          </u>
          <note n="cd5212f2">
            Anf. 11 CECILIA WIGSTRÖM i Göteborg (fp):
          </note>
          <u who="berit_andnor_b8c556" xml:id="i-1af299c5d3b7ef94-3" n="3f35d50a" prev="i-1aaaa5c461185cad-3">
            <seg n="c94eab8d">
              Fru talman! Den här debatten rör viktiga frågor. Mycket av demokratin
              återspeglas i staten och statens tjänstemän.
            </seg>
            <seg n="83aa1c0e">
              Statens tjänstemän ska tjäna medborgarna och utföra de politiska
              beslut som fattas av regering och riksdag. Det är viktigt att
              tjänstemän följer grundlagar och övriga lagar och sedan också
              politiska beslut, så länge de fattas inom ramarna för grundlagen.
            </seg>
            <seg n="93ba7ecf">
              Jag vill påminna om ett exempel. Jan-Erik Wikström var kulturminister
              i den borgerliga regeringen på 70-talet. Han berättar i en bok
              han skrev efteråt om sin tid som statsråd. När regeringen tillträdde
              1976 och han samlade tjänstemännen på Kulturdepartementet för
              ett första möte med dem bar majoriteten av dem en röd partinål
              på rockslaget. De här statstjänstemännen på Kulturdepartementet
              bar alltså socialdemokratins röda partinål när den borgerliga
              regeringen tillträdde 1976.
            </seg>
            <seg n="9caf18c6">
              Det visar på problemet med långvarigt socialdemokratiskt regeringsinnehav,
              som på något sätt har undergrävt den demokratiska statsförvaltningens
              oförvitlighet. Som det står i grundlagen ska det vara förtjänst
              och skicklighet och inte partibok som ska styra i statsförvaltningen.
            </seg>
            <seg n="ed72b43a">
              Men det finns också positiva exempel. När Jan Björklund och Lars
              Leijonborg 2006 tillträdde som nya ministrar och skulle genomföra
              Folkpartiets och alliansens utomordentliga utbildningspolitik
              samlade de sina tjänstemän. De hade läst igenom alliansens motioner
              och satt sig in i den politik som den nya regeringen ville driva
              och var beredda att sätta i gång arbetet. Så det finns både positiva
              och negativa erfarenheter.
            </seg>
            <seg n="e52a60b2">
              Vi kan se på den övergripande bilden av tillståndet inom statsförvaltningen
              före regeringsskiftet 2006. Det finns en organisation som heter
              Transparency International. Det är en organisation som är internationell
              och som jobbar mot korruption runt om i världen. Man har gjort
              en genomlysning av den svenska utnämningspolitiken och den svenska
              statsförvaltningen.
            </seg>
            <seg n="70be44b4">
              Det finns tre viktiga kriterier för att utnämningspolitik ska
              vara bra, så att säga. Det första kriteriet rör den krets som
              är inblandad när det gäller att utse dem som ska utnämnas. Det
              andra kriteriet rör öppenheten kring utnämningsprocessen. Och
              det tredje kriteriet gäller vad man sätter upp för formella meriter
              och krav i den här processen.
            </seg>
            <seg n="c8533530">
              Transparency International kom fram till att Sverige inte uppfyllde
              något av de här kriterierna före valet och påpekade att det fanns
              en risk att den här slutenheten, som omgärdade utnämningspolitiken,
              kunde leda till att särintressen främjades.
            </seg>
            <seg n="260de2ed">
              Jag tycker att mina två föregångare, Andreas Norlén och Annie
              Johansson, på ett förtjänstfullt sätt har redovisat vad alliansen
              nu har gjort för förändringar vad gäller utnämningspolitiken.
              Jag kan bara upprepa något.
            </seg>
            <seg n="e695cfe7">
              Vad gäller öppenhet har vi infört en ny öppenhet i processen
              genom att annonsera om tillsättningar. Det sker inte i samtliga
              fall. Chefen för Säkerhetspolisen, landshövdingar och överbefälhavare
              är till exempel tjänster som inte är lämpliga att utlysa öppet,
              utan dessa bör utses av regeringen. Men det är mer regel än undantag
              numera att använda annonser. Därmed kan alla medborgare komma
              i fråga för en sådan statlig tjänst.
            </seg>
            <seg n="aeab799e">
              När det gäller den krets som är med i utnämningspolitiken har
              man lyft ut detta från enbart Göran Persson till respektive departement.
            </seg>
            <seg n="5256a30f">
              Sedan har de formella meriter som ska finnas i processen nu förts
              in genom att vi har kravspecifikationer vid varje rekrytering.
              Regeringen ska innan rekryteringen inleds ha tagit fram en generell
              kravspecifikation för alla generaldirektörer men också en specifik
              som kan behövas till exempel om man ska rekrytera en generaldirektör
              för Vägverket vad behövs då för specifika kriterier?
            </seg>
            <seg n="edc02b3c">
              Regeringen skriver i skrivelsen, och jag tycker att det är klokt,
              att man inte offentliggör den detaljerade kravspecifikationen
              i samband med att man offentliggör att tjänsten är öppen. Man
              offentliggör kravspecifikationen när man väl berättar offentligt
              vem som har fått tjänsten.
            </seg>
            <seg n="2435ca53">
              Det är för att hindra att de som söker ska kunna lusläsa kravspecifikationen
              och anpassa sina svar i intervjun till vad de tror sig veta att
              regeringen vill ha. Man vill kunna ha ett förfarande kring intervjun
              där personerna inte är påverkade av kravspecifikationen utan svarar
              utifrån vad de har för inneboende kvalifikationer och erfarenheter.
            </seg>
            <seg n="11cf46ca">
              Det är de förändringar som alliansen har infört. Vi har hört
              i debatten från Berit Andnor kritik mot alliansens reformerade
              utnämningspolitik. Det är ett ganska högt tonläge, får man säga.
              Men jag tolkar det som att Socialdemokraterna erkänner att det
              var betydande brister under den förra regeringen. Jag välkomnar
              att Socialdemokraterna nu har sett ljuset tillsammans med oss
              och vill att vi fortsätter på den här vägen.
            </seg>
            <seg n="36d90555">
              Berit Andnor tog upp några enstaka exempel, där det kanske inte
              har gått helt enligt boken vid utnämningarna. Men det kanske inte
              är så konstigt. Man är i en reformprocess, och allt sköts inte
              längre av en enda person som Göran Persson. Det ligger decentraliserat
              ute på statsråden och departementen.
            </seg>
            <seg n="a706c62a">
              Om man läser Socialdemokraternas reservation och den debattartikel
              som har varit i Dagens Nyheter ser man att det efterlyses öppenhet,
              kravprofiler, spårbarhet, systematisk uppföljning och sekretess
              för dem som söker och inte vill att deras namn ska offentliggöras.
              Jag kan inte tolka det på något annat sätt än att det är det som
              vi genomför.
            </seg>
            <seg n="f36230c3">
              Jag ska också läsa rapporten och se om det finns något som gör
              att vi ytterligare kan skruva till rattarna så att det blir på
              ett bättre sätt.
            </seg>
            <seg n="0a7f9930">
              Sammanfattningsvis, fru talman, är jag mycket nöjd med den reform
              som vi har genomfört inom alliansen. Det har inneburit färre chefer
              som har tillsatts med politisk bakgrund. Bland de chefer som har
              tillsatts med politisk bakgrund har dessutom majoriteten varit
              socialdemokrater. Det är något helt nytt.
            </seg>
            <seg n="2d3e1a94">
              Jag följde utnämningspolitiken under den förra regeringen. Det
              var också då mest socialdemokrater, fast då var det en s-regering.
              Nu är det en alliansregering som har tillsatt socialdemokrater
              och visar en öppenhet för alla partier och personer som är dugliga
              från olika partier att komma i fråga som generaldirektörer.
            </seg>
            <seg n="14b1993c">
              Jag har också sett fler kvinnor som generaldirektörer och fler
              generaldirektörer med utländsk bakgrund. Vi har sett att människors
              livschanser har ökat. 1 200 personer har fått en chans att söka
              en tjänst som generaldirektör. En del av dem har också fått bli
              en av statens främsta tjänare.
            </seg>
            <seg n="c2c3616e">
              Fru talman! Jag tror att om Transparency International kommer
              hit igen skulle vi få ett helt annat resultat i en sådan utvärdering.
            </seg>
          </u>
          <note n="6138094e">
            I detta anförande instämde Gunnar Andrén och Helena Bargholtz
            (båda fp).
          </note>
          <note type="speaker" n="361138b9">
            Anf. 12 INGVAR SVENSSON (kd):
          </note>
          <u who="ingvar_svensson_8d7de2" xml:id="i-c0070c08adcc57d6-0" n="567e4225">
            <seg n="25de4437">
              Fru talman! Jag tycker att det är jättebra att oppositionen håller
              tummen i ögat på regeringen när det gäller utnämningspolitiken.
              Varje regering behöver en sådan opposition. Så fortsätt med det!
            </seg>
            <seg n="2e6e3964">
              När jag lyssnade på Berit Andnor tänkte jag att det blir aldrig
              som man har tänkt sig. Jag funderade vidare på den historiska
              processen. Jag kommer inte ihåg om det var Hegel eller Marx, men
              Marianne Berg kan väl justera mig på den punkten. Det handlar
              om tes och antites.
            </seg>
            <seg n="910f4108">
              Den förra socialdemokratiska regeringen stod för en tes, där
              man ska ha minsta möjliga öppenhet. Vi i oppositionen hade en
              motsatt uppfattning. Det skulle vara mycket av öppenhet. Många
              av förslagen kom till då som Berit Andnor refererade.
            </seg>
            <seg n="245b949e">
              När man kommer till den praktiska verkligheten blir det en syntes
              av detta. Det blir aldrig som man har tänkt sig. Hon redovisade
              också en del märkliga uttalanden som var roliga att höra.
            </seg>
            <seg n="3869449e">
              Det intressanta är att när alliansregeringen nu står för syntesen
              kommer, som även en del andra talare har varit inne på, Socialdemokraterna
              med en antites som driver utvecklingen framåt, inte bakåt utan
              framåt. Det är intressant att se vad nästa syntes blir.
            </seg>
            <seg n="8d2b1715">
              Jag välkomnar att oppositionen engagerar sig i frågorna och tar
              tag i detta. Så småningom kanske vi kan få en mycket bra utnämningspolitik
              i Sverige som alla kan vara nöjda med.
            </seg>
            <seg n="9a4b90ee">
              Det har diskuterats här om generaldirektörer och så vidare. Det
              handlar om en övergång från en kultur till en annan. Där finns
              det övergångsproblem. Så småningom upptäcker man det har regeringen
              gjort att ambassadörer och landshövdingar ska sättas i en grupp
              för sig.
            </seg>
            <seg n="8cdd5b64">
              Men vi har något som vi har enats om i Grundlagsutredningen och
              i förarbetena till grundlagspropositionen på området. Vi kommer
              att få en stor öppenhet när det gäller domarutnämningarna. Det
              är också en framgång utifrån det här tänkandet.
            </seg>
          </u>
          <note type="speaker" n="c9541afb">
            Anf. 13 MIKAEL JOHANSSON (mp):
          </note>
          <u who="mikael_johansson_59a1c4" xml:id="i-1b828b139cccf8d2-0" n="ef77ead2" next="i-0c5b9bb64b962e73-0">
            <seg n="364cd969">
              Fru talman! Andreas Norlén målar upp en bild av att föregående
              regeringar med dåvarande statsminister Göran Persson tillsatte
              myndighetschefer via sina vänner. En privilegierad elit, tror
              jag att han nämnde.
            </seg>
            <seg n="f6761f76">
              Det har han friheten att säga. Men på vilket sätt i formell mening
              skiljer sig det från den nuvarande regeringens sätt från Reinfeldts
              sida? Okej, han kanske kör med annonsering. Han kanske använder
              sig av kravprofiler. Men till syvende och sist är det ändå formellt
              regeringen som beslutar.
            </seg>
            <seg n="bd1756f6">
              Vad är det som utesluter att man kan säga att de som tillsätts
              som myndighetschefer i dagens Sverige tillhör Reinfeldts vänner,
              den privilegierade eliten? Andreas Norlén gav en bild av föregående
              regeringars tillsättningar. Vad är det som säger att alla de myndighetschefer
              som tillsattes var några som regeringen kände? Så behöver det
              inte vara. Det är svårt att granska i alla fall.
            </seg>
            <seg n="b6113c6c">
              Kan Andreas Norlén peka på ett exempel bland myndighetschefer
              under föregående regeringar som inte uppfyllde regeringsformens
              krav på förtjänst och skicklighet? I så fall är det allvarligt.
              Det är det som regeringsformen talar om. Det är det som är det
              viktigaste.
            </seg>
            <seg n="97a54f56">
              (Applåder)
            </seg>
          </u>
          <note n="c4464d21">
            Anf. 14 ANDREAS NORLÉN (m) replik:
          </note>
          <u who="mikael_johansson_59a1c4" xml:id="i-0c5b9bb64b962e73-0" n="ef77ead2" prev="i-1b828b139cccf8d2-0">
            <seg n="bd101b37">
              Fru talman! Låt oss komma ihåg vad debatten handlar om. Debatten
              handlar om regeringens skrivelse om en reformerad utnämningspolitik,
              ett nytt sätt att rekrytera ledande statliga befattningshavare.
            </seg>
            <seg n="c9adcd03">
              Poängen är att skapa en större öppenhet, att visa för svenska
              folket att inte bara de som känner statsministern och hans medarbetare
              kan komma i fråga för en ledande statlig befattning. Det är den
              ena poängen.
            </seg>
            <seg n="eb4180d7">
              Den andra poängen är möjligheten att granska i efterhand om den
              person som slutligen får en viss befattning lever upp till de
              krav som regeringen ställde när man gjorde sin rekrytering. Det
              handlar om öppenhet och transparens.
            </seg>
            <seg n="b23b3a75">
              Jag vill påstå att det är en väsentlig skillnad i dag jämfört
              med hur det var tidigare.
            </seg>
            <seg n="6be9f2c5">
              Självklart är det fortfarande regeringen som fattar beslutet,
              eftersom det är regeringen som har utnämningsmakten enligt regeringsformen,
              men regeringens sätt att utöva utnämningsmakten och de ramar som
              finns för regeringens möjligheter att utöva den är vad vi diskuterar
              här. Det är det som är intressant för konstitutionsutskottet att
              ha en debatt om.
            </seg>
            <seg n="c0d683b6">
              Då vill jag fråga Mikael Johansson: Är det inte bra att man har
              öppnat upp rekryteringsförfarandet så att även andra än de som
              är bekanta med statsråden och deras närmaste medarbetare kan komma
              i fråga för en tjänst? Är det inte bra att 1 200 människor har
              sökt tjänster efter intresseannonsering? Är det inte bra att de
              här intresseanmälningarna var av så hög kvalitet att regeringen
              i 35 av 54 fall, när man har haft intresseannonsering till en
              generaldirektörsbefattning, faktiskt har valt en av de sökande
              till tjänsten?
            </seg>
            <seg n="be6b742d">
              Är det inte bra, Mikael Johansson?
            </seg>
          </u>
          <note type="speaker" n="35fd3adc">
            Anf. 15 MIKAEL JOHANSSON (mp) replik:
          </note>
          <u who="mikael_johansson_59a1c4" xml:id="i-1b828b139cccf8d2-1" n="ef77ead2" next="i-0c5b9bb64b962e73-1">
            <seg n="a1a86bd4">
              Fru talman! Det är jättebra. Det är alldeles utmärkt. Jag tror
              att det historiskt går att visa att det var borgarna och vi i
              Miljöpartiet som drev på den här utvecklingen under föregående
              mandatperiod. Vi hade då vissa reservationer gemensamt.
            </seg>
            <seg n="68dcbfa0">
              Det är jättebra att det tas steg mot en tydligare öppenhet där
              vi vanliga människor kan granska vem som är tillsatt och varför
              han eller hon är tillsatt.
            </seg>
            <seg n="5aea6091">
              Men det jag reagerade på i Andreas Norléns inlägg och det han
              upprepar nu är när han pratar om att inte känna statsministern
              och då syfta på Göran Persson. Vilka myndighetschefer kände statsministern
              eller statsråden då? Kan Andreas Norlén säga att samtliga myndighetschefer
              som tillsattes under föregående mandatperiod kände någon i regeringen?
              Måste det ha gått till på det sättet eller kan det ha gått till
              på något helt annat sätt?
            </seg>
            <seg n="246bf379">
              Jag kan också konstatera att Andreas Norlén faktiskt konstaterar
              att det formellt sett är regeringen, nuvarande regeringen med
              Reinfeldt i spetsen, som beslutar i de här ärendena, och detta
              kan leda till misstanken att det fortfarande är som Andreas Norlén
              försöker utmåla om den föregående regeringen, det vill säga att
              myndighetschefen måste känna statsministern för att kunna bli
              myndighetschef. Går det att misstänka att det är på det sättet
              måste vi bryta den möjligheten och öppna upp det ännu mer.
            </seg>
            <seg n="c6bf425b">
              Det är det vi försöker ha en debatt om och skapa press på att
              nuvarande regering tar ytterligare steg utifrån vad de själva
              lovade i valrörelsen.
            </seg>
          </u>
          <note n="ae86e1b5">
            Anf. 16 ANDREAS NORLÉN (m) replik:
          </note>
          <u who="mikael_johansson_59a1c4" xml:id="i-0c5b9bb64b962e73-1" n="ef77ead2" prev="i-1b828b139cccf8d2-1">
            <seg n="d210fb9c">
              Fru talman! Jag är glad över att jag och Mikael Johansson är
              överens om att den här utvecklingen är positiv och viktig och
              att den stärker demokratin.
            </seg>
            <seg n="bc9c2db9">
              Jag är också väl medveten om att Miljöpartiet var med alliansen
              i ett antal reservationer under den förra mandatperioden för att
              driva på utvecklingen i en positiv riktning. Det är alldeles utmärkt,
              och jag hoppas naturligtvis att vi kan fortsätta det samarbetet
              även framöver. Nu har vi tydligen lyckats få med oss även Socialdemokraterna
              på den vagnen, och det är naturligtvis väldigt glädjande.
            </seg>
            <seg n="d0890ed9">
              Mikael Johansson hänger upp sig på den formulering jag använde
              om att känna statsministern eller statsråden. Vad det handlar
              om är att illustrera det faktum att om en liten krets rekryterar
              i en sluten process är det klart att rekryteringen bygger på att
              man plockar personer som man har kunskap om. Det måste ju vara
              personer man har kännedom om finns och har förmåga att utföra
              det här uppdraget.
            </seg>
            <seg n="a7f8c16a">
              Har man däremot en öppen process får man in anmälningar och ansökningar
              utifrån, 1 200 stycken som vi har konstaterat, där ett antal personer
              anmäler sitt intresse och säger att de står till statens förfogande
              och gärna vill ha uppdraget.
            </seg>
            <seg n="65ba1dc8">
              Det är klart att det blir en mycket bredare urvalsprocess om
              man har ett sådant system vilket ju är det gängse i många andra
              sammanhang än om man har en process där en liten krets personer
              handplockar en person och utnämningen kommer som en blixt från
              klar himmel.
            </seg>
            <seg n="a04d3e0a">
              Jag vill påstå att det på alla områden finns en betydande skillnad
              i dag jämfört med hur det har fungerat tidigare. Jag ser fram
              emot ett fortsatt arbete i de här frågorna så att vi kan få in
              ännu fler intresseanmälningar och att regeringen kan tillsätta
              ännu fler generaldirektörer utifrån ett öppet rekryteringsförfarande.
              Det är en god väg framåt. Låt oss vandra den tillsammans.
            </seg>
          </u>
          <note type="speaker" n="30c594fc">
            Anf. 17 MIKAEL JOHANSSON (mp) replik:
          </note>
          <u who="mikael_johansson_59a1c4" xml:id="i-b57288a1774ffa43-0" n="ef77ead2">
            <seg n="fe026100">
              Fru talman! Det är naturligtvis jättepositivt att det går mot
              ett öppnare sätt när det gäller rekrytering. Men när det kommer
              till vilka det ska stå emellan kan det även med nuvarande regering
              finnas en misstanke. Det finns ju en massa borgerliga politiker
              som har blivit utnämnda till myndighetschefer.
            </seg>
            <seg n="9c2862d2">
              Hur ska vi hantera detta gentemot väljarna? Hur ska vi kunna
              redovisa öppet och peka på att de här personerna har blivit utnämnda
              efter förtjänst och skicklighet? Det är samma problematik som
              den föregående regeringen har haft att försöka förklara.
            </seg>
            <seg n="2a3140bd">
              Än så länge har det inte varit den debatten som har varit i fokus:
              Vem har fått det här bara på grund av partibok eller något annat?
              Trots allt verkar dåvarande och nuvarande regeringar ha lyckats
              i sina rekryteringar.
            </seg>
            <seg n="1f0be772">
              Det svåra är att skapa en process som är så öppen att vi inte
              kan bli anklagade för att ha tillsatt någon bara för att vi känner
              personen i fråga, utan det är för förtjänst och skicklighet.
            </seg>
          </u>
          <note n="eb5cf76d">
            Överläggningen var härmed avslutad.
          </note>
          <note n="ba995540">
            8 § Tryck- och yttrandefrihetsfrågor
          </note>
          <note n="cad46865">
            Föredrogs
          </note>
          <note type="speaker" n="d81d93dd">
            Anf. 18 PHIA ANDERSSON (s):
          </note>
          <u who="phia_andersson_6ab1a6" xml:id="i-5726318c00a5b530-0" n="b633f296" next="i-7437954ddfaf4540-0"/>
          <note n="2957f6df">
            Fru talman! I detta betänkande behandlas 19 motionsyrkanden från
            den allmänna motionstiden 2009 som rör tryck- och yttrandefrihet.
            Av dessa 19 motionsyrkanden rör 13 meddelarskyddet för privatanställda
            i framför allt skattefinansierad verksamhet som övergår från offentlig
            regi till privata företag.
          </note>
          <u who="phia_andersson_6ab1a6" xml:id="i-7437954ddfaf4540-0" n="b633f296" prev="i-5726318c00a5b530-0">
            <seg n="118208c4">
              Jag stod i denna talarstol förra året i samma fråga. Tyvärr har
              ingenting hänt, trots en flod av motioner även i år. Jag skulle
              kunna hålla samma anförande som förra året, men jag väljer att
              bredda frågan ytterligare.
            </seg>
            <seg n="3acf67f9">
              Fru talman! Att kunna påtala missförhållanden inom skattefinansierad
              verksamhet när det gäller vård, skola och omsorg är en viktig
              del av vår demokrati och för insyn och granskning av offentlig
              verksamhet. Men om verksamheten övergår i privat regi upphör meddelarskyddet
              för anställda, och det är saklig grund för uppsägning att bryta
              mot den lojalitetsplikt som anställda har gentemot sin arbetsgivare.
            </seg>
            <seg n="535db9ba">
              Går man ut på nätet och söker på privata vårdgivare och klagomål
              får man väldigt många träffar som vittnar om vårdgivare som får
              allvarlig kritik av länsstyrelsen för framför allt låg bemanning
              betydligt lägre än vad som är avtalat vid tillståndsgivningen
              för att få driva verksamheten. Det handlar om bristande rutiner
              vid medicinering, brister i dokumentation och brister i kvalitetsarbetet.
            </seg>
            <seg n="f1b6af29">
              Dessa brister kommer fram när länsstyrelserna gör oanmälda besök,
              och man frågar sig hur stora mörkertalen är eftersom länsstyrelserna
              omöjligt kan hänga med i den takt som verksamheter övergår i privat
              regi i borgerligt styrda kommuner och landsting. Länsstyrelsens
              oanmälda besök aktualiseras ofta av att anhöriga slagit larm om
              missförhållanden.
            </seg>
            <seg n="9c9660c1">
              Även Riksrevisionen har påtalat problemet i sin granskning Statens
              styrning av kvalitet i privat äldreomsorg . Där säger man bland
              annat att varken regeringen, länsstyrelserna eller Socialstyrelsen
              tar ansvar fullt ut för att säkra kvaliteten i privat äldreomsorg.
            </seg>
            <seg n="6f00a965">
              Man säger också att det kan vara svårt för personalen att veta
              vad de får säga på sin arbetsplats. Personalen får å ena sidan
              inte röja företagshemligheter men är å andra sidan skyldiga att
              anmäla allvarliga missförhållanden enligt lex Sarah.
            </seg>
            <seg n="8fc364cb">
              I rapporten riktar Riksrevisionen kritik mot regeringen för att
              inte skaffa sig tillräcklig kunskap om äldreomsorg i privat regi
              och om den fungerar tillfredsställande.
            </seg>
            <seg n="19b774c4">
              Insynen är enligt Riksrevisionen sämre hos privata utförare,
              till exempel genom att medborgarna inte har samma rätt att ta
              del av handlingar som vid offentlig verksamhet. Att personal har
              meddelarskydd och att repressalieförbudet gäller för arbetsgivare
              är en säkerhetsgarant för att människor i behov av vård och omsorg
              inte ska bli utsatta för missförhållanden.
            </seg>
            <seg n="b198e611">
              Föreningen Grävande Journalister har låtit genomföra en enkätundersökning
              bland riksdagsledamöter våren 2009. Resultatet av denna undersökning
              visade att stödet för ett utvidgat meddelarskydd till att även
              omfatta anställda i privata företag som utför tjänster på entreprenad
              åt offentlig verksamhet är betydligt starkare i riksdagen än i
              regeringen.
            </seg>
            <seg n="680fc178">
              Åsikterna går isär inom allianspartierna. Medan majoriteten av
              riksdagsledamöterna från Folkpartiet, Centern och Kristdemokraterna
              som har svarat på enkäten tycker att skyddet för personal i privata
              företag är för dåligt anser de flesta av Moderaterna att det är
              bra som det är i dag. Socialdemokraterna, Vänsterpartiet och Miljöpartiet
              tycker samtliga att meddelarskyddet ska omfatta även privata företag.
            </seg>
            <seg n="7aea268e">
              Fru talman! Även om frågan har visat sig svår att lösa i tidigare
              utredningar är det enligt vår mening oacceptabelt att skyddet
              på detta sätt uteblir beroende på vilken form det allmänna väljer
              att bedriva verksamheten i. En lag om skydd för meddelarfrihet
              i offentligt finansierad verksamhet i privat regi ska bygga på
              principen att denna så långt som möjligt ska vara densamma som
              för offentliganställda. Regeringen bör därför se över frågan i
              syfte att lägga fram förslag till de lagändringar som behövs.
              Det anförda bör riksdagen som sin mening ge regeringen till känna.
            </seg>
            <seg n="50f121ea">
              Med detta sagt vill jag yrka bifall till reservation nr 2 i detta
              betänkande.
            </seg>
          </u>
          <note type="speaker" n="51d010f6">
            Anf. 19 MARIANNE BERG (v):
          </note>
          <u who="marianne_berg_455b30" xml:id="i-8ed0fc3abe3e1880-0" n="59d31470" next="i-ebe8aa94491b0fd3-0">
            <seg n="12dc33d3">
              Fru talman! I detta betänkande, KU14 Tryck- och yttrandefrihetsfrågor,
              vill jag först av allt yrka bifall till reservation 1 gällande
              information om meddelarskydd för offentliganställda och yrka bifall
              till reservation 4 gällande hets mot folkgrupp som här gäller
              personer med könsöverskridande identitet, det vi i vanliga fall
              kallar transpersoner. Att de i dag som grupp står utanför samhällets
              skydd är helt oacceptabelt. Transpersoner bör inkluderas i hetslagstiftningen.
              Det är förkastligt att det inte finns i dag.
            </seg>
          </u>
          <note n="a14cc77e">
            Vänsterpartiet, Socialdemokraterna och Miljöpartiet anser alla
            partier tillsammans att transpersoner bör inkluderas i hetslagstiftningen
            genom att 7 kap. 4 § tryckfrihetsförordningen respektive 5 kap.
            1 § yttrandefrihetsgrundlagen utvidgas till att även omfatta hets
            med anspelning på könsöverskridande identitet eller uttryck.
          </note>
          <u who="marianne_berg_455b30" xml:id="i-ebe8aa94491b0fd3-0" n="59d31470" prev="i-8ed0fc3abe3e1880-0">
            <seg n="6e16528b">
              Fru talman! Arbetslivet är sådant att de flesta av oss tillbringar
              en mycket stor del av våra liv på arbetsplatserna. Frågan om yttrande-
              och meddelarfrihet på arbetet är därför en central demokratifråga.
              Många är de som inte känner till sina rättigheter när det gäller
              meddelarfriheten, att de anställda inom den offentliga sektorn
              har ett grundlagsskydd för yttrande- och informationstrygghet,
              att de har rätt att kontakta massmedierna och berätta om olika
              missförhållanden utan att riskera att bli trakasserade eller avskedade.
              Det finns också offentliga arbetsgivare som inte har någon koll
              på eller tillräckliga kunskaper om förbudet att söka källor.
            </seg>
            <seg n="394a8e20">
              För att råda bot på och komma till rätta med den okunskap som
              finns på området om rätt att främja ett fritt meningsutbyte och
              tillförsäkra alla på arbetsplatsen deras grundlagsskyddade rättigheter
              anser Vänsterpartiet att det behöver vara obligatoriskt att personalen
              inom offentlig verksamhet ges information om meddelarfriheten
              och efterforskningsförbudet.
            </seg>
            <seg n="0e2eaada">
              Den borgerliga regeringen och borgerligt styrda kommuner och
              landsting har genom ändrad lagstiftning och genom olika stimulanser
              ökat takten avsevärt när det gäller privatiseringen av offentligt
              finansierad verksamhet, en privatiseringsiver utan dess like.
              Men man har inte sett till konsekvenserna. En bland många negativa
              konsekvenser av denna snabba omvandling av den offentligt finansierade
              välfärden är att personalen som går från att vara offentliganställd
              till att bli privatanställd får helt andra villkor för sin anställning.
            </seg>
            <seg n="844cb9e3">
              När en offentlig verksamhet tas över av ett privat företag ersätts
              personalens meddelarfrihet och skyddet mot efterforskning och
              repressalier med en tystnadsplikt. Privatanställda har lojalitetsplikt
              mot sin arbetsgivare. Ett brott mot denna plikt kan i sin värsta
              form leda till uppsägning.
            </seg>
            <seg n="ad5a9760">
              Låt mig ta ett exempel som kanske många av er känner till. Förra
              året arbetade en undersköterska på ett äldreboende i Lerums kommun,
              ett äldreboende som Attendo Care var arbetsgivare för. Undersköterskan
              slog larm till arbetsgivaren om att den underbemanning som rådde
              på äldreboendet kunde orsaka att de gamla kunde råka ut för till
              exempel fallolyckor. Det var för lite personal, och man kunde
              inte som masken dela sig och vara överallt samtidigt. Det säger
              sig självt.
            </seg>
            <seg n="8c7494f5">
              Detta var en punkt som kvinnan framförde, ett av många missförhållanden.
              Men Attendo Care struntade i detta, reagerade inte trots att hon
              hade rapporterat om dessa missförhållanden.
            </seg>
            <seg n="420c455f">
              När arbetsgivaren inte lyssnar, ingen reagerar, vad gör man då?
              Naturligtvis går man vidare. Det gäller ju de äldres väl och ve,
              trygghet i boendet och naturligtvis också personalens arbetssituation.
              Så hon skrev, som många i hennes situation hade gjort, ett mejl
              till kommunen och informerade om situationen. Vad blev det av
              detta? Jo, hon blev uppsagd av Attendo Care av personliga skäl
              med motivet att hon var illojal mot företaget.
            </seg>
            <seg n="5d85c65a">
              Detta är dagens Sverige. Vänsterpartiet anser därför att offentligt
              finansierad verksamhet i privat regi regleras i lag och att det
              så långt som möjligt ska vara samma skydd för meddelarfriheten
              som för de offentliganställda.
            </seg>
            <seg n="eeadc682">
              Högeralliansen avstyrker motionerna. De är inte beredda att stärka
              meddelarfriheten i offentlig verksamhet i privat regi.
            </seg>
            <seg n="4ae3cac3">
              De säger också nej till Vänsterpartiets förslag att utreda förutsättningarna
              för anställda i helt privat regi att få utöva sina grundlagsskyddade
              rättigheter. Högeralliansen anser i dag som tidigare att det är
              helt i sin ordning att många anställda på sina arbetsplatser inte
              ska kunna ta upp eventuella missförhållanden som kan förekomma.
            </seg>
            <seg n="9ebdabde">
              De tar inte heller någon notis om Riksrevisionens rapport.
            </seg>
            <seg n="eb700443">
              Fru talman! Att känna rädsla för att meddela sig är illa, att
              dessutom tvingas till tystnad är verkligen illa i en demokrati
              som vår.
            </seg>
          </u>
          <note type="speaker" n="dac2df38">
            Anf. 20 MARGARETA CEDERFELT (m):
          </note>
          <u who="unknown" xml:id="i-271bd158f431262e-0" n="b1fbea86"/>
          <note n="21adc15b">
            Fru talman! Jag inleder med att yrka bifall till utskottets förslag
            till beslut och avslag på samtliga reservationer.
          </note>
          <u who="unknown" xml:id="i-05f5231743be488e-0" n="b1fbea86">
            <seg n="bb2dfde7">
              Vi debatterar här tryck- och yttrandefrihet, viktiga frågor.
              Jag kommer i mitt anförande att uppehålla mig vid avsnitten om
              meddelarskydd och hets mot folkgrupp. Karl Sigfrid kommer senare
              i sitt anförande att beröra de delar av betänkandet som rör Internet
              och Internetoperatörerna, varför jag inte kommer att beröra den
              delen alls i mitt anförande.
            </seg>
            <seg n="a7f593b5">
              Tryckfrihet, yttrandefrihet, meddelarfrihet, de delar som ingår
              i vår svenska yttranderätt, är oerhört viktiga och centrala i
              vårt samhälle. Det är ju ingen slump att det är lagstiftning som
              ingår i våra grundlagar.
            </seg>
            <seg n="39894705">
              Samtidigt är detta lagstiftning som vi aldrig kan ta för given,
              oavsett om det handlar om tidningar, arbetsplatser eller medborgare
              som yttrar sig på stan. Kort och gott: Vi behöver fortsätta att
              debattera frågan och hålla den levande i samhällsdebatten. Visst
              är ett fritt och öppet meningsutbyte med respekt för den enskildes
              personliga integritet ett självklart och grundläggande värde i
              vår demokrati.
            </seg>
            <seg n="abc05c65">
              En fråga som har berörts från företrädare för oppositionen handlar
              om meddelarfriheten. Den omfattar i dag offentliganställda, och
              man vill att den ska utökas till att omfatta personer och anställda
              inom den privata verksamheten som är finansierad av offentlig
              verksamhet.
            </seg>
            <seg n="53815d2b">
              Det här är ingen ny fråga. Vad jag förstår har företrädare för
              Socialdemokraterna och Vänsterpartiet motionerat i dessa frågor
              under många år när ni själva har innehaft majoriteten. Vad jag
              förstår har det inte blivit någon lagändring då. Vi befinner oss
              nu i ett läge att det finns en yttrandefrihetskommitté. Det hade
              varit klädsamt om ni hade sagt något om att frågorna finns med
              i kommitténs arbete.
            </seg>
            <seg n="38111156">
              Rätten att yttra sig och meddelarfrihet är utan tvivel en viktig
              fråga. Därför blir jag illa berörd när jag läser till exempel
              tidningen Dagens Samhälle den får vi alla i riksdagen. Där förekommer
              artiklar om att anställda, oavsett om det handlar om offentligt,
              kommunalt, statligt driven verksamhet eller landstingsdriven verksamhet,
              diskrimineras trots att det finns en lagstiftning, just för att
              personerna har yttrat sig och tagit upp missförhållanden.
            </seg>
            <seg n="9cd9b183">
              Detta förekommer också som ni nämnde för privatanställda medarbetare.
              Men där finns en annan lagstiftning. Det är svårt att bryta ut
              en enda del av ett lagstiftningspaket när det gäller den privata
              verksamheten, som ser annorlunda ut. Det är därför det är så viktigt
              att frågan bereds och utreds innan förändringar görs. En ändring
              i en del av en lagstiftning kan påverka en hel verksamhet i övrigt.
            </seg>
            <seg n="35f180f9">
              Här har tagits upp en fråga om att vissa delar i den utbildning
              som arbetsgivare ska erbjuda medarbetare ska vara obligatorisk
              och lagstiftas från Sveriges riksdag. Det är olyckligt om vi börjar
              peta ut meddelarfriheten som en del som ska vara obligatorisk.
              Vad är det mer som ska lagstiftas som obligatorisk för en arbetsgivare
              att informera medarbetare om?
            </seg>
            <seg n="b8f497a8">
              En fråga som inte har berörts av en enda av oppositionens företrädare
              i debatten är att det finns en möjlighet inom den privata verksamheten
              att reglera meddelarfriheten. Det handlar om anställningsavtal
              mellan arbetstagare och arbetsgivare. Det handlar om anställningsavtal
              som ligger på kollektivavtalsnivå; arbetstagarorganisationer och
              arbetsgivarorganisationer. I de verksamheter som är upphandlade
              har kommunen möjligheter landstinget också för den delen att i
              sina anbudsförfaranden driva frågan om meddelarfrihet. Visst finns
              frågan med i lagstiftningen.
            </seg>
            <seg n="c32f6a0a">
              Fru talman! Jag vill gå vidare i mitt anförande för att nu beröra
              den lagstiftning som handlar om hets mot folkgrupp och den lagstiftning
              som omfattar transsexuella personer. Även här missade Marianne
              Berg att ta upp en del som redan finns i lagstiftningen, nämligen
              diskrimineringslagen från den 1 januari 2009. Den talar om att
              främja rättigheter och möjligheter oavsett könsöverskridande identitet.
              Det finns en diskrimineringsombudsman. Det talas om att lagstiftningen
              ska gälla i hela samhället oavsett om det handlar om yrkesliv
              eller privatliv. Självklart finns här en lagstiftning som också
              omfattar transsexuella personer. Det sades inte heller i något
              av era anföranden om att Yttrandefrihetskommittén också i sitt
              fortsatta arbete har med frågan om könsöverskridande identitet.
            </seg>
          </u>
          <note type="speaker" n="ac8e5d02">
            Anf. 21 PHIA ANDERSSON (s) replik:
          </note>
          <u who="phia_andersson_6ab1a6" xml:id="i-3e39f3aa47b947b9-0" n="b633f296">
            <seg n="4385b839">
              Fru talman! Frågan är inte given i Yttrandefrihetskommittén.
              Det är jag som har lyft upp att man även ska passa på att titta
              på den frågan. Det kanske krävs ett direktiv från regeringen.
            </seg>
            <seg n="ff70cb05">
              När det gäller den enkätundersökning som jag hänvisade till i
              mitt anförande säger en folkpartist som svar på en fråga från
              tidskriften Scoop att de har en piska på sig att de fyra partierna
              måste komma överens i frågan. Folkpartisten hoppas att ett större
              och reglerat skydd ska ordnas snart.
            </seg>
            <seg n="33430440">
              Är det Moderaterna som sätter stopp för att frågan faktiskt inte
              kommer in i Yttrandefrihetskommittén som ett direktiv från regeringen?
            </seg>
          </u>
          <note type="speaker" n="67b28a0d">
            Anf. 22 MARGARETA CEDERFELT (m) replik:
          </note>
          <u who="unknown" xml:id="i-2782a92aec16e1fe-0" n="b1fbea86">
            <seg n="d4fdc50e">
              Fru talman! Jag kan naturligtvis inte svara på hur enskilda riksdagsledamöter
              har yttrat sig i olika utredningar. Den frågan förutsätter jag
              att Phia Andersson kan ställa till berörda personer, i det här
              sammanhanget berört parti.
            </seg>
            <seg n="5ba8944b">
              Från alliansens sida samarbetar vi i dessa frågor. Vi har en
              gemensam politik där vi driver frågan om att det finns en lagstiftning.
              Om det ska bli ändringar måste dessa grundas på ett utredningsarbete.
              Precis som jag sade i mitt huvudanförande går det inte att bryta
              ut en del ur ett lagstiftningspaket som rör privata företag och
              direkt applicera den lagstiftning som rör den offentliga sidan.
              Det kan krävas andra delar som måste ändras. Därför är det viktigt
              att också slå vakt om den lagstiftning som vi har nu.
            </seg>
            <seg n="c5576b11">
              Phia Andersson kanske kan säga något om möjligheten för arbetsgivar-
              och arbetstagarorganisationer att reglera meddelarfriheten via
              avtal. Det är också något som görs.
            </seg>
          </u>
          <note type="speaker" n="d4870ede">
            Anf. 23 PHIA ANDERSSON (s) replik:
          </note>
          <u who="phia_andersson_6ab1a6" xml:id="i-3e39f3aa47b947b9-1" n="b633f296">
            <seg n="995fc9e6">
              Fru talman! Det här samarbetet upplever ändå någon ledamot som
              en piska. Det är viktigt att ta upp frågan när det gäller vårdavtal,
              precis som Margareta gör. Det är återigen en folkpartist, regionråd
              i Skåne, som i en artikel om samhälle och politik säger att krav
              i vårdavtal inte ger medarbetare rättsligt skydd mot efterforskning
              och repressalier. Lojalitetsprinciper är viktigare. Det säger
              en folkpartist i ett debattinlägg. Han är regionråd i Skåne och
              bör väl ha en kunskap i frågan eftersom han lyfter upp den.
            </seg>
            <seg n="21ad0bd2">
              Kommer Margareta Cederfelt och Moderaterna att medverka till
              att det blir en utredning där man verkligen går igenom detta?
              Vårdavtal håller faktiskt inte, säger borgerliga politiker själva.
              Frågan är viktig. Den skyddar tredje man. Är man beredd i sin
              privatiseringsiver att utsätta äldre och andra vårdbehövande för
              säkerhetsrisker när det finns en garanti genom att personal kan
              tala om missförhållanden utan att för den sakens skull vara rädda
              för att bli uppsagda från arbetet? Kommer Margareta Cederfelt
              och Moderaterna att medverka till detta?
            </seg>
          </u>
          <note type="speaker" n="b14dabc1">
            Anf. 24 MARGARETA CEDERFELT (m) replik:
          </note>
          <u who="unknown" xml:id="i-2782a92aec16e1fe-1" n="b1fbea86">
            <seg n="1e0a3700">
              Fru talman! Precis som jag sade i mitt inledningsanförande är
              tryck- och yttrandefrihet viktiga frågor som alltid måste lyftas
              upp.
            </seg>
            <seg n="604dddf5">
              Eftersom Phia Andersson refererar till en undersökning av Scoop
              kan jag säga, av egen erfarenhet, att i Helsingforss läns landsting
              under mandatperioden 20022006 styrde Phia Anderssons partikolleger
              Socialdemokraterna, och där fanns på samtliga sjukhus skrivna
              klausuler att medarbetarna inte hade rätt att yttra sig gentemot
              medierna.
            </seg>
            <seg n="63faa849">
              Kontrollera detta och gör rent i eget hus! Men jag hoppas att
              vi kan driva frågan om tryck- och yttrandefrihet på ett seriöst
              sätt så att den fungerar.
            </seg>
          </u>
          <note type="speaker" n="a234f376">
            Anf. 25 STEFAN TORNBERG (c):
          </note>
          <u who="stefan_tornberg_8ae8f2" xml:id="i-e1f7fc710200c07f-0" n="8453d211">
            <seg n="57f8b072">
              Fru talman! Det känns alltid högtidligt att tala om tryck- och
              yttrandefriheten i vår kammare, för det handlar om fundamenta
              både för vårt arbete och för den svenska demokratin. Grunderna
              för ett öppet och demokratiskt samhälle handlar om ansvarsutkrävande,
              en fri debatt, rätt till självbestämmande, rättssäkerhet och inte
              minst en grundmurad respekt för mänskliga fri- och rättigheter.
            </seg>
            <seg n="2890f667">
              Vi är säkert alla överens om att verklig trygghet finns endast
              i ett fritt och öppet samhälle. Utan fria och självständiga individer
              finns heller inget öppet samhälle. Det är också lätt att enas
              om alla människors rätt att uttrycka sin mening. Det ser vi nog
              alla som självklart.
            </seg>
            <seg n="7d719e9b">
              Lite svårare blir det när det handlar om rätten att uttrycka
              obekväma åsikter, felaktigheter och rena dumheter. Men det är
              just det som yttrandefriheten handlar om. Yttrandefriheten kan
              aldrig bli politiskt korrekt, utan den måste alltid vara oberoende
              av den tid vi lever i och kunna prövas utifrån just den självklara
              rätten att få uttrycka den opinionen. Idéer och uppfattningar
              måste få brytas mot varandra i ett demokratiskt samhälle. Det
              är mycket viktigt att vi kommer ihåg det, att vi inte tillåter
              oss att drivas fram av tillfälliga opinioner och omständigheter
              i det samhälle vi lever i.
            </seg>
            <seg n="0e3b3aed">
              Det här är inte självklart överallt. Vi har ett engagemang, även
              från denna kammare, till exempel för den svenske journalisten
              Davit Isaak som sitter fängslad för att han ville ha möjligheten
              just att uttrycka sina åsikter. Vi har den senaste veckan fått
              uppgifter om hur man i länder nära Europa förbjuder partier att
              verka eftersom de enligt förvaltningsdomstolen där har haft en
              felaktig agenda. Till och med i ett av våra grannländer ingriper
              man i dagarna förebyggande med frihetsberövande mot demonstrationer.
              Det kanske tillfälligt kan tyckas rationellt, men jag ser det
              som ett stort hot mot yttrandefriheten.
            </seg>
            <seg n="40f45d8f">
              Det känns bra att vi nu har en yttrandefrihetskommitté som arbetar
              med ett mycket viktigt uppdrag, som ska vara klart 2011. Uppdraget
              är tydligt: Yttrandefriheten ska stärkas, inte försämras, men
              den måste också anpassas till ett modernt samhälle. Den snabba
              teknikutvecklingen och kommunikationsmöjligheterna gör också att
              teknikberoendet i dagens lagstiftning är otillfredsställande och
              därför måste kunna prövas.
            </seg>
            <seg n="2dbd87d3">
              De frågor som har diskuterats här, bland annat meddelandefriheten,
              är en viktig del av offentlighetsprincipen. För Centerpartiets
              del är det självklart att meddelarfriheten är intimt förknippad
              med offentlighetsprincipen, och där offentlighetsprincipen råder
              ska det även finnas ett meddelarskydd. Meddelarskyddet råder i
              det allmänna, och därför ser vi inte möjligheten att även privaträttsliga
              subjekt ska omfattas av ett meddelarskydd.
            </seg>
            <seg n="a79113e7">
              Däremot är det viktigt att påpeka att yttrandefriheten omfattar
              alla medborgare i vårt samhälle. I det exempel Marianne Berg lyfte
              fram i debatten hade inte meddelarfriheten hjälpt, för det handlade
              inte om att lämna uppgifter till medier, vilket är syftegrunden
              för meddelarfriheten.
            </seg>
            <seg n="db18dd6e">
              Om man utvidgar meddelarskyddet ytterligare finns det en risk
              att man utarmar offentlighetsprincipen, som ju är en viktig del
              av vår demokrati, vår möjlighet att få insyn i det allmänna.
            </seg>
            <seg n="2c98a20f">
              Jag ser också en liknande risk med en utvidgad hetslagstiftning.
              Ju fler undantag vi inför från yttrandefriheten, desto svagare
              yttrandefrihetslagstiftning riskerar vi att få. Därför är det
              viktigt att det prövas noggrant, att det prövas i ett sammanhang
              och att det prövas med omsorg, till exempel i den yttrandefrihetskommitté
              som nu arbetar med de här frågorna.
            </seg>
            <seg n="be38406c">
              Med det, fru talman, vill jag yrka bifall till förslaget i utskottets
              betänkande.
            </seg>
          </u>
          <note type="speaker" n="4425b0e8">
            Anf. 26 HELENA BARGHOLTZ (fp):
          </note>
          <u who="helena_bargholtz_d2d19e" xml:id="i-82771fa4e1e2e4ac-0" n="3cf3b9f0">
            <seg n="700ab5cf">
              Fru talman! Yttrande- och tryckfriheten intar en nyckelroll bland
              de olika fri- och rättigheterna. Betydelsen för demokratin och
              rättsstaten kan knappast överskattas. Den svenska tryckfrihetsförordningen
              går tillbaka till 1766 och har ända sedan dess varit en liberal
              hjärtefråga. I denna ingår särskilt offentlighetsprincipen, som
              numera har kommit i internationellt fokus, och begreppet transparens
              utgör en viktig del av de kriterier på så kallad good governance
              som har antagits inom EU.
            </seg>
            <seg n="4ffbcf16">
              Med nya medier och ökad användning av informationsteknologi vore
              det lätt att tro att de reella förutsättningarna för yttrandefriheten
              har ökat och att medborgarnas möjligheter att delta i det offentliga
              samtalet har ökat. Så sägs det också gärna i högtidstalen om IT-frågor.
              Men verkligheten är betydligt mer blandad. De nya medierna behandlas
              inte likadant ur yttrandefrihetssynpunkt som traditionella medier.
              Dagstidningar och tryckta medier har en särställning. Deras betydelse
              för opinionsbildning och kontroll av statsmakten går tillbaka
              många hundra år och har knappast minskat även om mediekonsumtionen
              förändrats avsevärt de senaste decennierna. Till viss del beror
              de skilda villkoren från yttrandefrihetssynpunkt på skilda tekniska
              och praktiska möjligheter.
            </seg>
            <seg n="5d25f57e">
              Medielandskapet förändras hela tiden. De tidigare skarpa gränserna
              suddas ut. Detta leder till problem eftersom lagstiftningen ser
              så olika ut. I ett antal motioner om mediepolitiken har Folkpartiet
              krävt sådant som att avskaffa filmcensuren, vilket nu är på gång,
              och att lagstiftningen som rör medier ska göras så teknikneutral
              som möjligt. Detta har huvudsakligen syftat på annan lagstiftning
              än yttrandefriheten. Men vi i Folkpartiet menar att det på grund
              av den ökade teknikblandningen och mångfalden i medierna föreligger
              ett principiellt behov av att harmonisera så att yttrandefriheten
              mer liknar tryckfrihetens mer långtgående friheter.
            </seg>
            <seg n="1c8e0f7c">
              Jag tänker alla de bloggar som vi ägnar oss åt, meddelanden på
              Facebook och liknande. Hur uppfattas de? Vilken rättslig status
              gäller? Det här är väldigt komplicerat, och jag känner att vi
              i konstitutionsutskottet skulle behöva ha en ordentlig genomgång
              av vilka lagar som gäller för olika typer av meddelanden. Om vi
              inte kan det, hur kan vi då förvänta oss att medborgarna ska förstå
              det?
            </seg>
            <seg n="ff08f148">
              Ur liberal synpunkt är grundhållningen enkel. Tryck- och yttrandefriheten
              ska vara så vidsträckt som möjligt. Rätten att yttra sig tillkommer
              inte bara den som torgför populära åsikter eller uttrycker sig
              på ett hyggligt och snyggt sätt, utan också den som vill chockera,
              driva med företeelser, häda eller visa upp sitt eget dåliga omdöme.
              Sedan är det i den fria debatten som vi andra får bilda opinion
              och ta avstånd.
            </seg>
            <seg n="d42e54c9">
              Men yttrandefriheten är inte absolut. Vi har förbud mot ärekränkning
              av enskilda. En annan sådan inskränkning är bestämmelsen om hets
              mot folkgrupp, som jag vill beröra lite närmare.
            </seg>
            <seg n="fb99cfca">
              Bestämmelsen om hets mot folkgrupp är det lagrum som sätter den
              yttersta gränsen för vilka kränkningar man får rikta mot ett kollektiv.
              Ordet folkgrupp används ibland om alla slags grupper, oavsett
              om det är politiker, ungdomar eller pensionärer. Men i lagens
              mening handlar det om grupper som är allra mest utsatta för förföljelse
              och hatbrott.
            </seg>
            <seg n="4d622eab">
              Bakgrunden är förstås bland annat nazismens folkmord. Tredje
              rikets systematiska hatpropaganda var nödvändig för att göra befolkningen
              psykologiskt förberedd för Förintelsen.
            </seg>
            <seg n="3870a842">
              Det var också strax efter andra världskriget som Sverige slutligen
              införde ett förbud mot hets mot folkgrupp. Pådrivande för detta
              var inte minst den liberale publicisten Manne Ståhl, som ledde
              Karlstads-Tidningen i totalt 37 år och bland annat var ordförande
              i Publicistklubben.
            </seg>
            <seg n="71a47b04">
              Han var också riksdagsledamot och en av de politiker som drev
              fram förbudet mot hets mot folkgrupp.
            </seg>
            <seg n="1f764bf6">
              I slutet av 1940-talet fanns det ingen förståelse för att inkludera
              homosexuella och bisexuella i hetsbestämmelsen, trots att homosexuella
              hela tiden varit måltavla för nazismens attacker. Också i dagens
              Sverige är homosexuella föremål för hatpropaganda från den nazistiska
              rörelsen. Ett antal homosexuella har också mördats av nazister
              i Sverige.
            </seg>
            <seg n="22bc53af">
              Folkpartiet liberalerna var därför pådrivande för den lagändring
              som slutligen kunde träda i kraft 2003 och som innebär att hets
              med anspelning på sexuell läggning också omfattas av hetsförbudet.
              Sedan dess har debatten fortsatt i många partier. Folkpartiet
              fortsätter att driva frågan.
            </seg>
            <seg n="1d65f27c">
              2003 års lagändring omfattar inte könsidentitet. Därmed ges inte
              transpersoner det skydd som homosexuella och bisexuella åtnjuter
              i dag. Folkpartiet har varit starkt pådrivande för att öka skyddet
              för homosexuellas, bisexuellas och transpersoners rättigheter
              i samhället. Jag är glad över den diskrimineringslag som trädde
              i kraft i år och som alliansregeringen och demokratiminister Nyamko
              Sabuni har tagit fram och som Margareta Cederfelt just har beskrivit.
            </seg>
            <seg n="4b85cd60">
              Just nu pågår Yttrandefrihetskommitténs arbete med att se över
              tryckfrihetsförordningen och yttrandefrihetsgrundlagen. Kommittén
              har ett brett mandat, och konstitutionsutskottet hänvisar i sitt
              betänkande till att frågan om hets mot folkgrupp kan komma upp
              i det sammanhanget. Vi får se till att den gör det.
            </seg>
            <seg n="25db32ab">
              Men det är också viktigt att vi ger varandra och hela samhället
              en chans till analys och eftertanke inför de kommande lagändringarna
              på yttrandefrihetens område. Den här typen av lagstiftning som
              gäller våra grundlagar måste få ta tid. Den får inte stressas
              fram.
            </seg>
            <seg n="25da4922">
              Det finns tunga principiella argument i vågskålen, inte minst
              för att ge ett enhetligt skydd åt alla de personer som omfattas
              av hbt-beteckningen, det vill säga homosexuella, bisexuella och
              transpersoner. Men samtidigt måste vi vara ödmjuka och säga att
              vi behöver mer underlag om utbredningen av hetspropaganda som
              är explicit riktad mot gruppen transpersoner. Därför ser jag fram
              emot att få återkomma i frågan när Yttrandefrihetskommitténs förslag
              har presenterats.
            </seg>
          </u>
          <note n="f6ff92fd">
            Med detta, fru talman, yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker" n="06a7f026">
            Anf. 27 INGVAR SVENSSON (kd):
          </note>
          <u who="ingvar_svensson_8d7de2" xml:id="i-ca6ffdd8a228d0a9-0" n="567e4225" next="i-7230641cff0c1fad-0">
            <seg n="2f29fa37">
              Fru talman! Tryck- och yttrandefrihetsfrågorna är oerhört väsentliga
              för en fungerande demokrati. Det är ett område som vi behöver
              ständig bevakning på och kontroll över.
            </seg>
            <seg n="896b8c56">
              Sverige har en internationellt sett intressant lagstiftning.
              Vi är unika i och med att vi är det enda land som har en detaljreglering
              på grundlagsnivå. Många länder har en väldigt god yttrandefrihetslagstiftning,
              men man har oftast bara mer svepande formuleringar i grundlagarna
              och sedan har man detaljlagstiftning i övrigt.
            </seg>
            <seg n="52739176">
              De undersökningar som har gjorts pekar på att man har ett fullgott
              skydd för tryck- och yttrandefriheten runt om i Europa. Vi är
              unika när det gäller ensamansvaret. Det finns inget annat land
              i världen som har ensamansvar på samma sätt som Sverige har. Det
              finns meddelarskydd i andra länder, men inte på den nivå som den
              svenska lagstiftningen har, det vill säga att särskilt offentliganställda
              har möjlighet att läcka eller lämna ut även sekretessbelagd information
              till medierna. Ett sådant skydd finns inte någon annanstans. Vi
              är det enda land som har en brottskatalog på grundlagsnivå.
            </seg>
            <seg n="c4100e5c">
              Rent juridiskt och statsvetenskapligt är den svenska konstruktionen
              väldigt intressant.
            </seg>
            <seg n="622bc92b">
              På området utanför det som är grundlagsskyddat i tryckfrihetsförordningen
              och yttrandefrihetsgrundlagen gäller Europakonventionen, regeringsformen
              och även Europadomstolens praxis på området. Det är detta som
              har gjort att flertalet av Europas länder har en bra lagstiftning
              på området.
            </seg>
            <seg n="b8111eaa">
              Den svenska lagstiftningen är dock inte utan problem. Om jag
              får en publiceringsidé är jag skyddad genom anskaffarfriheten
              och meddelarskyddet om jag avser att publicera den i ett grundlagsskyddat
              medium, till exempel om jag vill skriva en bok. Då har jag fullt
              grundlagsskydd från tryckfrihetsförordningen och yttrandefrihetsgrundlagen
              för min publiceringsidé. Men om jag har samma idé och avser att
              publicera den på min blogg finns inte det skyddet. Då gäller bara
              det skydd som finns i regeringsformen eller Europakonventionen.
              Man kan fundera på om det är rimligt att det är på det viset.
            </seg>
            <seg n="30faf934">
              Det finns alltså en del saker att ta tag i för yttrandefrihetskommittén
              i det fortsatta arbetet. Det är ett väldigt abstrakt område. Det
              märker vi som sitter i kommittén. Det krävs verkligen att man
              inte är sömnig när man diskuterar de här frågorna eller nyss ha
              ätit lunch, för då kan det gå helt snett.
            </seg>
            <seg n="80833573">
              Men det finns också andra problem med vår officiella tryck- och
              yttrandefrihetslagstiftning. Lite elakt sagt brukar man nämligen
              säga om Sverige att där kan bara tänkas en tanke åt gången. Jag
              tror att Stefan Tornberg var inne på detta. Den politiska korrektheten
              kan ibland sätta stopp för den faktiska yttrandefriheten. Det
              kan vara ett bekymmer, men det kan man inte lagstifta bort, utan
              man måste ägna sig åt opinionsbildning för att få medierna att
              inse att man bör spegla den pluralism i åsikter som faktiskt finns.
              Där finns nog en del att göra för våra svenska medier.
            </seg>
            <seg n="ab4229fb">
              Det finns en tendens som är närmast allomfattande att man fokuserar
              på ytan och på spelet och mindre på djup och substans i mediebruset.
              Där finns en del att göra framöver för dem som har ansvaret på
              det här området, tror jag.
            </seg>
            <seg n="b7ccc4b9">
              Det finns ett par frågor som har väckts när det gäller meddelarskyddet
              för dem som utför offentliga uppgifter i privat verksamhet, liksom
              när det gäller skyddet för transpersoner. Nu är tanken att vi
              ska ta upp de här frågeställningarna. Phia har väckt frågan om
              meddelarskyddet, och jag har väckt frågan om skyddet för transsexuella.
              Men det var redan klart från början att de här frågorna inte kommer
              förrän under 2010 när vi har löst de svåra bitarna om vilken typ
              av grundläggande skydd vi ska ha för tryck- och yttrandefriheten.
              Det ligger alltså i den tidsplanen.
            </seg>
            <seg n="a45242b2">
              Det är i dag svårt att ha någon synpunkt på hur långt vi har
              kommit i dessa frågor, men jag tycker att det är angeläget att
              vi diskuterar dem i kommittén, så att vi får en ordentlig analys
              på området.
            </seg>
          </u>
          <note n="7c642694">
            Anf. 28 HELENE PETERSSON i Stockaryd (s):
          </note>
          <u who="ingvar_svensson_8d7de2" xml:id="i-7230641cff0c1fad-0" n="567e4225" prev="i-ca6ffdd8a228d0a9-0">
            <seg n="e6f46d02">
              Fru talman! För nästan nio månader sedan, närmare bestämt den
              25 mars, hade vi samma debatt som vi har i dag. Bland annat gäller
              den frågan om hets mot folkgrupp.
            </seg>
            <seg n="510b5c01">
              Vi från oppositionen har inte ändrat ståndpunkt, och vad vi kan
              se har heller inte majoriteten gjort det. Majoriteten skrev i
              sitt ställningstagande i våras att frågan kan komma att ytterligare
              belysas genom Yttrandefrihetskommitténs arbete, och så skriver
              man också nu. Men nu skriver man att frågan inte är avförd från
              utredningen och att man därför vill avvakta resultatet av kommitténs
              arbete. Bekymret är väl inte att frågan inte är avförd. Bekymret
              är väl egentligen att den inte på riktigt är införd.
            </seg>
            <seg n="0c73d9de">
              Frågan är väckt av oss ledamöter, bland annat Ingvar Svensson,
              och jag själv har också tagit upp den, men den finns inte i några
              direktiv. Det finns inga garantier för att den kommer att rymmas
              inom uppdraget eller inom den tidsram som kommittén har till sitt
              förfogande. Ingvar Svensson sade i sitt anförande här att det
              är tanken, men i slutet säger han: Vi vet inte hur mycket vi hinner
              med.
            </seg>
            <seg n="dfe60bd9">
              Frågan om att tillföra begreppet könsöverskridande identitet
              i lagen om hets mot folkgrupp kommer i ett annat läge om riksdagen
              har gett ett tillkännagivande. Det blir en annan tyngd och regeringen
              har att hantera tillkännagivandet på något sätt, kanske då lämpligast
              genom ett tilläggsdirektiv till utredningen. Men majoriteten vill
              inte göra ett tillkännagivande till sin regering.
            </seg>
            <seg n="bb603cd5">
              Frågan är om ni verkligen vill tillföra eller se över möjligheterna
              att tillföra begreppet könsöverskridande identitet i lagen om
              hets mot folkgrupp. Eller är detta ett bra sätt att fördröja frågan
              utan att behöva ta ställning eller att få bort den från dagordningen
              för ett litet tag?
            </seg>
            <seg n="23de1458">
              Margareta Cederfelt tog upp i sitt anförande att det här begreppet
              finns med i diskrimineringslagstiftningen. Det är jättebra, vi
              är överens om det. Men det går inte att säga att bara för att
              det finns i diskrimineringslagen är vi nöjda, för det är en helt
              annan lagstiftning. Begreppet omfattar just diskriminering av
              en enskild person.
            </seg>
            <seg n="e11ae525">
              Stefan Tornberg tar upp att ju fler undantag det är, desto svårare
              kan det bli. Men problemet med denna lagstiftning är att de som
              hotar, trakasserar och riktar sitt hat mot denna grupp inte gör
              någon åtskillnad om det är en homosexuell, en bisexuell eller
              en transperson. Vi har sett under exempelvis Pridefestivalen och
              i andra sammanhang att man inte gör någon åtskillnad. Bekymret
              blir när domstolarna ska döma. De måste då veta om det var en
              homosexuell person eller en transperson. Var det en homosexuell
              person kan de döma, men om det var en transperson kan de inte
              döma. Det är det stora bekymret med det här.
            </seg>
            <seg n="5db3d644">
              Helena Bargholtz säger att Folkpartiet har varit pådrivande,
              och vi ser motioner från Folkpartiet i den här frågan. Helena
              säger först att frågan kan komma upp men ändrar sig sedan och
              säger att den ska komma upp. Ja, men varför kan ni då inte gå
              med på ett tillkännagivande?
            </seg>
            <seg n="debf23c2">
              Vi från oppositionen vidhåller i vart fall vårt krav på ett tillkännagivande
              om att transpersoner ska inkluderas i hetslagstiftningen. Men
              vi tycker fortfarande att det är bra om det ligger en utredning
              eller en översyn till grund för införandet. Vi ser att tiderna
              har förändrats och att de här brotten har ökat i omfattning sedan
              vi beslutade om den grundläggande lagstiftningen som inte omfattar
              transpersoner. Men vi anser inte att riksdagen ska avvakta att
              Yttrandefrihetskommittén på eget initiativ ska ta upp frågan.
            </seg>
          </u>
          <note n="af8a1101">
            Med detta, herr talman, yrkar jag bifall till reservation nr
            4.
          </note>
          <note type="speaker" n="caa22ebb">
            Anf. 29 STEFAN TORNBERG (c) replik:
          </note>
          <u who="stefan_tornberg_8ae8f2" xml:id="i-25bf3dbad14cefec-0" n="8453d211" next="i-f7ae8a288b748aab-0">
            <seg n="10fb7340">
              Herr talman! Först vill jag klarlägga att min deklaration om
              risken med att utvidga begreppet mer handlar om att det är viktigt
              att ha ett grundläggande beredningsarbete. Jag ser det, utifrån
              de kunskaper jag har i dag, som rätt uppenbart att lagstiftningen
              kommer att tillföras begreppet hets mot könsöverskridande identiteter.
              Men jag vill ha en ordentlig diskussion om det, en prövning, för
              så viktig är tryck- och yttrandefriheten.
            </seg>
            <seg n="32537007">
              Jag blev lite fundersam över Helene Peterssons exempel när det
              gäller att domstolarna måste veta om det är en homosexuell, bisexuell
              eller en transperson som angripits. Jag förstod inte riktigt den
              kopplingen eftersom det handlar om individer, och då har vi hatbrottslagstiftningen
              enligt brottsbalken. Hetslagstiftningen omfattar ju grupp, och
              där är det tydligt vilken grupp som avses. Om angreppet är riktat
              mot homosexuella måste det rimligtvis framgå utifrån hur det uttrycks.
              Jag vill ha ett klargörande hur Helene Petersson resonerar i den
              frågan.
            </seg>
          </u>
          <note n="238d86c6">
            Anf. 30 HELENE PETERSSON i Stockaryd (s) replik:
          </note>
          <u who="stefan_tornberg_8ae8f2" xml:id="i-f7ae8a288b748aab-0" n="8453d211" prev="i-25bf3dbad14cefec-0">
            <seg n="e5c5d062">
              Herr talman! När det till att börja med gäller beredningen säger
              ni att ni är säkra på att begreppet kommer att tillföras lagstiftningen
              och att det ska vara en grundläggande beredning inför ett beslut
              om att tillföra det. Ja, det tycker jag också. Men vi har ju sett
              gång efter gång att angrepp och hot mot grupper riktas mot hela
              hbt-gruppen. Man skiljer alltså inte på vem man riktar sitt hat
              mot, om det är den ena eller den andra delen av hbt, utan hat
              och trakasserier riktas mot hela gruppen, de som har en annan
              sexuell läggning än den heterosexuella. Det är därför det är så
              bekymmersamt att den ena delen inte finns med.
            </seg>
          </u>
          <note type="speaker" n="e4d6d13e">
            Anf. 31 STEFAN TORNBERG (c) replik:
          </note>
          <u who="stefan_tornberg_8ae8f2" xml:id="i-25bf3dbad14cefec-1" n="8453d211" next="i-f7ae8a288b748aab-1">
            <seg n="096c9be9">
              Herr talman! Ett hetsbrott mot en hbt-grupp måste vara straffbart
              eftersom hbt-gruppen är en av de grupper som omfattas av hetslagstiftningen.
              När det gäller hatbrott och diskriminering finns även könsöverskridande
              identitet med i hetslagstiftningen.
            </seg>
            <seg n="686b851f">
              Jag ser problemet i det här, men inte utifrån det som Helene
              Petersson gav exempel på. Men det visar också hur viktigt det
              är att verkligen diskutera vad som handlar om diskriminering,
              vad som handlar om hatbrott och vad som handlar om hets. Vi behöver
              en grundläggande diskussion i en samlad parlamentarisk utredning.
              Det är bara på det sättet vi kan komma framåt, för annars är risken
              att vi gör någonting som inte blir tillräckligt bra. Det är den
              utredningen som jag och alliansen vill se.
            </seg>
          </u>
          <note n="25cc3369">
            Anf. 32 HELENE PETERSSON i Stockaryd (s) replik:
          </note>
          <u who="stefan_tornberg_8ae8f2" xml:id="i-f7ae8a288b748aab-1" n="8453d211" prev="i-25bf3dbad14cefec-1">
            <seg n="bcb2438e">
              Herr talman! Jag kan inte förstå att vi inte kan enas om ett
              tillkännagivande. Vi står ju allihop och säger att vi vill ha
              in frågan, och vi har lyft in den. Men samtidigt finns det en
              jättestor osäkerhetsfaktor. Vi har hur mycket som helst att jobba
              med i Yttrandefrihetskommittén. Och frågorna blir inte lättare
              ju mer vi borrar i dem, tycker i alla fall jag. Det blir komplikationer,
              det tar tid och vi måste verkligen tänka efter.
            </seg>
            <seg n="58b550d3">
              Om man vill ha in det här begreppet tycker vi att det allra bästa
              sättet är att ge ett tilläggsdirektiv och göra ett tillkännagivande.
              Vi tycker alla partier här att det är så viktigt att den här frågan
              diskuteras och debatteras, precis som Stefan Tornberg säger, så
              att vi verkligen har en grund för vad vi säger och att frågan
              kommer in. Men i dag vet vi inte. Frågan kan komma att inrymmas
              i kommitténs arbete. Men vad är det som säger att den kommer att
              göra det? Tiden kanske inte räcker. Det har inte blivit någon
              förlängning av utredningstiden och den har inte fått några fler
              tilläggsdirektiv.
            </seg>
            <seg n="0759db85">
              Jag förstår inte varför ni är så väldigt rädda för att göra ett
              tillkännagivande i denna fråga när vi verkar vara så pass överens.
            </seg>
          </u>
          <note type="speaker" n="11f02cff">
            Anf. 33 KARL SIGFRID (m):
          </note>
          <u who="karl_sigfrid_de7156" xml:id="i-6ce4a38d1e7f1c2f-0" n="4902fe4c">
            <seg n="ce3ed577">
              Herr talman! Jag skulle vilja kommentera det avsnitt som berör
              Internetleverantörers ansvar för innehållet i deras kunders kommunikation.
            </seg>
            <seg n="ac7413f7">
              Redan i dag samarbetar Internetleverantörerna med polisen för
              att reda ut brott, men det finns ett tryck från många aktörer
              som av olika skäl vill att Internetleverantörer ska göra mer,
              att de ska tvingas övervaka sina kunder och att kundernas aktiviteter
              ska rapporteras till myndigheter eller till organiserade särintressen.
            </seg>
            <seg n="83fc3320">
              Naturligtvis sitter Internetleverantörerna på en strategisk position
              och har stora möjligheter att bevaka vad som sker på nätet. Just
              därför har de, som en Internetleverantör uttryckte det, blivit
              en önskebrunn dit alla statliga och privata intressen går för
              att begära ut information om medborgarna.
            </seg>
            <seg n="77b8466e">
              Den så kallade Renforsutredningen som kom 2007 och som vi tar
              upp i vårt betänkande föreslog till exempel att Internetleverantörer
              skulle vara skyldiga att varna och stänga av Internetanvändare
              som misstänktes för olovlig fildelning. Betoningen ska läggas
              på ordet misstänktes, för det fanns inte ingen möjlighet till
              rättslig prövning för den Internetabonnent som drabbades.
            </seg>
            <seg n="97655346">
              Internetleverantörerna skulle enligt Renforsutredningens förslag
              ställas inför tre valmöjligheter. Den första valmöjligheten var
              att skydda sina abonnenters integritet, vilket skulle innebär
              ständiga rättsprocesser. Den andra valmöjligheten var att stänga
              av kunder helt utan rättslig prövning. Den tredje valmöjligheten,
              som kanske var den mest realistiska, var att Internetleverantörerna
              själva övervakar kundernas nätvanor och gör egna privata polisutredningar.
            </seg>
            <seg n="5eddecb3">
              Vi ska vara glada över att Renforsutredningen, som beställdes
              av Thomas Bodström, hamnade i papperskorgen. Innehållsansvar för
              Internetleverantörer innebär nämligen, närmast per automatik,
              att Internetleverantörerna tvingas in i en myndighetsroll. De
              skulle tvingas bestämma vilka som får ta del av information och
              vilka som får sprida information. Det i dag öppna nätet skulle
              bli ett slutet nät. Det skulle bli ett nät där yttrandefriheten
              är beroende av särskilda tillstånd.
            </seg>
            <seg n="b6df7316">
              Det finns anledning att välkomna det skydd mot rättsosäkra avstängningar
              från nätet som vi fick genom telekompaketet. Ett ytterligare steg
              i rätt riktning vore att EU helt avvisar avstängning från nätet
              som statlig sanktion, precis som den svenska regeringen har gjort.
              Oavsett vilket brott man är skyldig till finns det ett samhällsintresse
              av att alla fritt kan delta i den offentliga debatten.
            </seg>
            <seg n="02dbc937">
              Motsvarande resonemang kan föras om Internetleverantörer som
              tvingas blockera webbplatser. Utskottet påpekar därför i sitt
              ställningstagande att tvingande bestämmelser som ålägger Internetleverantörer
              att blockera webbplatser är svårförenliga med den svenska tryck-
              och yttrandefriheten.
            </seg>
          </u>
          <note type="speaker" n="3e6b2897">
            Anf. 34 INGVAR SVENSSON (kd):
          </note>
          <u who="ingvar_svensson_8d7de2" xml:id="i-c0070c08adcc57d6-1" n="567e4225">
            <seg n="ff298b9e">
              Herr talman! Det gäller ett klarläggande. Helene Petersson påstod
              att jag hade sagt att det inte är säkert att vi hinner ta upp
              dessa frågor. Om jag sade så, ber jag om ursäkt, för jag tänkte
              inte säga så. Jag tror inte heller att jag sade så. Vi hinner
              om vi vill.
            </seg>
          </u>
          <note n="eb5cf76d">
            Överläggningen var härmed avslutad.
          </note>
          <note n="f98c16f2">
            9 § Arbetsmarknad och arbetsliv
          </note>
          <note n="cad46865">
            Föredrogs
          </note>
          <note type="speaker" n="5d6480f4">
            Anf. 35 BERIT HÖGMAN (s):
          </note>
          <u who="berit_hogman_cb2bb0" xml:id="i-df7eddcfda4c84cf-0" n="a734b73b">
            <seg n="4aca7800">
              Herr talman! Vi ska i dag debattera AU:s betänkande nr 2 om utgiftsområde
              14, Arbetsmarknad och arbetsliv. Det innehåller motioner från
              allmänna motionstiden om arbetslöshetsförsäkringen och om en hel
              del annat, inte minst regeringens förslag om de 54 000 som utförsäkras
              ur sjukförsäkringen och som får ännu en abrovink i arbetslöshetsförsäkringen.
              Detta ämne och kapitlet om ungdomsarbetslösheten förtjänar ytterligare
              inlägg från vår sida i denna debatt.
            </seg>
            <seg n="f4fabffe">
              Vad är det som har hänt på svensk arbetsmarknad? Vad är det som
              händer i Sverige? Regeringen gick ju till val på att minska arbetslösheten.
              På ett år har arbetslösheten ökat med över 100 000 personer. De
              långtidsarbetslösa motsvarar en tredjedel av de arbetslösa. Även
              totalen anställda har minskat, i den privata sektorn med 117 000,
              flest män, och i den offentliga sektorn med 34 000, flest kvinnor,
              förstås. Det är färre som jobbar i dag än 2006. Få jobb är förmedlade
              i år, skriver Arbetsförmedlingen i sin rapport.
            </seg>
            <seg n="51c3d46f">
              Under hela mandatperioden har regeringspartierna lyckats med
              bedriften att öka utanförskapet med 70 000 människor, om man väljer
              att beräkna utanförskapet på det sätt som Moderaterna själva gjorde
              före valet. Löneskillnaderna mellan kvinnor och män har ökat liksom
              andelen barn som lever i fattigdom. Antalet socialbidrag har ökat
              med i snitt 20 procent. En halv miljon människor står utan arbetslöshetsförsäkring.
              Bara var fjärde ung arbetslös har en arbetslöshetsförsäkring.
            </seg>
            <seg n="b575051a">
              Då måste vi fråga oss: Märker vi någon självkritik hos regeringen
              och regeringspartierna? Ser vi något som tyder på att de uppfattar
              vad som händer i vårt samhälle och reagerar på det? Ser vi någon
              reaktion på att klyftorna ökar? Nej. Regeringen fortsätter konsekvent
              att bedriva en politik som ökar skillnaden mellan den som har
              arbete och den som står utan.
            </seg>
            <seg n="03a83ef6">
              Arbetsförmedlingens annons för dem som hamnar i fas 3 i jobb-
              och utvecklingsgarantin är ett avskräckande exempel: Ni betalar
              inga löner, arbetsgivaravgifter eller försäkringar. Man får en
              arbetskraft gratis. Det är nästan värre än en kreatursmarknad.
              Nu har också Riksrevisionen i sin rapport uppmärksammat att fas
              3 var ett hafsverk, som så mycket annat från denna regering.
            </seg>
            <seg n="8c513d8e">
              Ni i alliansen har aldrig tagit arbetslösheten på allvar. Under
              hela året har vi fått höra från Fredrik Reinfeldt, arbetsmarknadsminister
              Littorin med flera att nio av tio har jobb. Det är så man skapar
              utanförskap. Det är så man ser till att det blir ett samhälle
              med vi-och-de ett samhälle där en stor grupp människor inte räknas
              över huvud taget, de arbetslösa.
            </seg>
            <seg n="8f0c48b6">
              Man kan fråga sig hur det har kunnat bli så här. Ni i borgerligheten
              har varit konsekventa; det ska i ärlighetens namn erkännas. Ni
              har varit konsekventa i en övertygelse om att hungriga vargar
              jagar bäst. Genom en saboterad a-kassa med höjda avgifter och
              kraftigt sänkta ersättningsnivåer ska lönerna pressas nedåt. Genom
              att konsekvent föra en utbudsfixerad arbetsmarknadspolitik där
              arbetsgivaren till och med får mer i ersättning än vad arbetskraften
              får för att jobba driver man värderingarna åt ett håll som för
              människor och samhälle är helt ovärdiga.
            </seg>
            <seg n="158a15a1">
              Man väljer att inte se att utbildning och investering i människors
              vilja att arbeta är mycket bättre på både kort och lång sikt och
              en bättre investering i framtiden än att sänka skatter på lånade
              pengar.
            </seg>
            <seg n="65902e27">
              Men vi satsar ju, kommer Tomas Tobé om en stund att utbrista
              från denna talarstol. De slantar som ni sätter in i arbetsmarknadspolitiken
              går till passivt lågt ekonomiskt stöd, inte till effektiva aktiva
              insatser för att investera i människors vilja att arbeta. Inom
              jobb- och utvecklingsgarantin ser vi exempelvis att bara var tredje
              får en aktiv insats i form av utbildning eller praktik. I ungdomsgarantin
              är resultatet ännu mer nedslående; där får 12 procent en aktiv
              insats.
            </seg>
            <seg n="6d95d703">
              Arbetsförmedlingen medger att man har förmedlat färre jobb och
              tror att det kan bero på det gigantiska experimentet med jobbcoacher
              som tagit mycket tid och kraft från förmedlingen. Så här skriver
              Arbetsförmedlingen själv i den rapport man har lämnat till regeringen:
            </seg>
            <seg n="edba2cd7">
              Korttidsinsatser bidrar möjligen till ökad sökaktivitet, men
              de bidrar inte nödvändigtvis till att den arbetssökande blir mer
              matchningsbar, särskilt inte när arbetsmarknaden vänder nedåt.
              För att de arbetssökande ska bli mer matchningsbara, särskilt
              de med svag konkurrensförmåga, behövs också andra kompletterande
              insatser i form av något anställningsstöd.
            </seg>
            <seg n="545dc1b5">
              Vad gjorde den här regeringen 2007? Man avskaffade anställningsstöden
              de som var verksamma för att få människor med svag anknytning
              till arbetsmarknaden i arbete.
            </seg>
            <seg n="76544b23">
              Arbete och ekonomi hör intimt ihop. Ordning på landets finanser
              är jätteviktigt för en stabil arbetsmarknad. När vi lämnade över
              2006 fanns det ett överskott på nära 100 miljarder. Det har nu
              förbytts i ett underskott på 70 miljarder. Den rikaste tiondelen
              av Sveriges befolkning har fått lika mycket i skattesänkning som
              60 procent av resten av folket har fått tillsammans.
            </seg>
            <seg n="9cdedaf3">
              Vi vet, och folk känner, att tryggheten har försämrats kraftigt
              de senaste åren. Därför är människor ekonomiskt otrygga och samlar
              gärna i ladorna. Konsumtionen minskar mer än i jämförbara länder,
              och därmed också jobben.
            </seg>
            <seg n="a0495ada">
              Nästa år försvinner 60 000 jobb inom vår välfärdssektor inte
              för att det saknas arbetsuppgifter vare sig i barnomsorgen, äldreomsorgen
              eller i skolan utan för att vi har en regering som tycker att
              det absolut viktigaste är att sänka skatterna, och mest för den
              som redan har.
            </seg>
            <seg n="50f4ce5c">
              Receptet är tydligt: Hungriga vargar jagar bäst.
            </seg>
            <seg n="f5626fdb">
              Att arbetslöshetsförsäkringen har saboterats får effekten att
              socialbidragen ökar. Köerna till landets socialkontor blir allt
              längre. Ökningen är i snitt 20 procent. Det finns kommuner där
              socialbidragen har ökat med 6070 procent.
            </seg>
            <seg n="f6b7fb32">
              När jag förra veckan hörde utskottets ordförandes inlägg i debatten
              om de utförsäkrade blev jag mörkrädd. Arbetsmarknadsutskottets
              ordförande sade: Jag kan inte förstå vad det är för fel på att
              söka socialbidrag.
            </seg>
            <seg n="2092f72a">
              Så säger bara representanter för en grupp som inte kan föreställa
              sig hur det känns att behöva vända ut och in på sitt privatliv,
              sälja sin bostad, sälja sin bil och till och med hunden eller
              något annat som är ett krav för att man ska få försörjningsstöd.
            </seg>
            <seg n="9c3d6fab">
              Så kan man tala när man inte har en susning om hur det känns
              att vara där arbetslös utan försäkring, arbetsför utan inkomst.
            </seg>
            <seg n="bba800d2">
              Så talar också en representant för ett parti som i valrörelsen
              sade: Alla ska ha ett jobb i stället för bidrag.
            </seg>
            <seg n="5d960229">
              Herr talman! Det är klart att vi har stora utmaningar framför
              oss. Vi har en kraftig generationsväxling på gång, såväl inom
              offentlig sektor som inom näringslivet. Vi ser en demografisk
              utveckling som innebär att andelen äldre i vissa regioner inom
              en 20-årsperiod kommer att öka med 70 procent, medan andelen 2024-åringar
              är praktiskt taget plus minus noll.
            </seg>
            <seg n="aa3eff84">
              Ett stort antal företag riskerar att inte finnas längre. Enligt
              Företagsbarometern säger företagen själva att det är bristen på
              arbetskraft som är problemet. Visst är det uppochnedvända världen
              när företagen saknar arbetskraft och 400 000 människor går utan
              arbete.
            </seg>
            <seg n="c7bf1d9c">
              Regeringen kunde välja att lyssna på företagarna och Företagsbarometern,
              eller varför inte lyssna på oss i oppositionen och satsa mer på
              utbildning, kompetensutveckling och traineeprogram. Men det gör
              man inte. I stället är det passivitet, vårdnadsbidrag och en större
              låglönemarknad. Det har aldrig varit svaret på framgång för Sverige.
            </seg>
            <seg n="fbc7c9c8">
              Vad är målet? Jag kan inte se att målet är någonting annat än
              att klyftorna ska öka, lönerna för löntagarna ska pressas ned,
              skillnaderna ska bli större och den som redan har ska få ännu
              mer.
            </seg>
            <seg n="35309335">
              I betänkandet tar sig borgerligheten för att kritisera vårt förslag
              att utveckla Arbetsförmedlingen till en kompetensförmedling. Argumentet
              är att man undrar hur de ska orka med det nu när Arbetsförmedlingen
              har så mycket att stå i.
            </seg>
            <seg n="8b0a6309">
              Ett sådant argument har vi aldrig hört från borgerligheten när
              det gäller att göra förändringar i a-kassorna. Det har gjorts
              15 förändringar i systemen på 30 månader. Där kan man snacka om
              förändringsbenägenhet.
            </seg>
            <seg n="7f55e0e4">
              I vårt Sverige hade aldrig hafsverket med 54 000 utförsäkrade
              belastat vare sig Arbetsförmedlingen eller arbetslöshetsförsäkringen
              på samma sätt som nu.
            </seg>
            <seg n="7404dcf5">
              I en tid när utbildning och lärande är oerhört centralt för att
              man ska klara en önskad rörlighet på arbetsmarknaden och förse
              arbetskraften med kompetens för nya jobb och nya utmaningar är
              kompetensförmedlingen, kompetensförsäkringen och den kompetenskommission
              som vi föreslår centrala begrepp.
            </seg>
            <seg n="d5db8e6d">
              Om vårt budgetalternativ hade vunnit riksdagens gehör hade det
              funnits 100 000 fler aktiva insatser för människor som inget hellre
              vill än att ha ett jobb.
            </seg>
            <seg n="58910a75">
              Det är den ensidiga utbudsfixeringen som kännetecknar borgerlighetens
              arbetsmarknadspolitik. Det krävs en kontakt mellan arbetsförmedling,
              företag och fackliga organisationer för att man ska se var jobben
              finns.
            </seg>
            <seg n="d47c5b4f">
              Det är inte genom sänkta löner som vi når framflyttade positioner
              i vårt land, inte som industriland och inte som ledande inom tjänsteproduktion.
              Det är genom kompetensutveckling och ett hållbart och utvecklande
              arbetsliv.
            </seg>
            <seg n="a03781ab">
              Herr talman! Betänkandet handlar ju också om arbetsmiljöfrågorna.
              Det är ett sorgligt kapitel när vi ser tillbaka på vad borgerligheten
              har gjort. Det första man gjorde var att lägga ned Arbetslivsinstitutet.
              Man drog kraftigt ned på inspektörerna. De som är kvar får allt
              svårare att klara sitt uppdrag.
            </seg>
            <seg n="fac45e3d">
              Unionens senaste arbetsmiljöundersökning visar att medarbetare
              i sex företag av tio har varit sjukskrivna på grund av arbetsrelaterad
              stress det senaste året. Endast tre av tio arbetsplatser arbetar
              systematiskt med förebyggande insatser. Den psykosociala miljön
              har försämrats. I ett sådant läge säger den borgerliga regeringen:
              Det ska vi informera bort.
            </seg>
            <seg n="bb11ecfb">
              Det är en naiv syn på arbetsmiljöproblemet.
            </seg>
            <seg n="352d5f6a">
              Herr talman! Vi i oppositionen är övertygade om att hungriga
              vargar aldrig jagar bäst. Man vinner inte framgång med ett land
              vare sig ekonomiskt eller mänskligt genom att öka klyftorna mellan
              dem som har och dem som inte har, mellan dem som har ett arbete
              och dem som står utanför. Man skapar aldrig förutsättningar för
              högre tillväxt och bättre välfärd genom att skära i välfärdssystemen,
              dra ned på utbildningsinsatserna och ge människor signalen: Du
              behövs inte.
            </seg>
            <seg n="6005b5c9">
              Man vinner inte framgång genom ett enda recept: skattesänkningar.
            </seg>
            <seg n="81c431e2">
              Vi är övertygade om att Sverige kan bättre.
            </seg>
            <seg n="af586dcc">
              Vi står naturligtvis bakom alla våra reservationer, men för tids
              vinnande yrkar jag bifall till reservationerna 4, 7, 25 och 39.
            </seg>
          </u>
          <note type="speaker" n="dd0f0bbf">
            Anf. 36 TORBJÖRN BJÖRLUND (v):
          </note>
          <u who="torbjorn_bjorlund_cfaa39" xml:id="i-4f2a15b3828878c2-0" n="d8e82b8f">
            <seg n="eb09e6f2">
              Herr talman! Betänkandet handlar alltså om utgiftsområde 14,
              men också en del annat som redogörelse från Riksrevisionens styrelse
              och, framför allt, proposition 49 som handlar om förändringar
              i arbetslöshetsförsäkringen med anledning av det som händer efter
              nyår. Då är det rätt många som utförsäkras från Försäkringskassan
              och ska in på arbetsmarknaden på något sätt.
            </seg>
            <seg n="36574ed4">
              Det är svårt att hinna med att ta upp allt viktigt som det här
              betänkandet innehåller. Jag försöker koncentrera mig på det viktigaste.
            </seg>
            <seg n="851dbe41">
              Herr talman! Jag yrkar bifall till reservationerna 1, 7, 25 och
              39. Jag ställer mig bakom alla reservationer där Vänsterpartiet
              finns med, men jag yrkar bifall till bara dessa fyra reservationer.
            </seg>
            <seg n="81230d04">
              På många områden skiljer sig Vänsterpartiets politik från alliansregeringens.
              De förändringar som är nödvändiga att göra efter nästa val, om
              de rödgröna vinner valet, på det arbetsmarknadspolitiska området
              för att reda ut det som regeringen har ställt till med har vi
              under en längre tid framfört i olika debatter.
            </seg>
            <seg n="d93278b2">
              Framför allt har förändringarna i arbetslöshetsförsäkringen varit
              en grundläggande fråga där Vänsterpartiet driver en annan linje
              och där många förändringar är nödvändiga för att ställa saker
              till rätta.
            </seg>
            <seg n="7ca5613b">
              En generös arbetslöshetsförsäkring är avgörande för den enskildes
              trygghet och handlingsutrymme. För löntagarkollektivet som helhet
              ska försäkringen bidra till att förhindra underbudskonkurrens
              och att upprätthålla lönenivåer på en anständig nivå också i tider
              av hög arbetslöshet. Nu hade arbetslöshetsförsäkringen lite brister
              redan innan regeringen införde de katastrofala försämringarna.
            </seg>
            <seg n="5e4b9826">
              Vi behöver i stället en stabil och solidarisk arbetslöshetsförsäkring
              som motsvarar dagens och framtidens behov. För att göra det på
              rätt sätt vill Vänsterpartiet att man ska tillsätta en utredning
              om hur framtidens arbetslöshetsförsäkring ska se ut. De fackliga
              organisationerna och a-kassornas samarbetsorganisation måste då
              ges ett stort inflytande i en sådan utredning.
            </seg>
            <seg n="44f0b140">
              Jag ska föra fram några principiellt viktiga saker. Medlemskap
              i en a-kassa ska vara frivilligt, och a-kassorna ska också vara
              självständiga medlemsorganisationer. Det är viktigt att avgiften
              är låg och att finansieringen till större delen sker via statsbudgeten
              och arbetsmarknadsavgifter. Den orättvisa differentieringen av
              egenavgiften som baseras på arbetslösheten i respektive a-kassa
              måste avskaffas. Villkoren för att få del av ersättningen måste
              utformas efter hur arbetsmarknaden faktiskt ser ut och så att
              de inte diskriminerar grupper av löntagare. Medlemsvillkoren måste
              utformas med hänsyn både till de faktiska uppsägningstiderna och
              till de allt vanligare visstidsanställningarna.
            </seg>
            <seg n="9252523a">
              Det finns fler saker att lyfta fram, men vi återkommer naturligtvis
              till allt detta när det blir dags att ställa till rätta och införa
              denna ordentliga arbetslöshetsförsäkring.
            </seg>
            <seg n="27e1665a">
              Herr talman! Proposition 49, som handlar om förändringar i arbetslöshetsförsäkringen
              med anledning av det som händer efter nyår när mängder av sjuka
              utförsäkras och ska pressas in på arbetsmarknaden, är en märklig
              läsning. Vänsterpartiet har från början varit starkt kritiskt
              mot de dogmatiska tidsgränser riktade mot enskilda som regeringen
              kallar rehabiliteringskedjan, trots att det knappt finns någon
              rehabilitering i den över huvud taget. Då är utsorteringskedjan
              ett mycket mer passande namn.
            </seg>
            <seg n="4aeae9bd">
              Regeringen har sent omsider upptäckt det som till och med de
              egna myndigheterna tidigt varnade för. Människor är på väg att
              bli helt utan försäkringar. Vid årsskiftet förlorar 15 000 personer
              rätten till ersättning från sjukförsäkringen och tvingas gå till
              Arbetsförmedlingen. De flesta av dem är för sjuka för att uppfylla
              grundvillkoret för arbetslöshetsersättning. Under 2010 räknar
              man med att 54 000 personer kommer att försättas i denna situation,
              i en ekonomisk kris och lågkonjunktur med massarbetslöshet som
              en verklighet. Dessa personer riskerar med regeringens politik
              att hamna i ett verkligt utanförskap.
            </seg>
            <seg n="99a50d3a">
              Regeringen har tvingats inse att förändringarna i sjukförsäkringen
              inte fungerar som det var tänkt. Sjuka människor blir inte friska
              bara för att de riskerar att förlora sin ersättning. Nu försöker
              regeringen i sista stund mildra effekterna av tidigare fattade
              beslut. Det som vi ska besluta om i dag ska träda i kraft den
              1 januari 2010, alltså om ungefär två veckor. Det är naturligtvis
              absurt att tro att det ska kunna fungera.
            </seg>
            <seg n="bf6c415a">
              Regeringen hävdar att detta har varit känt sedan budgetpropositionen
              lades fram i september och att detta kan försvara den forcerade
              hanteringen. Det tycker jag visar på bristande respekt för den
              demokratiska processen. Det är faktiskt de folkvalda i Sveriges
              riksdag som fattar beslutet, och det gör vi kanske i dag.
            </seg>
            <seg n="f2734a61">
              Hur kan man förvänta sig att de olika instanserna ska kunna agera
              utifrån ännu inte fattade beslut som ingen med säkerhet kan veta
              om de träder i kraft? Jag tycker att det är symtomatiskt för hur
              den här regeringen har fört sin politik. Förslag som är dåligt
              underbyggda och dåligt genomarbetade genomförs i rask takt. I
              det här sammanhanget gäller det både arbetslöshetsförsäkringen
              och sjukförsäkringen.
            </seg>
            <seg n="8a97d171">
              Vänsterpartiets principiella ståndpunkt är att människor som
              är sjuka ska ha rätt till en ordentlig, trygg och rättvis sjukförsäkring,
              oavsett hur länge sjukdomen varar och inte, som regeringen föreslår,
              flyttas runt mellan olika aktörer och myndigheter. Vi har ett
              förslag till hur en sådan försäkring ska se ut som vi tidigare
              har presenterat i andra sammanhang.
            </seg>
            <seg n="271abd71">
              Herr talman! De nu föreslagna provisoriska regeländringarna i
              arbetslöshetsförsäkringen av undantagskaraktär riskerar att ytterligare
              skada tilltron till försäkringen och dessutom försvåra administrationen,
              även om det föreliggande förslaget innebär att möjligheten att
              erhålla arbetslöshetsersättning eller aktivitetsstöd ökar. Regeringens
              förslag innebär att reglerna inte kommer att gälla lika för alla
              i samma situation, att villkoren för ersättning inte är tydliga
              och att det inte längre finns en röd tråd i uppbyggnaden av arbetslöshetsförsäkringen.
              Dessutom är det ett komplicerat regelverk som regeringen föreslår.
            </seg>
            <seg n="009c26cc">
              Till och med försäkringsexperterna vid Arbetslöshetskassornas
              Samarbetsorganisation, SO, tycker att det i princip är omöjligt
              att läsa ut hur det ska fungera. Det innebär att det i det närmaste
              blir omöjligt för den sökande att veta om han eller hon har rätt
              till ersättning, och att få förhandsbesked från a-kassan blir
              svårt och osäkert. Det innebär naturligtvis att de sjuka och arbetslösa
              som redan befinner sig i en besvärlig situation med lägre ersättningar
              utsätts för ännu mer stress och oro. Man kan på goda grunder också
              anta att handläggarna vid a-kassorna som redan arbetar under stor
              stress kommer att uppleva ännu mer problem i sitt arbete. Det
              blir ett arbetsmiljöproblem för dem.
            </seg>
            <seg n="73848b7f">
              Med de strikta tidsgränserna som föreslås ger regeringen därmed
              sig själv ett nästan övertydligt underbetyg för sin hantering
              av både arbetslöshetsförsäkringen och dess avgifter men också
              för sjukförsäkringen. Om nu detta förslag ändå ska genomföras
              anser vi i Vänsterpartiet att det vore bättre om de som ingår
              i denna grupp och som inte har uppfyllt ett arbetsvillkor efter
              utförsäkring men tidigare har uppfyllt det får tillgodoräkna sig
              det vid nytt inträde. Det blir både mer rättvist och rättssäkert.
            </seg>
            <seg n="e97168be">
              När det gäller den överhoppningsbara tiden blir det ännu tydligare
              hur snett detta blir. Just nu är den överhoppningsbara tiden fem
              alternativt sju år, utom i undantagsfall vid utlandstjänstgöring.
              Det förslag som nu föreligger innebär en överhoppningsbar tid
              på tio år för dem som har varit långtidssjukskrivna och blir utförsäkrade.
              Det innebär ytterligare ett undantag, och nu gäller alltså fyra
              olika regler beroende på anledningen till att den sökande har
              varit förhindrad att söka arbete. Det ger en situation där människor
              behandlas olika trots att det kan vara omöjligt att förklara varför
              en heltidsstuderande eller föräldraledig person kan anses ha mindre
              arbetsmarknadsanknytning än en som varit sjuk och sjukskriven.
              Det är absurt. Naturligtvis borde lika regler gälla för alla.
              Enklast är förstås att ta bort begränsningarna när det gäller
              den överhoppningsbara tiden eller att den förlängs till tio år
              för alla så att man får lika regler.
            </seg>
            <seg n="667428b2">
              Herr talman! Jag vill avslutningsvis visa på några skillnader
              mellan de budgetförslag som har lagts fram av regeringen och de
              förslag som Vänsterpartiet har lagt fram. Det visar hur olika
              vi tänker och ser på den politik som borde föras.
            </seg>
            <seg n="80a72fbe">
              Vår politik på arbetsmarknadsområdet syftar till att underlätta
              målet om arbete åt alla och att skapa ett arbetsliv som präglas
              av goda arbetsvillkor, bra arbetsmiljöer och ökat inflytande och
              utvecklingsmöjligheter för löntagarna. Vi menar att de extra anslag
              som tilldelas Arbetsförmedlingen för experimentet med sjukförsäkringen
              i stället borde gå till att stödja arbetslösa och till de sjuka
              så att de ska få vara sjuka med sjukersättning så länge arbetsförmågan
              är nedsatt.
            </seg>
            <seg n="ff6b07dd">
              Vi är även kritiska mot inriktningen mot fler privata aktörer
              på Arbetsförmedlingen och avvisar den inriktningen. Det har vi
              även gjort tidigare i andra sammanhang. Vi vill ha ett riktmärke
              för en bra arbetslöshetsförsäkring. Det innebär att 80 procent
              av medlemmarna ska få 80 procent av sin lön i ersättning. Det
              är en enkel regel. Vi vill höja golv och tak i aktivitetsstödet.
              Vi vill satsa på ordentliga arbetsmarknadspolitiska åtgärder och
              utbildningar i stället för regeringens billiga och passiva åtgärder,
              mestadels inom de så kallade garantierna för långtidsarbetslösa.
              Vi vill införa plusjobben och gröna jobb igen för långtidsarbetslösa
              och förstärka anställningsstöden.
            </seg>
            <seg n="9bedf2a5">
              Vänsterpartiet lägger i sitt budgetförslag nästan 2,7 miljarder
              mer än regeringen på arbetsmarknadspolitiska program och utbildningar.
              Vi lägger 300 miljoner mer på lönebidrag och Samhall i anställningsstöd.
              Också när det gäller arbetsmiljöarbete, som jag inte går in på
              här det kanske vi återkommer till är vi mer ambitiösa än regeringen.
              Till Arbetsmiljöverket lägger vi nästan 200 miljoner mer och satsar
              också mer på arbetsmiljö- och arbetslivsforskning.
            </seg>
            <seg n="f3ead6ae">
              Herr talman! En sammanhållen arbetsmarknadspolitik är det bästa
              vapnet för att motverka alla de problem som vi står inför på det
              arbetsmarknadspolitiska området. Det alternativet står Vänsterpartiet
              och de rödgröna för.
            </seg>
          </u>
          <note type="speaker" n="a5e121ee">
            Anf. 37 ULF HOLM (mp):
          </note>
          <u who="ulf_holm_74ae2f" xml:id="i-12d90a8400b2affe-0" n="67750108">
            <seg n="ade8412a">
              Herr talman! För att möta de stora utmaningar som Sverige och
              hela världen står inför föreslår Miljöpartiet till skillnad från
              regeringen omfattande investeringar i jobb, utbildning, välfärd,
              klimat och miljö. Samtidigt avvisar vi från Miljöpartiet med kraft
              ofinansierade skattesänkningar som långsiktigt undergräver de
              offentliga finanserna. Ordning och reda i den offentliga ekonomin
              är en förutsättning för en aktiv krispolitik i den konjunkturnedgång
              som vi just nu befinner oss i.
            </seg>
            <seg n="e4ce1787">
              Det krävs aktiva åtgärder, inte passiva åtgärder. Regeringens
              politik är till stora delar passiva åtgärder. Vi ser att prioriteringen
              är klar och tydlig. Skattesänkningar till dem som redan har är
              viktigare än aktiva jobbåtgärder. Vi är i en period där vi ser
              att arbetslösheten ökar. Ungdomsarbetslösheten är över 30 procent
              och spås öka ännu mer. Då måste man fråga sig: Var är de aktiva
              åtgärderna från regeringens sida? Vi saknar dem väldigt mycket.
            </seg>
            <seg n="9d402410">
              Herr talman! Från Miljöpartiets sida har vi föreslagit en New
              Green Deal, det vill säga en grön omställning, för att möta de
              två stora utmaningar vi står inför. Det är klimatutmaningen och
              jobbkrisen. Genom satsningar på klimatskapande åtgärder kommer
              vi också att skapa sysselsättning i Sverige inom grön miljöteknik.
              Det gäller till exempel offentliga investeringar för ombyggnad
              i miljonprogrammet för att öka energieffektivisering och så vidare.
              Det skapar arbetstillfällen och gör att vi klarar klimatkraven.
              Det är aktiva åtgärder. Regeringen gör tyvärr ingenting.
            </seg>
            <seg n="50e38e1d">
              Vi har en regering som direkt när den kom till makten och de
              senaste tre åren förändrade spelreglerna helt och hållet för arbetslöshetsförsäkringen
              när man kraftigt drog ned åtgärderna och slog itu a-kassan. Dessa
              förändringar var och är orättvisa, och vi ser nu effekterna av
              det. A-kassan är inte vilken omställningsförsäkring som helst.
              A-kassan är till för enskilda människor som drabbas av jobbkris.
            </seg>
            <seg n="68e83a84">
              I Miljöpartiets Sverige kommer företag naturligtvis också att
              läggas ned och företag kommer att startas. Men vi lägger inte
              skulden på den enskilde. Vi tar ett ansvar och ser till att det
              finns en omställningsförsäkring så att en person kan gå vidare
              och få ett nytt jobb utan att ekonomiskt drabbas alltför mycket
              själv.
            </seg>
            <seg n="d44e3455">
              Herr talman! Regeringen har också genomfört kraftiga försämringar
              i deltidsarbetslösas möjligheter att ta del av a-kassan. Samtidigt
              avvisar regeringen kravet att heltidsanställningar ska vara norm
              på den svenska arbetsmarknaden. Med det klargörs regeringens inställning
              att det är löntagarna som ska betala arbetsgivarnas ovilja att
              anställa på heltid.
            </seg>
            <seg n="a330c666">
              När antalet ersättningsdagar sänks från 300 till 75 vid deltidsarbetslöshet
              slår det särskilt hårt mot kvinnor. Deltidsarbete är mer utbrett
              bland kvinnor än bland män. Med det blir deltidsarbetet en än
              värre kvinnofälla än det var tidigare.
            </seg>
            <seg n="21482fe3">
              Regeringens politik kommer att leda till ytterligare lägre inkomster
              som i sin tur leder till lägre ersättningar i socialförsäkringssystemet
              och i lägre pensionsutbetalningar för kvinnor. Vi kan med detta
              från Miljöpartiets sida konstatera att regeringen fortsätter på
              den inslagna vägen mot en icke-jämställd arbetsmarknad.
            </seg>
            <seg n="d257e1c3">
              Herr talman! I Miljöpartiets förslag om arbetslivstrygghet slår
              vi samman den nuvarande a-kassan med sjukförsäkringen. Mot den
              bakgrunden, och med hänvisning till att endast 25 procent av försäkringskollektivet
              i a-kassan når upp till de utlovade 80 procenten i ersättning
              vid arbetslöshet, föreslår vi att takbeloppet för ersättningen
              höjs till 780 kronor per ersättningsdag. Det ska ses som ett första
              steg mot det politiska målet att 80 procent ska ha 80 procent
              i ersättning vid arbetslöshet.
            </seg>
            <seg n="33c231a7">
              Miljöpartiet föreslår att studerandevillkoret i a-kassan återinförs.
              Vi anser att det var ett helt ogenomtänkt och felaktigt beslut
              från regeringens sida att ta bort studerandevillkoret. En av de
              viktigaste uppgifterna för att få ett jobb är just att få in en
              fot på arbetsmarknaden.
            </seg>
            <seg n="05f8e25e">
              Miljöpartiets uppfattning är mer måste göras för att alla i arbetskraften
              ska ha chans till ett jobb på arbetsmarknaden. Då måste man ha
              en flexibel arbetsmarknad som är utformad och organiserad på ett
              sätt som tar till vara allas möjligheter att delta utifrån sina
              egna förutsättningar. Så är det tyvärr inte i dag.
            </seg>
            <seg n="55e839c7">
              Herr talman! Vi vill i detta sammanhang lyfta fram de sociala
              företagen som en möjlighet. De sociala företagen och de sociala
              arbetskooperativen är mycket viktiga komplement till Samhalls
              verksamhet. Detsamma gäller det ideellt inriktade föreningslivet
              som verkar bland människor som av olika anledning haft svårt att
              göra sig gällande på arbetsmarknaden.
            </seg>
            <seg n="3d8be0bd">
              Fördelen med dessa verksamheter är att de i jämförelse med Samhall
              kan arbeta mer oreglerat och med fler målgrupper. Från Miljöpartiets
              sida anser vi att regeringen bör underlätta för det sociala företagandet,
              de sociala arbetskooperativen och det ideella föreningslivets
              möjligheter att bidra till jobbverksamhet för bland annat funktionsnedsatta
              och andra grupper som står långt från arbetsmarknaden.
            </seg>
            <seg n="a858df39">
              Herr talman! Arbetslösheten bland unga ökar rekordsnabbt, men
              regeringen står, som jag sagt tidigare, passiv. Tillsammans med
              Socialdemokraterna och Vänsterpartiet har Miljöpartiet lagt fram
              ett stort ungdomspaket för att minska ungdomsarbetslösheten. Där
              ingår bland annat en snabb kartläggning av alla unga som skriver
              in sig vid arbetsförmedlingen, större satsningar på högskole-
              och kvalificerade yrkesutbildningar, möjligheter för långtidsarbetslösa
              att komplettera sin grundskole- och gymnasiekompetens och en snabbare
              övergång från studier till arbete.
            </seg>
            <seg n="dca3ba90">
              Mycket tyder på att återkommande kontakter med arbetsmarknaden
              under utbildningstiden gör det lättare att få ett jobb efter examen.
              Egna kontakter med arbetsgivare är ofta avgörande och betydligt
              bättre än Arbetsförmedlingens insatser för att få ett första jobb.
            </seg>
            <seg n="8f2ae845">
              För studenterna är det därför otroligt viktigt att under studietiden
              få erfarenhet av att på olika sätt tillämpa den kunskap man har
              fått i skolan. Därför är möjligheterna att få göra praktik under
              sin studietid mycket eftertraktade bland studenter. Praktik innebär
              också att fler arbetsgivare får erfarenhet av hur högutbildade
              kan bidra till deras verksamhet.
            </seg>
            <seg n="64fe67ba">
              Många studenter som vill göra praktik får i dag inte möjligheten
              att göra det eftersom deras lärosäten inte erbjuder det. Miljöpartiet
              vill skapa möjligheter för fler studenter att få denna värdefulla
              arbetslivserfarenhet och föreslår därför en försöksverksamhet
              med just praktik. Praktiken bör utformas som en kurs som ger poäng
              och är studiemedelsberättigad, vilket innebär en hög kvalitet.
            </seg>
            <seg n="a7badff9">
              Herr talman! De arbetsmarknadspolitiska utbildningar som i dag
              erbjuds arbetslösa ungdomar får inte överstiga tre månader vilket
              gör det näst intill omöjligt att hinna få en kompetens som leder
              till en anställning för dem som hoppat av skolan och saknar studievana.
              Miljöpartiet vill därför öka flexibiliteten och göra det möjligt
              att erbjuda utbildningar och kompetenshöjande åtgärder som är
              längre än tre månader för arbetslösa ungdomar.
            </seg>
            <seg n="be57f4c0">
              Herr talman! Vi blev mycket förvånade från Miljöpartiets sida
              när den borgerliga majoriteten drog ned stödet till starta-eget-bidrag.
              Det är en av de mest effektiva åtgärder som Arbetsförmedlingen
              har haft. Den har också fått bra kritik vid Riksrevisionens granskning.
              Den visar att starta-eget-bidragen är en av de mest träffsäkra
              åtgärderna som finns. Det leder i hög grad till jobb och varaktig
              sysselsättning.
            </seg>
            <seg n="f3219289">
              Mot den bakgrunden vill Miljöpartiet utöka starta-eget-bidraget
              men också se till att alla ungdomar ska få del av detta. I dag
              finns en gräns på 25 år för att få del av detta stöd. Vi menar
              att även en 19-åring kan ha en väldigt god idé till ett företagande
              och därför bör vara berättigad till starta-eget-bidrag.
            </seg>
            <seg n="f0485173">
              Om en arbetslös person kan få möjlighet att komma in på riktiga
              vikariat stärks möjligheterna att få ett arbete. Miljöpartiet
              föreslår mot den bakgrunden två helt nya program som vi hoppades
              att majoriteten skulle tycka vara intressanta. Det är företagsvikariat
              och utbildningsvikariat.
            </seg>
            <seg n="2a4250b4">
              Det går ut på att en person som redan är anställd och inte vågar
              säga upp sig men vill pröva och se om det företag man har vilande
              eller skulle vilja starta fungerar får ersättning från staten
              under högst tolv månader. Man får därmed en chans att utveckla
              ett eget företagande. Den som vill ha en kompletterande utbildning
              får chansen att gå en sådan. Detta ger en arbetslös person chansen
              att gå in på arbetet under tiden. Den arbetslöse får in en fot
              på arbetsmarknaden och en erfarenhet vi inte ska underskatta.
              Det skulle vara bra för den som fick företagsvikariatet att få
              starta ett företag, och det skulle vara bra för en arbetslös person
              att gå in på ett arbete under högst tolv månader för att få in
              en fot på arbetsmarknaden och förhoppningsvis en anställning efter
              det.
            </seg>
            <seg n="3daba127">
              Herr talman! Det finns många områden i detta betänkande, och
              nu går jag över till arbetsmiljöfrågorna. Vi från Miljöpartiet
              tycker att de är väldigt viktiga. Regeringen har tyvärr dragit
              ned även på detta område. Allt dras det ned på, och det går till
              skattesänkningar för oss som redan har hög lön och ska få ännu
              högre. Vi tycker från Miljöpartiets sida att detta är fel.
            </seg>
            <seg n="3aa645e7">
              Arbetsmiljön är otroligt viktig och ska inte dras ned på. Regeringen
              har dragit ned sammanlagt 160 miljoner under dessa tre år, vilket
              har inneburit att många tjänster har avvecklats från myndigheterna
              och att inspektionsverksamheten har dragits ned. Vi menar att
              det krävs en anslagshöjning så att verksamheten kan lyftas till
              den nivå som gällde för några år sedan.
            </seg>
            <seg n="8ddbfc58">
              Man bör också satsa på hälsofrämjande arbetsplatser för att ge
              en bra arbetsmiljö och god effektivitet som bidrar till bra folkhälsa.
              Det hälsofrämjande arbetet måste integreras i det kontinuerliga
              systematiska arbetsmiljöarbetet, och vi vill därför att mer arbete
              läggs på friskvårdsåtgärder på arbetstid, till exempel träningspass.
              Detta är viktigt inte minst för alla som har ett stillasittande
              jobb.
            </seg>
            <seg n="8f22375d">
              Alla människor behöver regelbunden motion och fysisk aktivitet,
              och därför anser vi från Miljöpartiet att detta måste lyftas fram
              tydligare. Vi har en reservation som går ut på att regeringen
              bör återkomma i frågan och lägga fram förslag på hur det folkhälsopolitiska
              målområdet hälsa i arbetslivet ges ett verkligt innehåll.
            </seg>
            <seg n="ed8a67e0">
              Slutligen, herr talman, är Sveriges utbildningssystem svagt när
              det gäller utbildning om arbetsmiljö och vikten av skyddsarbete.
              Det är särskilt problematiskt när det gäller yrkesinriktade utbildningar
              på till exempel på Lärarhögskolan, Polishögskolan och gymnasieskolans
              yrkesinriktade program. I en gemensam reservation från Socialdemokraterna
              och Vänstern menar vi från Miljöpartiet att arbetsmiljökunskap
              på ett bättre och mer omfattande sätt ska förmedlas i utbildningssystemet.
              Arbetsmiljöverket bör också få i uppdrag att aktivt bidra med
              arbetsmiljökunskap i högskolan och på gymnasieskolans utbildningar.
            </seg>
            <seg n="fcc2a71e">
              Herr talman! Miljöpartiet står bakom alla reservationer, men
              för tids vinnande, som det så fint heter, yrkar jag bifall bara
              till reservationerna 7, 25, 35 och 37.
            </seg>
          </u>
          <note n="2d0aa717" type="speaker">
            Anf. 38 TOMAS TOBÉ (m):
          </note>
          <u who="tomas_tobe_95934f" xml:id="i-b46c9661ba597804-0" n="a64b6877">
            <seg n="e585b504"/>
            <seg n="22d24d26">
              Herr talman! Sverige har under detta år genomgått den värsta
              konjunkturnedgången sedan 30-talet. Människor har tvingats lämna
              sina arbeten, många har fått gå ned i arbetstid för att rädda
              jobb, och företag har fått kämpa för sin överlevnad. Situationen
              på arbetsmarknaden kommer att vara fortsatt tuff, men det finns
              också mycket starka tecken på att vi nu är i början av en återhämtning.
            </seg>
            <seg n="20bffae3">
              Detta betänkande behandlar bland annat budgetpropositionen och
              de insatser som sjösätts under nästa år för att vi ska fortsätta
              att offensivt möta krisens effekter. Det är också en grund för
              en färdriktning för Sverige bortom krisen. Alliansregeringen har
              sedan vi fick väljarnas förtroende i valet 2006 arbetat för att
              minska utanförskapet, värna välfärdens kärna och hålla ordning
              i statens finanser. Vi har etablerat och återupprättat en arbetslinje.
            </seg>
            <seg n="0d70f728">
              Herr talman! Denna politik har varit helt central för att vi
              skulle kunna möta den akuta situation Sverige ställdes inför när
              den internationella finanskrisen och lågkonjunkturen slog in över
              landet. Vi har mött detta bland annat med kraftfulla insatser
              för stöd till arbetslösa: utökad praktik, kompetensutveckling,
              coachning, möjligheter till utbildning. Samtidigt har vi kunnat
              lägga långsiktiga förutsättningar för att se till att arbetslösheten
              inte biter sig fast när konjunkturen vänder.
            </seg>
            <seg n="a2994f5d">
              I detta betänkande förstärker vi stödet till arbetslösa ytterligare.
              Det handlar bland annat om att se till att totalt ytterligare
              54 000 arbetsmarknadspolitiska åtgärder kommer in för både kort-
              och långtidsarbetslösa. Bland annat handlar det om en ny aktiveringsinsats,
              Lyft, med platser inom naturvård, skogsvård, kultur, skola och
              omsorg. Det handlar om en ny satsning för arbetslösa unga, bland
              annat 1 000 platser inom ramen för folkhögskolan för de ungdomar
              som inte har godkända betyg med sig från skolan. I övrigt förstärker
              vi praktisk kompetensutbildning, coachning, arbetsmarknadsutbildning,
              ytterligare 23 000 utbildningsplatser och så vidare.
            </seg>
            <seg n="5e78fec5">
              Jag kan kanske aningen lugna Ulf Holm genom att meddela att vi
              även öppnar upp för stöd till start- och näringsverksamhet för
              ungdomar. Det kommer att kunna ske redan från 16 år när man kommer
              in i jobbgarantin för unga.
            </seg>
            <seg n="56e035c7">
              Herr talman! Jag vill också uppmärksamma ett antal reformer som
              har varit och är viktiga för att på lång sikt bekämpa utanförskapet.
              Dels har vi de nya garantierna som är införda på Arbetsförmedlingen,
              jobb- och utvecklingsgarantin och jobbgarantin för ungdomar. Det
              är en satsning för att se till att framför allt de som står långt
              ifrån arbetsmarknaden ska få stöd. Det var ju det vi såg tidigare
              vi hade inte en arbetsförmedling som klarade av att ge stöd framför
              allt till dem som allra mest behöver det.
            </seg>
            <seg n="487f41af">
              Jag har hört oppositionens företrädare nämna att man inte tycker
              att det är tillräcklig aktivitet i dessa garantier. Jag tar gärna
              en diskussion om hur vi ska förbättra och fortsätta utveckla innehållet
              i dem, men en än viktigare siffra måste väl ändå vara hur många
              som går vidare till jobb eller en ny utbildning. Där kan vi till
              exempel titta på jobbgarantin för ungdomar 70 procent har gått
              vidare. Tittar vi på första halvåret 2009 ser vi att 60 procent
              har gått vidare. Jag tycker att det är rätt relevanta siffror
              att titta på innan man dömer ut garantierna så ordentligt som
              oppositionen gör.
            </seg>
            <seg n="d7303089">
              Vi har vidare infört och förstärkt nystartsjobb genom en fördubblad
              arbetsgivaravgiftsrabatt för långtidsarbetslösa. Det handlar om
              att ge långtidsarbetslösa en chans att hävda sig på arbetsmarknaden
              för att få in en fot.
            </seg>
            <seg n="e2389500">
              Vi har också förstärkt drivkrafterna att arbeta. Genom jobbskatteavdraget
              har vi gjort det mer lönsamt att arbeta, framför allt för personer
              med låga och normala inkomster.
            </seg>
            <seg n="15615c04">
              Vi har sett till att arbetslöshetsförsäkringen nu fungerar som
              en omställningsförsäkring från ett arbete till ett annat och ger
              den trygghet som behövs.
            </seg>
            <seg n="2f00a32e">
              Vi har även gjort i övrigt historiska satsningar på infrastruktur
              och forskning. Vi har sänkt skatter på företagande med 48 miljarder,
              och vi har infört avdrag på hushållsnära tjänster för att göra
              svarta jobb vita, och vi har kompletterat detta med ett ROT-avdrag.
            </seg>
            <seg n="f6157528">
              Oavsett vilken åtgärd eller reform denna regering har presenterat
              har dock oppositionen hävdat att det är fel, för lite eller för
              sent. Från Socialdemokraterna har man dessutom visat upp en ny
              sida där man ofta har slarvat med finansieringen, eller så har
              man först röstat emot för att sedan rösta för.
            </seg>
            <seg n="6f82cfd3">
              Herr talman! Det är nio månader kvar till valet, men vi har ännu
              hört väldigt lite om vad de tre partierna i vänsterexperimentet
              vill göra gemensamt. En sak är dock säker: Med deras politik hade
              risken varit stor att Sverige precis som Storbritannien hade stått
              med byxorna nere och haft ett av Europas högsta skuldberg. Kraftiga
              skattehöjningar och kraftiga försämringar i välfärden hade kommit
              som ett brev på posten.
            </seg>
            <seg n="a486f586">
              I motsats till detta kan vi konstatera att Sverige i stället
              ligger i topp i EU när det gäller stabilitet i statsfinanserna.
              Vi har det tredje lägsta underskottet. Det är uppenbarligen skillnad
              mellan att ta ansvar och att föra en utspelsfokuserad överbudspolitik.
            </seg>
            <seg n="fa84d0a4">
              Alliansen står för en tydlig arbetslinje. Våra reformer handlar
              om att det ska bli lönsamt att arbeta, billigare och enklare att
              anställa och att fler ska våga starta och driva företag. Vi menar
              att det är helt avgörande med en sådan politik för att kunna finansiera
              det som är viktigt och för att långsiktigt kunna lägga grunden
              för tillväxt och välstånd. Vi vill fortsätta att föra en ansvarsfull
              politik och seriöst möta framtidens problem. Vi vågar se den demografiska
              utmaningen i vitögat: Allt färre kommer att behöva försörja allt
              fler. Om man menar allvar med att trygga äldres pensioner i framtiden,
              om man menar allvar med att kunna utveckla välfärden handlar det
              snarare om att utforma en politik som är nästa steg i en jobbskapande
              arbetslinje, inte att montera ned arbetslinjen.
            </seg>
            <seg n="80c5a7d5">
              Ett annat mycket viktigt område i detta betänkande handlar om
              det nya stöd som ska ges till dem som har varit långvarigt sjuka,
              som i regel är det i hela två och ett halvt år. Nu öppnar alliansregeringen
              för en omförsäkring där det ges en ny chans att gå ett arbetsmarknadspolitiskt
              introduktionsprogram under max tre månader. Syftet är att göra
              en kartläggning av det individuella behovet av stöd för att underlätta
              en återgång till arbete. Detta är ytterligare en reform inom sjukförsäkringsområdet
              som handlar om att bryta med den passiviserande politik som sjuka
              länge har mött i Sverige där ett års sjukskrivning mer eller mindre
              automatiskt resulterade i att 140 personer varje dag förtidspensionerades
              utan att ha fått hjälp med rehabilitering, utan att ha fått hjälp
              med att komma vidare till ett nytt arbete.
            </seg>
            <seg n="bc94342f">
              Med detta introduktionsprogram ges en arbetslivsinriktad rehabilitering,
              och samtliga deltagare kommer att erhålla aktivitetsstöd. De blir
              därmed omförsäkrade.
            </seg>
            <seg n="e975e8f1">
              Låt mig i sammanhanget vara tydlig när det gäller dem som är
              för sjuka för att jobba. Antingen kvarstår de i sjukförsäkringen
              eller så kan de som gått introduktionen återgå efter en ny bedömning.
              Detta handlar om att kunna ge människor en ny möjlighet att komma
              tillbaka.
            </seg>
            <seg n="a4f87ced">
              Själv talade jag nyligen med Margareta från Gävle. Hon hade varit
              sjukskriven i över sex år för att hon fått ont i ryggen av att
              jobba på ett lager. För henne innebär reformen att hon får en
              chans till en arbetslivsinriktad rehabilitering, att hon kanske
              kan komma tillbaka till arbete, kanske inte på heltid men kanske
              på ett annat jobb där hon två dagar i veckan kan arbeta, få arbetsgemenskap
              och få en bättre ekonomi.
            </seg>
            <seg n="cb040f37">
              Der förvånar mig att oppositionen talar om denna reform i ett
              så högt tonläge, trots att det är er politik som vi nu städar
              upp efter.
            </seg>
            <seg n="921c7ab7">
              Herr talman! Vad gäller utvecklingen på arbetsmarknaden har det
              senaste året som sagt varit tufft. Likväl kan jag konstatera att
              SCB:s arbetskraftsundersökning visar att det är fler som deltar
              på arbetsmarknaden nu i djup lågkonjunktur 2009 än i brinnande
              högkonjunktur 2006. Det är glädjande och visar att det är skillnad
              på arbetslinje och bidragslinje och att det är viktigt att Sverige
              inte rullar tillbaka reformer som tidigare innebar att vi hade
              en jobblös tillväxt.
            </seg>
            <seg n="5e80a58f">
              Jag förvånas även över med vilken träffsäkerhet oppositionens
              olika partier lägger fram förslag för att jaga ut människor från
              arbetsmarknaden genom att till exempel vilja avskaffa avdraget
              för hushållsnära tjänster trots att det har inneburit 10 000 nya
              jobb, att nya former av friår presenteras av Miljöpartiet trots
              att utmaningen handlar om att få in människor på arbetsmarknaden
              och inte ut från arbetsmarknaden, att skatter ska chockhöjas med
              udden riktad mot dem som har låga och normala inkomster. Om man
              ska tro finansministerkandidaten Thomas Östros står ni inte längre
              för förslaget om förmögenhetsskatt. Då blir det väldigt intressant
              att veta var ni ska hämta finansieringen. Ska jag tro på er kollega
              i arbetsmarknadsutskottet Luciano Astudillo, som i en debatt i
              Studio ett i måndags meddelade att inte heller ROT-avdraget ska
              ni ha kvar? Det är endast en krisåtgärd och ingenting som man
              långsiktigt står för. Det vore intressant om jag kunde få besked
              om ROT-avdraget ska avskaffas nu när krisen håller på att klinga
              av.
            </seg>
            <seg n="7634ec85">
              Herr talman! På punkt efter punkt är det en politik som visserligen
              spretar på sina håll men som sammantaget vore en kalldusch för
              ett land som behöver ha fler som arbetar, inte färre.
            </seg>
            <seg n="867d7b5d">
              Herr talman! Alliansregeringen har mött krisen med kraftfulla
              åtgärder samtidigt som vi har lagt en grund för att arbetsmarknaden
              ska fungera bättre när konjunkturen vänder. Arbetslinjen är vårt
              svar för att möta de långsiktiga utmaningar som väntar Sverige.
            </seg>
          </u>
          <note n="6232d73e">
            Med detta yrkar jag bifall till förslaget i betänkandet i enlighet
            med utskottsmajoriteten.
          </note>
          <note type="speaker" n="c3942bfe">
            Anf. 39 ULF HOLM (mp) replik:
          </note>
          <u who="ulf_holm_74ae2f" xml:id="i-12d90a8400b2affe-1" n="67750108">
            <seg n="d6dfa0be">
              Herr talman! Faktum är väl ändå, Tomas Tobé, att det finns fler
              arbetslösa i dag än när ni tog över makten 2006. Det kommer ni
              inte ifrån. I det här arbetsmarknadsutskottets betänkande behandlar
              vi frågan hur vi ska kunna ge stöd till de arbetslösa för att
              komma tillbaka till arbete, och där har ni inga åtgärder att föreslå.
              Jag hade en förhoppning om att ni skulle prata någonting om jobbskapande
              åtgärder. Men var finns de? Ni skriver i budgetpropositionen att
              de 10 miljarderna i skattesänkningar kanske kommer att leda till
              3 000 jobb. Det är inte mycket för 10 miljarder. Skulle man satsa
              de pengarna på kommuner och landsting skulle vi få tre gånger
              så många jobb.
            </seg>
            <seg n="249cb7b8">
              Det är skillnad. Vi menar att det måste finnas jobbskapande åtgärder,
              som att satsa på klimatåtgärder. I er budget går bara 0,3 procent
              av de åtgärder ni tillför till klimatåtgärder för att få ned växthuseffekten
              och skapa nya gröna jobb. Var är de aktiva åtgärderna?
            </seg>
            <seg n="79c425a8">
              Samtidigt som antalet långtidsarbetslösa ökar betydligt, det
              är över 100 000, säger ni nej till alla förslag som vi lägger
              fram för att skapa en möjlighet för de långtidsarbetslösa att
              få in en fot på arbetsmarknaden. Måhända är det dåligt att det
              bara är tre till tolv månader. Men det är ändå en möjlighet för
              den enskilda att få in en fot på arbetsmarknaden och skaffa sig
              arbetslivserfarenhet, vilket är en de viktigaste punkter som avgör
              om arbetsgivare ska anställa en person eller inte. Ni ser till
              att utanförskapet blir ännu större för dem som redan är utanför.
              Där kan inte Tomas Tobé säga annat än att så är det.
            </seg>
          </u>
          <note n="24d25093" type="speaker">
            Anf. 40 TOMAS TOBÉ (m) replik:
          </note>
          <u who="tomas_tobe_95934f" xml:id="i-b46c9661ba597804-1" n="a64b6877">
            <seg n="e585b504"/>
            <seg n="39fa4310">
              Herr talman! Det är bara att konstatera när man läst SCB:s arbetskraftsundersökning
              att vi har fler personer inne på arbetsmarknaden nu i djup lågkonjunktur
              än vad vi hade i brinnande högkonjunktur 2006.
            </seg>
            <seg n="218624e4">
              Det är väl känt att vi har haft en mycket kraftigt ökande arbetslöshet
              under 2009, det kan jag mer än gärna tillstå. Det har regeringen
              mött med en expansiv politik, expansivast inom hela OECD, som
              har fått internationellt beröm från bland annat IMF.
            </seg>
            <seg n="4e869c2b">
              Det intressanta är väl att titta på de konkreta åtgärder som
              föreslås på arbetsmarknadsområdet. Ta till exempel den höga ungdomsarbetslöshet
              som vi har haft i Sverige under väldigt lång tid. Det är någonting
              som vi har försökt möta med en kraftfull jobbgaranti för ungdomar,
              att se till att hitta sätt att underlätta övergången från skola
              till arbetsliv. Det har vi mött genom att göra det billigare att
              anställa ungdomar. Vi har halverat de sociala avgifterna, halverat
              kostnaderna för att anställa ungdomar. När jag läser igenom oppositionens
              förslag ser jag ett antal reformer föreslås. Men det absolut viktigaste
              och det som ni verkar vara överens om är att den här avgiften
              ska tillbaka. Det ska bli en ny straffskatt på ungdomar.
            </seg>
            <seg n="1fbe14f2">
              Då blir min fråga till Ulf Holm: På vilket sätt tror Miljöpartiet
              och de rödgröna att en fördubbling av arbetsgivaravgifterna för
              att anställa ungdomar gör att fler ungdomar kan få behålla sitt
              arbete eller att fler ungdomar får möjlighet att få ett nytt arbete?
            </seg>
          </u>
          <note type="speaker" n="91b9d003">
            Anf. 41 ULF HOLM (mp) replik:
          </note>
          <u who="ulf_holm_74ae2f" xml:id="i-12d90a8400b2affe-2" n="67750108">
            <seg n="5e5b7d4e">
              Herr talman! Tomas Tobé ger verkligen uttryck för kalla handens
              politik. Han skryter över att det finns folk som har arbete. Det
              är klart att det finns folk som har arbete i dag. Men vi borde
              bekymra oss mer för dem som inte har arbete. Det är de som måste
              vara i blickpunkten och som vi måste koncentrera åtgärderna på.
              Där har vi från Miljöpartiet och också tillsammans med Socialdemokraterna
              och Vänstern lagt fram flera förslag på att hur man kan möta den
              explosion av arbetslösheten som vi kan se inom ungdomssektorn.
              Den har ökat till närmare 30 procent.
            </seg>
            <seg n="0745d7e3">
              Javisst, ni har lagt fram förslag, men ni måste inse att de förslagen
              är misslyckade. Ungdomsarbetslösheten har inte minskat med ert
              förslag om sänkta arbetsgivaravgifter. De sänkta arbetsgivaravgifterna
              går ju enbart till de företag som redan har anställda.
            </seg>
            <seg n="d737e38f">
              Vi har lagt fram förslag om ett första-jobbet-avdrag, det vill
              säga att man ska sänka arbetsgivaravgiften för den arbetslösa
              ungdom som får ett jobb för första gången. Det skulle stimulera
              arbetsgivare till att anställa yngre. Vi tycker att det borde
              gälla generellt att alla soloföretagare som anställer en person
              som därmed får jobb för första gången ska få kraftigt sänkt arbetsgivaravgift.
              Det vore en småföretagarvänlig politik.
            </seg>
            <seg n="6665a6e0">
              Alliansens politik under den här mandatperioden har i stället
              varit småföretagarfientlig, eftersom man tagit bort den nedsättning
              av arbetsgivaravgifterna som s, v och mp införde under den förra
              mandatperioden. Det gjorde vi för att underlätta för småföretagen
              att anställa. Där har ni i stället smällt på 7 miljarder ytterligare
              i avgifter för småföretagen.
            </seg>
            <seg n="9a5ce8b5">
              Det är inte en sjyst politik, och framför allt skapar det inte
              nya arbetstillfällen. Det är det som vi måste utgå från, och det
              är det vi ska jobba för.
            </seg>
          </u>
          <note n="48ef360a" type="speaker">
            Anf. 42 TOMAS TOBÉ (m) replik:
          </note>
          <u who="tomas_tobe_95934f" xml:id="i-b46c9661ba597804-2" n="a64b6877">
            <seg n="e585b504"/>
            <seg n="d7194487">
              Herr talman! Jag tycker nog att det finns en poäng med att se
              att vi äntligen verkar kunna bryta den utveckling med jobblös
              tillväxt som Sverige tidigare präglades av. Det är det som är
              relevant om vi jämför 2006 och 2009.
            </seg>
            <seg n="1be0cb91">
              Det har varit en oerhört tuff period, och vi har från regeringspartiernas
              sida mött den med mycket kraftfulla insatser för att hjälpa dem
              som nu har blivit arbetslösa till att kunna komma tillbaka i arbete.
              Om man inte kan göra det snabbt har vi skalat upp möjligheterna
              till utbildning för att man ska stå redo när jobben väl kommer.
              Det kallar jag inte kalla-handen-politik. Det är en hjälpande
              politik.
            </seg>
            <seg n="a385269c">
              Det är intressant att Ulf Holm lyfter upp de långtidsarbetslösa.
              Det var de som den tidigare majoriteten skickade ut i plusjobb,
              av vilka ungefär 18 procent kom vidare till arbete. Vi har infört
              nystartsjobb som ger en rejäl chans till ett riktigt arbete, och
              arbetsgivaren får en fördubblad arbetsgivarrabatt. Det gör att
              de långtidsarbetslösa kan hävda sig på arbetsmarknaden och kan
              komma tillbaka.
            </seg>
            <seg n="c508670c">
              Jag tror definitivt att vi i Sverige, både under den här mandatperioden
              och under nästa mandatperiod, kommer att behöva återkomma med
              fler reformer för att bekämpa ungdomsarbetslösheten. Det är ett
              problem som Sverige har haft under mycket lång tid. Förslaget
              från de rödgröna, det man är överens om och det som är den största
              reformen på ungdomssidan, nämligen att införa en ungdomsskatt
              på 10 miljarder, att göra det 10 miljarder dyrare för företagen
              att anställa ungdomar, kommer inte att ge någon ung person ett
              nytt jobb och det kommer inte heller att innebära att någon ytterligare
              ung person kommer att få behålla sitt arbete.
            </seg>
          </u>
          <note type="speaker" n="1175e232">
            Anf. 43 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-4f2a15b3828878c2-1" n="d8e82b8f">
            <seg n="5e658cff">
              Herr talman! När man lyssnar på Tomas Tobé inser man, som vanligt,
              hur olika bilder vi har av hur verkligheten ser ut i dag. Man
              berömmer sig av att ha gjort en massa saker som på något sätt
              skulle ge bättre villkor och bättre förutsättningar för människor
              att komma i jobb. Jag tycker att det som man har gjort egentligen
              gör det hela svårare, framför allt för att man inte satsar ordentligt
              på det som behövs, nämligen kompetensutveckling för att kunna
              matcha på arbetsmarknaden. Och i stället för att satsa pengar
              på exempelvis den offentliga sektorn inför man jobbskatteavdrag.
            </seg>
            <seg n="f11ce612">
              Det mest märkliga som Tomas Tobé är inne på är att a-kassan beskrivs
              som en riktig omställningsförsäkring. I dag försämrar man villkoren
              så mycket att man jagar ut folk på arbetsmarknaden och tror att
              sänkt ersättning ska ge dem större möjligheter att få jobb. Tomas
              Tobé sade själv att vi är inne i en kris, i en lågkonjunktur som
              är värre än på många år. Det är klart att det inte går.
            </seg>
            <seg n="7be8b3e9">
              Vi hade en debatt om jobbcoachning häromdagen. Den visade på
              de skillnader som finns mellan oss, den bild som vi har av hur
              verkligheten ser ut och den bild som regeringen har och som inte
              stämmer.
            </seg>
            <seg n="96a7e1bb">
              Att ha stabilitet i statsfinanserna är naturligtvis viktigt,
              men till vilket pris? Kan man ha det och samtidigt ha Europas
              sämsta arbetslöshetsförsäkring och Europas sämsta sjukförsäkring?
              Det är nämligen det vi har. Det är så den nuvarande regeringen
              har agerat. Det är den politik man har fört. Vilka är det som
              betalar för det? Ja, inte är det de som får skattesänkningar,
              de som jobbar, utan det är de som i dag inte kan få jobb och inte
              får rätt hjälp för att få jobb. Det är de som betalar. Vi som
              har goda inkomster klarar oss jättebra, men de som inte har det
              behöver hjälp. Alltså behöver det ändras.
            </seg>
            <seg n="51505557">
              Vi behöver en ordentlig genomlysning och förändring av a-kassan.
              Det måste vara det bästa. Det borde även Tomas Tobé kunna erkänna.
            </seg>
          </u>
          <note n="243f17f2" type="speaker">
            Anf. 44 TOMAS TOBÉ (m) replik:
          </note>
          <u who="tomas_tobe_95934f" xml:id="i-b46c9661ba597804-3" n="a64b6877">
            <seg n="e585b504"/>
            <seg n="0a0f1265">
              Herr talman! Regeringen har aviserat att en utredning kommer
              att tillsättas för att titta på både sjukförsäkringen och arbetslöshetsförsäkringen.
              I den meningen kan jag hålla med Torbjörn Björlund.
            </seg>
            <seg n="54b9e631">
              Det är intressant att höra att Vänsterpartiet nu tillstår att
              detta med statsfinanserna är viktigt. I nästa andetag säger man
              dock att det ändå inte kan vara så viktigt när vi har andra utmaningar.
              Jag tror att det är viktigt att man i varje läge inser vad underskott
              gör på lite längre sikt; det var därför jag tog upp exemplet Storbritannien
              i mitt anförande. På kort sikt kan man givetvis vinna politiska
              poäng och möta en besvärlig situation. Det som händer när man
              undergräver ekonomin är att man sedan kraftigt måste höja skatter
              eller göra kraftiga försämringar i välfärden. Det har vi sett
              hända tidigare, och det tror jag inte är en politik som vi ska
              tillbaka till.
            </seg>
            <seg n="af59ac7d">
              När det gäller stödet till de arbetslösa är det viktigt att skilja
              på nyarbetslösa, de som nu blir arbetslösa, och långtidsarbetslösa.
              De nyarbetslösa har förhållandevis goda chanser att komma tillbaka
              i arbete jämfört med andra. Satsningen på jobbcoacher har därför
              varit mycket viktig för att ge stöd till långtidsarbetslösa. Där
              har vi fått inspiration från omställningsföretagen, som arbetat
              mycket med detta. Det har också varit väldigt framgångsrikt.
            </seg>
            <seg n="10022a42">
              Jag skulle vilja fråga om det som Torbjörn tog upp inledningsvis,
              nämligen jobbskatteavdraget, som Vänsterpartiet motsätter sig.
              På vilket sätt anser Vänsterpartiet att det skapar nya jobb om
              man rycker 1 500 kronor ur handen på en sjuksköterska varje månad?
            </seg>
          </u>
          <note type="speaker" n="8ce3cef2">
            Anf. 45 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-4f2a15b3828878c2-2" n="d8e82b8f">
            <seg n="f2ff5004">
              Herr talman! Det är mycket lätt att svara på den frågan. De pengarna
              används till att ge andra människor jobb. Det är så ett solidariskt
              samhälle fungerar. Man ger och ser solidariskt till att alla människor
              finns i innanförskap i stället för i utanförskap. Det är det enkla
              svaret. Där tycker den nuvarande regeringen precis tvärtom. Var
              och en ska vara för sig själv. Man ska pressa folk till att gå
              ut och försöka få jobb, jobb som inte finns. Skillnaden är oerhört
              tydlig, och det är bra att den markeras i debatten.
            </seg>
            <seg n="eeb18c1a">
              Det som nu händer, framför allt efter nyår, är att vi jagar ut
              de sjuka på arbetsmarknaden. De är sjukskrivna av en anledning.
              De ska söka jobb i konkurrens med andra, och de ska söka jobb,
              oavsett jobbcoachning, som inte finns. Man måste i stället ge
              dem en chans att vara sjuka när de är sjuka och se till att de
              får utbildning, kompetensutveckling, för att komma i gång och
              så småningom kunna komma in på arbetsmarknaden. Det är riktig
              rehabilitering.
            </seg>
            <seg n="89c256b4">
              Just rehabiliteringskedjan, som den kallas, är en anmärkningsvärd
              sak. Det finns nämligen ingen rehabilitering. Rehabiliteringen
              är att man efter sex månader måste ut. Vad är det för rehabilitering?
              Och vad är det för politik? Vad är det för människosyn det visar
              på? Vi kan använda skattepengarna till att ge fler människor jobb.
              Man ska ge dem en bra utbildning och se till att de fungerar på
              en arbetsmarknad, där det för övrigt behöver skapas jobb.
            </seg>
            <seg n="b79e4523">
              Vår politik innebär att man ska skapa jobb där behoven finns.
              De finns i den offentliga sektorn. Om vi har skattepengarna kvar
              oavsett om det handlar om 1 500 spänn för en sjuksköterska kan
              det ge fler jobb till hennes kolleger. Det är en oerhört bra politik.
              Det är så det måste fungera.
            </seg>
            <seg n="3b6d0334">
              När det gäller statsfinanserna och att man ska ha en arbetslinje
              är det symtomatisk att regeringen inte tar till sig det som händer,
              att människor i förtvivlan demonstrerar för att de inte får den
              hjälp de behöver för att kunna komma tillbaka i samhället. Det
              borde regeringen ta fasta på ordentligt.
            </seg>
          </u>
          <note n="b51c4880" type="speaker">
            Anf. 46 TOMAS TOBÉ (m) replik:
          </note>
          <u who="tomas_tobe_95934f" xml:id="i-b46c9661ba597804-4" n="a64b6877">
            <seg n="e585b504"/>
            <seg n="a2bbc8d0">
              Herr talman! Det är rätt intressant med Vänsterpartiet i Sverige.
              Låt oss göra en internationell utblick och se vad olika regeringar
              har gjort för att kunna möta den djupa kris som till stora delar
              har präglat världen. Alla har varit överens om att det första
              man absolut inte ska göra är att kraftigt höja skatterna. Det
              är inte så man får fart på ekonomin. Det är inte så man får hjulen
              att snurra. Det är inte så vi ser till att order åter kommer in
              till industrin och övriga företag. Om man däremot spenderat kraftigt
              och skapat stora underskott tvingas man att i ett senare läge
              göra det.
            </seg>
            <seg n="44036e31">
              När det gäller människosynen vill jag säga att vi från alliansens
              sida såg att det dels fanns en arbetsmarknad och en arbetsgemenskap,
              dels ett stort utanförskap. Det fördes under lång tid en politik
              som handlade om att osynliggöra utanförskapet. Människor var arbetslösa,
              och när arbetslöshetssiffrorna blev alldeles för höga gällde det
              att slussa ut så många som möjligt i förtidspension. Det blev
              nämligen billigare med den låga ersättningen på 64 procent.
            </seg>
            <seg n="1e992689">
              Det är den politiken vi har brutit med nu, för att ge en möjlighet
              för människor att komma tillbaka in på arbetsmarknaden, för att
              långtidsarbetslösa ska få ett riktigt stöd genom exempelvis nystartsjobb
              för att kunna komma tillbaka.
            </seg>
            <seg n="fd2c345e">
              När det gäller sjukförsäkringsområdet: Rehabiliteringskedjan
              handlar om att äntligen kunna erbjuda arbetslivsinriktad rehabilitering,
              det som så länge har saknats för de personer som vi behandlar
              i detta betänkande. Man har inte haft möjlighet att få tillgång
              till rehabilitering. Kanske är det som så att man kan komma tillbaka
              till ett nytt arbete, förmodligen dock inte på heltid. Men det
              skulle innebära en bättre arbetsgemenskap och med all sannolikhet
              också ett bättre liv.
            </seg>
          </u>
          <note type="speaker" n="32b19489">
            Anf. 47 BERIT HÖGMAN (s) replik:
          </note>
          <u who="berit_hogman_cb2bb0" xml:id="i-df7eddcfda4c84cf-1" n="a734b73b">
            <seg n="f5495d1e">
              Herr talman! Det är inte sjyst att undanhålla sanningen. Jag
              har SCB:s siffror framför mig. I oktober 2006 var 4 477 000 i
              sysselsättning. I oktobernovember 2009 är det 4 458 000. Det är
              färre i sysselsättning 2009 än det var 2006.
            </seg>
            <seg n="069834fa">
              Tomas Tobé säger sig också vara bekymrad över jobless growth,
              som vi får säga är också en europeisk företeelse. Men jag är mer
              bekymrad över att vi har en regering som åstadkommer både lägre
              tillväxt och högre arbetslöshet och dessutom ett budgetunderskott
              som är gigantiskt. Det blir väldigt tydligt, särskilt om vi gör
              en historisk jämförelse. Tomas Tobé vet att borgerliga regeringar
              rent statistiskt alltid har lämnat ifrån sig gigantiska budgetunderskott
              när de avgått. Och det kommer de tyvärr att göra också denna gång.
            </seg>
            <seg n="a22a36cb">
              Uppdraget som Trygghetsrådet och Trygghetsstiftelsen har för
              sina uppdragsgivare är inte jämförbart med det uppdrag som Arbetsförmedlingen
              har. Det är resultatet av det som är bekymmersamt. Visst, många
              får nya jobb, men en stor grupp kommer aldrig i fråga för de lediga
              jobben. Det har ni aldrig tagit någon hänsyn till, utan ni för
              samma politik som om vi hade en jättehög konjunktur och som om
              det fanns en massa lediga jobb. Det är det som är problemet för
              er.
            </seg>
            <seg n="7d527fb4">
              Varför inser ni inte att det är skillnad på högkonjunktur och
              lågkonjunktur och att alla har rätt till jobb?
            </seg>
          </u>
          <note n="bff62fce" type="speaker">
            Anf. 48 TOMAS TOBÉ (m) replik:
          </note>
          <u who="tomas_tobe_95934f" xml:id="i-b46c9661ba597804-5" n="a64b6877">
            <seg n="e585b504"/>
            <seg n="d1eea699">
              Herr talman! Om man läser de olika budgetar som den här regeringen
              har avlämnat tror jag att man kan se att det finns en skillnad
              i syn på högkonjunktur och lågkonjunktur, särskilt om man tittar
              på vårt område, där vi nu kraftigt har byggt ut de arbetsmarknadspolitiska
              åtgärderna. Vi har också kraftigt byggt ut utbildningsinsatser
              och så vidare. Det har varit en direkt effekt av att vi vill föra
              en konjunkturberoende politik.
            </seg>
            <seg n="6d46b760">
              Även under högkonjunkturen 2006, när jobben stod som spön i backen
              och människor hade möjlighet att ta jobb, hörde vi från Socialdemokraterna
              att människor i stället skulle in i åtgärder. Ni har alltid i
              alla lägen velat få tillbaka människor i olika typer av åtgärder.
              När man utvärderade detta kunde vi se att ni låste fast människor
              och förlängde arbetslösheten. Vi har nu etablerat och återupprättat
              en tydlig arbetslinje.
            </seg>
            <seg n="cc36360c">
              Jag välkomnar verkligen att Socialdemokraterna har tagit del
              av SCB:s arbetskraftsundersökning. Jag är också fullt medveten
              om och det har jag sagt tidigare att den internationella finanskrisen
              och det tuffa år vi är inne i nu innebär att vi kommer att ha
              en tuff period och en ökande arbetslöshet även under nästa år.
              Men även Berit Högman måste kunna tillstå att det är aningen beklämmande
              att det när man jämför dessa siffror är en sådan skillnad trots
              att det är djup lågkonjunktur nu men var brinnande högkonjunktur
              2006. Det är relevant, utifrån den jobblösa tillväxten.
            </seg>
            <seg n="168b5f66">
              När det sedan gäller omställningsföretagen tycker jag tvärtom:
              Det är jätteviktigt att ta de erfarenheterna. Det är precis det
              som det handlar om. Människor har blivit arbetslösa och vill i
              första läget inte gå in i en åtgärd utan vill ha ett nytt arbete.
              Då handlar det om att vidta de åtgärder som behövs för att dessa
              människor ska kunna få nytt arbete.
            </seg>
          </u>
          <note type="speaker" n="e5eb5eef">
            Anf. 49 BERIT HÖGMAN (s) replik:
          </note>
          <u who="berit_hogman_cb2bb0" xml:id="i-df7eddcfda4c84cf-2" n="a734b73b">
            <seg n="e3ae13ae">
              Herr talman! När Tomas Tobé säger att man kan överväga ytterligare
              åtgärder får det mig att fundera på en annan sak. Vi vet att den
              här regeringen driver en löntagarfientlig politik. Vi befarar
              kraftigt att nästa steg i det är en försämring av arbetsrätten.
              Varför tror vi det? Jo, det finns ett slags oskriven överenskommelse
              att om tre partier är överens om en sak får det fjärde ge sig.
              Så var det när det gällde homoäktenskapen. Då fick kd ge sig.
              Centern fick ge upp sin energipolitik under tårfyllda former.
              Moderaterna fick ge upp sitt motstånd i regionfrågan.
            </seg>
            <seg n="c829ead4">
              Nu ser vi tydligt frågan om att försämra arbetsrätten. Samtliga
              regeringspartier utom Moderaterna har sagt att de absolut vill
              försämra arbetsrätten. Utskottets ordförande har sagt i en medieintervju
              att man inte har för avsikt att försämra arbetsrätten under innevarande
              mandatperiod. Min fråga till Tomas Tobé är: När tänker regeringen
              försämra arbetsrätten, och hur?
            </seg>
          </u>
          <note n="5db5782a" type="speaker">
            Anf. 50 TOMAS TOBÉ (m) replik:
          </note>
          <u who="tomas_tobe_95934f" xml:id="i-b46c9661ba597804-6" n="a64b6877">
            <seg n="e585b504"/>
            <seg n="578c8627">
              Herr talman! Jag instämmer inte i Berit Högmans analys att vi
              för en löntagarfientlig politik. Vi har fört en politik som har
              gjort att en sjuksköterska har fått 1 500 kronor mer i månaden
              att leva för och att en metallarbetare har fått ungefär 1 800
              kronor mer i månaden att leva för. Vi har säkerställt att det
              lönar sig att arbeta. Det är inte en löntagarfientlig politik.
            </seg>
            <seg n="1709b712">
              Herr talman! Jag har inte tagit del av några siffror som innebär
              att löner sänkts i Sverige. Det påstås ibland att vi driver någon
              form av låglönepolitik. Det finns inga siffror om detta som jag
              känner till. Men det är möjligt att Berit Högman kan ha något
              sådant underlag. Har hon det vill jag väldigt gärna ta del av
              det.
            </seg>
            <seg n="47824c12">
              När det gäller den svenska arbetsmarknaden är alla partier inom
              Allians för Sverige överens om att vi ska ha kvar en modell som
              innebär att arbetsmarknadens parter tar ansvar för att sluta avtal
              om löner och villkor på arbetsmarknaden. Sedan sker det, precis
              som inom den rödgröna koalitionen, en diskussion om enskildheter,
              det vill säga arbetsmarknadslagstiftning, flexibilitet, trygghet
              och så vidare.
            </seg>
            <seg n="9d90247f">
              Från Moderaterna är vi tydliga med att vi menar att den stora
              utmaningen inte ligger i att skapa flexibilitet i arbetsmarknadslagstiftningen.
              De verktygen har parterna på arbetsmarknaden i dag. Men jag kan
              erkänna att vi har gjort en förändring på arbetsrättens område
              under mandatperioden. Vi har till exempel infört en visstidsanställning
              på 24 månader för att skapa ökad flexibilitet för företagen. Om
              det, herr talman, är en löntagarfientlig politik, då är det fullt
              möjligt att det är en sådan vi kommer att fortsätta att föra.
            </seg>
          </u>
          <note type="speaker" n="e90e002a">
            Anf. 51 ANNIKA QARLSSON (c):
          </note>
          <u who="annika_qarlsson_be4975" xml:id="i-5e09d96b25cb1d6f-0" n="ff29eba9">
            <seg n="5abc4597">
              Herr talman! Jag ska börja med att berätta om ett telefonsamtal
              som jag fick för ett par veckor sedan. Det var Christina som ringde.
              Hon berättade om hur hon som arbetssökande hade varit hos Arbetsförmedlingen
              och försökt få hjälp för att komma i arbete. Hon hade under lång
              tid sökt arbete och med viss hjälp från Arbetsförmedlingen försökt
              hitta olika typer av jobb som skulle kunna vara aktuella. Hon
              sökte många jobb, men kände att hon inte riktigt fick det stöd
              hon behövde. Till slut hittade hon en arbetsgivare som var beredd
              att anställa på deltid, men fick då svaret från förmedlingen att
              de inte kunde vara med och hjälpa till med det. Däremot hade de
              ett halvtidsjobb i Frillesås 20 mil bort som de tyckte att hon
              skulle söka. Annars behövde hon inte komma till Arbetsförmedlingen
              igen. Det här var 2003, under en annan regerings styre.
            </seg>
            <seg n="5e7fe8be">
              I går träffade jag Ann. Hon var på gymmet häromkvällen, och det
              satt en tjej på maskinen jämte henne. Det strålade om henne. Ann
              kunde inte låta bli att ställa frågan vad det var som hade hänt.
              Jag var dömd till förtidspension, men nu är jag kärnfrisk, blev
              svaret. Jag fick inte hjälp med någon rehabilitering, men nu har
              jag gjort den själv.
            </seg>
            <seg n="0cfde035">
              Veronika är funktionshindrad, nästan på så många sätt det går
              att vara, men har en lysande affärsidé. Hon skulle få en automatisk
              förtidspension. Något annat var inte att vänta. I dag driver hon
              ett företag med 400 anställda.
            </seg>
            <seg n="80631183">
              I den debatt som har förts under de senaste veckorna och som
              i mångt och mycket berör vårt utgiftsområde kan jag känna att
              det ibland finns något slags skillnader i synen på arbete. Vad
              är det egentligen vi pratar om? För den som följer debatten utifrån
              måste det te sig väldigt underligt.
            </seg>
            <seg n="6831916a">
              Jag tog tidigare i dag fram Lennart Levis bok och läste om vad
              som gör livet värt att leva. Att älska och att arbeta, skriver
              han inledningsvis.
            </seg>
            <seg n="9f818fc7">
              De där med relation är en självklarhet både att ha en kärlek
              och att få ha barn, något som är en fantastisk gåva och en möjlighet
              till en vidareutveckling som man knappt tror är möjlig när man
              första gången får barn. Man har en mamma, syskon och kompisar.
              Allt det här är enormt viktigt.
            </seg>
            <seg n="011b2d11">
              Vad innebär då detta med arbete? Vad är det vi egentligen diskuterar
              här i kammaren i dag? Vi kan gå längre tillbaka. Mat och husrum
              var det inte ovanligt att man gärna ville ha för utfört arbete.
              I dag förväntar vi oss en lön så att vi kan betala mat och husrum.
            </seg>
            <seg n="ef8384c9">
              Men det handlar om så mycket mer. Det handlar om arbetskamrater
              och om en utmaning. Man tvingas klara nya uppgifter, sådant som
              man förut inte gjort. Man blir bekräftad och får en tillhörighet.
              I Sverige har jobbet en väldigt stor betydelse för identiteten.
              Den första frågan man får när man träffar andra är: Vad jobbar
              du med? Man är med och skapar och gör saker. Man har arbetskamrater
              som man kan sitta och dricka en kopp kaffe med eller som man kan
              ordna en julfest med och ha himla trevligt tillsammans.
            </seg>
            <seg n="be385fd2">
              Utöver de här två sakerna är självklart också tid för lek en
              viktig del kultur, idrott, olika saker som man gärna vill göra
              och som man är beredd att betala för. Arbete vill man väl mer
              ha betalt för.
            </seg>
            <seg n="2b3c8159">
              Innan jag kom in i riksdagen jobbade jag på Ica Supermarket i
              Sollebrunn. Jag började i charken men var snart i kassan, i grönsaksdisken
              och i mejeridisken för att sedan vara tillbaka i charken. I en
              manuell chark möter man otroligt många människor. Man möter såväl
              dem som är goda och glada som stressade småbarnsföräldrar som
              vill ha tips om snabblagade och billiga middagar. Man kan också
              möta dem som är hungriga och lite griniga eller kanske dem som
              är rätt ensamma.
            </seg>
            <seg n="2011d45a">
              En sak som man kan tycka är så fantastisk med detta med att finnas
              på en arbetsplats och att ha del i kamratskapet där är också detta
              med att finnas till för att möta andra människor.
            </seg>
            <seg n="407c5144">
              Märta brukade komma in vid lunchtid med sin rollator. Hon bodde
              ensam och hade inga barn i byn som kom och hälsade på. Om hon
              skulle äta eller inte var en fråga som vi diskuterade varje gång
              hon kom till disken. Hon kunde säga: Nej, i dag är jag nog inte
              sugen på mat. Många samtal landade i prat om vad hon som barn
              åt eller om vad hennes mamma gjorde. Sylta och rödbetor brukade
              till slut locka Märta, så hon skulle nog äta lite mat också i
              dag.
            </seg>
            <seg n="65d376bd">
              Det där mötet och betydelsen av att man är en del av en arbetsgemenskap
              liksom att man har betydelse för andra människor, vare sig man
              står bakom charkdisken på Ica eller man jobbar inom omsorgen eller
              på ett företag där varor produceras, är enormt viktigt. Arbete
              är så mycket mer än bara en lön.
            </seg>
            <seg n="82f3c624">
              Martin, 19 år, slutade i våras på fordonsprogrammet. Det är inte
              den allra roligaste tiden att komma ut från gymnasiet. Martin
              tillhör en av de stora ungdomskullar som nu kommer ut. Han var
              lite för sent ute i våras och fick inte tag i något sommarjobb.
              Men han fick lite extrajobb i somras, några dagar här och några
              dagar där. Däremot var han snabb med att se till att anmäla sig
              hos Arbetsförmedlingen för att komma in i det arbetet.
            </seg>
            <seg n="e57d3ec0">
              I mitten av september erbjöds han praktik, vilket blev ett jättelyft
              för honom. Han var ute och gjorde byggnadsställningar åt dem som
              reparerade tak. Det jobbet var inte alls vad han utbildat sig
              för eller det han vill jobba med. Men det var ett jobb, och det
              blev en tillhörighet. Det jobbet varade en månad. Sedan kom han
              hem igen, men det hela hade satt lite fart på jobbsökandet.
            </seg>
            <seg n="cdeac8a1">
              I slutet av oktober kom jobbsamtalet. Den 1 november började
              han jobba. Nu är hans bekymmer på morgnarna att bildörren frusit.
              Vem kan man få tag i klockan sex på morgonen för att låna en bil?
              Han kan också tänka: Har jag med mig matlådan? Har jag fixat den
              mat jag ska ha med mig?
            </seg>
            <seg n="9a6526a6">
              Martin kommer hem efter jobbet och berättar vad arbetskamraterna
              sagt på kafferasten. Och snart kommer första lönen! Den stoltheten,
              lyckan och känslan av att vara på väg är också en viktig del med
              arbete.
            </seg>
            <seg n="03d2087a">
              För att förstå den debatt som jag kan känna har rasat under den
              senaste tiden måste man förstå skillnaden i synen på arbete. I
              allt det vi i majoriteten säger och gör när vi pratar om arbetslinjen
              lyfter vi fram det som handlar om livskvalitet som en friskhetsfaktor.
              Detta med arbetskamrater, egen försörjning och följaktligen hjälp
              och stöd för att kunna ta sig till jobb och få makt över sitt
              liv bemöter oppositionen genom att tala om hur vi tvingar folk.
              Där kan jag säga att det finns en skillnad i synen på arbete.
            </seg>
            <seg n="130ff289">
              När vi tillträdde, 2006, synliggjorde vi de många människor som
              under en väldigt lång tid hade stått utanför systemet. Man fick
              inte hjälp tillbaka; vare sig man var långtidsarbetslös eller
              man var sjukskriven sedan länge fick man inte hjälp att komma
              tillbaka.
            </seg>
            <seg n="f0e6bff5">
              Utifrån det vi ser nu efter en finanskris, en global lågkonjunktur
              och en strukturell kris som slår hårt speciellt i mina hemtrakter;
              dessutom kommer stora ungdomskullar ut är det helt klart en utmaning
              att klara det här uppdraget, inget enkelt uppdrag.
            </seg>
            <seg n="105d06cf">
              Vi ser till att Arbetsförmedlingen har en mängd verktyg för att
              möta de här människorna och hjälpa dem tillbaka till arbete. Vi
              satsar också på rehabilitering, på rätten att få bli prövad inte
              bara medicinskt utan också mot ett arbetsliv alltså på rätten
              för människor att pröva sin arbetsförmåga.
            </seg>
            <seg n="be15e7ac">
              I oktober 2009 förmedlades 41 000 jobb via Arbetsförmedlingen.
              41 000 personer i Arbetsförmedlingens rullor skrevs alltså ut
              apropå diskussionen om att det inte finns några jobb. Jo, det
              finns jobb. De är färre men finns.
            </seg>
            <seg n="6dbcc701">
              När vi pratar om alla siffror och om statistiken det är mycket
              spännande med statistik; den kan vi använda till att liksom slå
              i huvudet på varandra både fram och tillbaka kan vi se att det
              förvisso är många människor som under det senaste året har förlorat
              jobbet. Men vi kan också se ett större utbud på arbetsmarknaden;
              vi är många fler personer som nu står till arbetsmarknadens förfogande.
              Med andra ord är vi nu egentligen fler som jobbar än vi var när
              alliansen tog över regeringsmakten, även om det är en högre arbetslöshet.
            </seg>
            <seg n="5844831b">
              Är vi då nöjda med detta? Ibland frågar man om det finns någon
              självkritik eller om vi tycker att allt är skitbra apropå andra
              citat. Nej, det är klart att mycket återstår att göra. Så länge
              det finns någon enda människa som sitter där hemma i soffan och
              tittar på debatten och som undrar kommer jag att få någon hjälp,
              kommer det att finnas något jobb för mig, är det någon som vill
              ha mig? säger vi i alliansen: Vi är inte nöjda förrän vi vet att
              alla som vill och kan har fått det stöd och den rehabilitering
              som krävs och får möjligheten att komma in på arbetsmarknaden.
              Ett första steg i det avseendet handlar faktiskt om att få pröva
              arbetsförmågan.
            </seg>
            <seg n="1bf44c68">
              Det finns en stor osäkerhet. Det går inte att säga att si och
              så kommer utvecklingen att bli. Vi har ju sett att många prognoser
              ständigt förändras. Finansdepartementet men även internationella
              aktörer som OECD och Konjunkturinstitutet ser nu framför sig en
              snabbare återhämtning än man tidigare räknat med.
            </seg>
            <seg n="ec9c871d">
              Man kan se att det planat ut när det gäller nedgången och att
              det finns vissa ljusglimtar. I vissa sektorer rullar det på för
              fullt. Men det krävs en mängd olika insatser, till exempel att
              vi stöttar både dem som varit arbetslösa under en kort tid eller
              som precis går ut i arbetslöshet och dem som länge varit utan
              arbete. Det krävs olika insatser också beroende på var vederbörande
              finns. Det gäller även dem som kommer direkt från jobb och som
              är välutbildade och som arbetsmarknaden skriker efter. Men vi
              har också de ungdomar på arbetsmarknaden som inte har avslutat
              sina gymnasiestudier. För dessa krävs det andra insatser än till
              övriga.
            </seg>
            <seg n="6c25eba1">
              Vi har fyllt verktygslådan till Arbetsförmedlingen. Jag tror
              att många av de här sakerna är helt rätt, men självklart kan det
              behövas kompletteringar för att det ska fungera fullt ut. Dessutom
              har vi gett resurser så att man kan klara de uppdrag som man har
              framför sig.
            </seg>
            <seg n="15e5ee4d">
              Tomas Tobé tog i ett tidigare inlägg upp det vi har fyllt verktygslådan
              med. Det handlar både om garantier och om sänkning av arbetsgivaravgiften
              för dem som har stått långt från arbetsmarknaden. Det handlar
              om olika typer av praktik och mycket om utbildningsinsatser högskola
              och universitet, arbetsmarknadsutbildning, folkhögskolor, komvux
              och yrkesvux. Vi satsar också på lönebidrag och Samhall för att
              möta de delarna.
            </seg>
            <seg n="60f6feae">
              Vi ser till att utbildningssatsningarna går till det reguljära
              utbildningssystemet, för vi vet att det är det bästa för alla
              parter. Insatserna ökar nu. Ibland kommer kritik där man säger:
              Ja, ja nu tillför ni det som ni tog bort förut! Och det gör vi
              helt rätt i. I en högkonjunktur ska det inte finnas fullt med
              insatser som låser in människor. Däremot krävs åtgärderna i en
              lågkonjunktur för att möta arbetslösheten.
            </seg>
            <seg n="eb60de81">
              Sverige har länge haft hög ungdomsarbetslöshet. Den har förvärrats
              nu i lågkonjunkturen. Vi har flera olika insatser som vi har tillfört
              tidigare, och nu gör vi ytterligare insatser i denna budget. Vi
              gör jobbgarantin mer flexibel med möjligheten till arbetslivsinriktad
              rehabilitering. Starta-eget-bidraget kommer att gälla från 20
              år. Lyftet kommer att vara en aktiveringsinsats, och man kommer
              även att ha möjlighet att delta i garantin på deltid och komplettera
              med komvux. Det är ett sätt att få fler att sätta sig på skolbänken.
            </seg>
            <seg n="3081fe3b">
              Man får möjlighet till studieförberedande utbildningar inom folkhögskolan.
              Inom utbildningsväsendet kommer det att bli 21 500 nya platser.
              Vi har jobbcoacher. Vi ser att många av de här sakerna kommer
              att möta upp och hjälpa till.
            </seg>
            <seg n="72955367">
              Vi ger ett ytterligare uppdrag när det gäller sociala företag
              till Arbetsförmedlingen och Försäkringskassan. Vi gör det just
              för att de sociala företagen har ett stort och viktigt uppdrag
              när det gäller dem som är långtidssjuka.
            </seg>
            <seg n="0ad17062">
              När det gäller arbetsmiljödelen är det viktigt att det inte bara
              är fler jobb, utan också bättre jobb. Arbetsplatsolyckorna har
              minskat. Det kanske i och för sig har störst betydelse att vi
              tyvärr befinner oss i en lågkonjunktur. Men självfallet ser vi
              att detta är en viktig del att följa upp. Vi ser också att den
              årliga minskningstakten på arbetsrelaterade sjukdomar minskar.
              Vi satsar på det området. Vi gör det bara inte på samma sätt som
              oppositionen.
            </seg>
            <seg n="0ae7ed56">
              I betänkandet som jag yrkar bifall till förslaget i har vi många
              insatser som handlar om att dämpa fallet, att förhindra att arbetslösheten
              biter sig fast och att förbättra företagsklimatet. Vi vill ge
              människor som Christina, Veronika och Martin möjligheten att få
              plats på arbetsmarknaden och att förverkliga sina drömmar.
            </seg>
          </u>
          <note type="speaker" n="1acdfebc">
            Anf. 52 BERIT HÖGMAN (s) replik:
          </note>
          <u who="berit_hogman_cb2bb0" xml:id="i-df7eddcfda4c84cf-3" n="a734b73b">
            <seg n="3b098aa1">
              Herr talman! Centerpartiet har tidigare varit ett parti som har
              setts som hela landets eller landsbygdens parti. Det är nu historia.
              På samma sätt som vi ser att klyftorna växer mellan människor
              växer också klyftorna mellan stad och land och mellan regioner.
            </seg>
            <seg n="eacb0ba4">
              En stark konkurrensutsättning av alla tjänster och en obefintlig
              vilja från regeringen att styra exempelvis via statliga verk och
              bolag har lett till att urbaniseringen har fått starkare kraft
              än på länge. Det blir färre jobb runt om i landet.
            </seg>
            <seg n="dcd71f53">
              Tidigare var Centern ett parti som stödde utbyggnaden av de regionala
              högskolorna och universiteten något som har haft jättestor betydelse
              för forskning och utveckling och även arbetskraftsförsörjning
              runt om i landet. Centern har kapitulerat även från detta ansvar.
            </seg>
            <seg n="753854d0">
              Var finns det någon industripolitik för jobben? Var finns det
              någon strategi för jobben över huvud taget från Centerns sida?
              Ni ställer ju upp på den enögda matchning som handlar om att ha
              arbetskraftsfokus enbart på arbetskraftsutbudet och på försämringar
              i arbetsrätten. Det gör ni i stället för att se hur man kan vara
              med och stimulera jobb.
            </seg>
            <seg n="3ac86cb6">
              Nyligen gällde det 1 000 jobb i Gävle. Olofström, Arvika, Eskilstuna,
              Hofors, Norsjö och Kalix listan kan göras lång över orter i vårt
              land som drabbas hårt av krisen. Vad är Centerns svar på frågan:
              Hur vill Centern vara med och stimulera så att vi får fram de
              nya jobben?
            </seg>
          </u>
          <note type="speaker" n="7f662fa5">
            Anf. 53 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-5e09d96b25cb1d6f-1" n="ff29eba9">
            <seg n="d8e6cb46">
              Herr talman! Jag kan lugna Berit Högman; vi gör mycket i den
              här frågan. Vi har till exempel tagit fram en landsbygdsstrategi
              som ger stora pengar och stora möjligheter till utveckling av
              livskraftiga företag runt om i hela vårt land. Vi gör många olika
              insatser som stärker de gröna näringarna. De gröna näringarna
              finns nästan enbart utanför de stora städerna. De har stor betydelse
              eftersom de i sig genererar fler jobb också i nästa steg.
            </seg>
            <seg n="48a014d7">
              Vi gör en satsning på turism. Mellan Berit Högmans och mina hemtrakter
              ligger Dalsland, som är ett landskap som har fantastiska möjligheter
              när det gäller natur och kultur. Det ligger även nära de stora
              städerna. Med den här typen av turismsatsningar vet vi att det
              framöver kommer att finnas möjligheter till många jobb som växer
              fram i de små företagen.
            </seg>
            <seg n="d1ff3dbb">
              Vi gör en satsning på matlandet. Det handlar i allra högsta grad
              om lokala näringar som byggs underifrån och som växer fram där
              jag bor och på många andra ställen runt om i landet.
            </seg>
            <seg n="c40c54ce">
              Alla de här bitarna hänger ihop med vilka företagarvillkor vi
              har. I budgeten sänker vi egenavgiften för de små företagen just
              för att göra det mer lönsamt för de minsta företagen.
            </seg>
            <seg n="ef8a2ac7">
              I det här ligger många olika delar. Jag kan känna att det är
              spännande att Berit Högman är så bekymrad över Centerpartiets
              utveckling och att hon ägnar så mycket tid åt att titta igenom
              vad något annat parti gör. Om man tittar på er egen budget ser
              man att landsbygden inte nämns i budgetpropositionen över huvud
              taget. Det kanske är det som ska kompenseras i debatten här.
            </seg>
            <seg n="132c9625">
              Förutom det kan jag bara nämna att ytterligare platser fördelas
              till de regionala högskolorna. Det har vi inte släppt.
            </seg>
          </u>
          <note type="speaker" n="c44a30a4">
            Anf. 54 BERIT HÖGMAN (s) replik:
          </note>
          <u who="berit_hogman_cb2bb0" xml:id="i-df7eddcfda4c84cf-4" n="a734b73b">
            <seg n="734c81ea">
              Herr talman! Då kan jag rekommendera läsning av en motion på
              drygt 80 sidor, som handlar om regionalpolitiken. Den kan Annika
              i stället bita tag i.
            </seg>
            <seg n="e0ea5ff4">
              Den fråga som jag tycker har kännetecknat Centerpartiet mest
              under de här åren är just försämringen av arbetsrätten. Det är
              alltid så att det som är en förbättring för arbetsgivaren måste
              vara en försämring för löntagarna. Försämringarna i semesterlagen
              är ett tydligt exempel på det.
            </seg>
            <seg n="22fa78aa">
              Jag återkommer med den frågan till dig eftersom ni är ett parti
              som verkligen leder klappjakten på rättigheter för löntagare.
              Nu har både Centern, Kristdemokraterna och Folkpartiet bestämt
              sig för att vi måste ha försämringar i arbetsrätten. När kommer
              försämringarna och hur kommer de att se ut?
            </seg>
          </u>
          <note type="speaker" n="70b0871a">
            Anf. 55 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-5e09d96b25cb1d6f-2" n="ff29eba9">
            <seg n="f2d9b63a">
              Herr talman! Jag tackar för lästipset. Jag ska genast gå tillbaka
              och läsa motionen. Men när vi har letat tidigare hittade vi inte
              ordet landsbygd i Socialdemokraternas budgetmotion över huvud
              taget. Nu får vi se om ni har hittat någon annanstans att skriva
              om det.
            </seg>
            <seg n="490f006d">
              Det är rätt spännande med arbetsrätten. Ur Socialdemokraternas
              och Berit Högmans perspektiv blir det en försämring. Men ibland
              kan man fundera på att det som gäller här och nu i dag är att
              allt det som står i anställningsskyddet är dispositivt. Det innebär
              att det är förhandlingsbart. Hur stor skulle skillnaden egentligen
              vara mellan en rättighet som i dag står i lag men som är dispositiv
              och om man skulle öppna de här möjligheterna? Jag kan tycka att
              skillnaden inte är så stor. Det skulle snarare handla om att stadfästa
              i lag vad som ändå gäller på arbetsmarknaden. Men jag vet att
              Berit Högman inte köper den förklaringen.
            </seg>
            <seg n="0db5f3cd">
              Vårt argument för att titta på just arbetsrättsfrågorna är att
              vi ser att vi i Sverige har en stel arbetsmarknad. Den är i sin
              funktion sådan att man är rädd att släppa sitt jobb eftersom det
              inte med automatik innebär att man får samma trygghet när man
              kommer in på nästa jobb. Jag avser då trygghet i form av långvarig
              anställning och placering på turordningslistan.
            </seg>
            <seg n="f1aea7f2">
              I vårt förslag beskriver vi förändringarna i den arbetsrättsliga
              delen. Vi vill också stärka enskilda individers möjlighet till
              kompetensutveckling över tid. När vi föreslår de här bitarna kopplar
              vi ihop dem med möjligheten till en högre ersättning så att det
              blir en tydligare bit där både individen, företagen och samhället
              går in och tar ett gemensamt ansvar. Så kan vi få en flexiblare
              och öppnare arbetsmarknad.
            </seg>
          </u>
          <note type="speaker" n="a179fb36">
            Anf. 56 ULF HOLM (mp) replik:
          </note>
          <u who="ulf_holm_74ae2f" xml:id="i-12d90a8400b2affe-3" n="67750108">
            <seg n="e05bddb9">
              Herr talman! Annika Qarlsson började med att prata om julfester,
              lekar, charken, rödbetor etcetera. Det tog sex minuter innan hon
              började prata om arbetslöshet. Hon började med att prata om lyckan
              med arbete. Det var väl ganska bra, men jag blev lite bekymrad.
            </seg>
            <seg n="413d7796">
              I de senaste debatterna har jag noterat att det är som om ni
              inte vill se de arbetslösa. Ni pratar om och fokuserar mycket
              på dem som har arbete. Ni tycks inte vilja se och tycks inte vilja
              veta av att det finns arbetslösa personer i det här landet som
              behöver stöd och som behöver få ett arbete och få del av all den
              lycka som Annika Qarlsson ägnade inledningen av sitt anförande
              åt. Det tycker jag är bekymmersamt.
            </seg>
            <seg n="47acc11f">
              Samtidigt säger Annika Qarlsson att man ska förbättra företagsklimatet
              och att man har förbättrat a-kassan. Jag känner mig som ett stort
              frågetecken. På vilket sätt har ni förbättrat företagsklimatet
              i Sverige? Det har tvärtom blivit sämre. Alla de förslag som har
              kommit från s, v och mp om att man ska förbättra riskkapitaltillgången
              för mindre företag så att de ska våga anställa och våga investera
              säger ni blankt nej till.
            </seg>
            <seg n="edd91068">
              Vi har lagt fram förslag om att man måste förbättra a-kassan
              så att den blir en omställningsförsäkring. I dag är det bara 25
              procent av dem som har rätt till a-kassa och det är inte så många
              som har rätt till a-kassa längre som når upp till 80 procent av
              tidigare inkomst. Det är ganska självklart att det uppstår osäkerhet
              då. Man lägger ansvaret för arbetslösheten på den enskilde i stället
              för att ta ett politiskt ansvar och försöka fixa till situationen.
              Har ni inga bra förslag själva så titta gärna på Miljöpartiets
              budgetförslag. Där finns ett par nya fräscha idéer på vad man
              kan göra.
            </seg>
          </u>
          <note type="speaker" n="b10bad8c">
            Anf. 57 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-5e09d96b25cb1d6f-3" n="ff29eba9">
            <seg n="3347ecb1">
              Herr talman! Jag är av den motsatta uppfattningen mot Ulf Holm.
              Det är kanske inte helt förvånande. Jag ska förklara. Han säger
              att vi inte ser de arbetslösa. Jag hävdar att det var den förra
              majoriteten, det vill säga den nuvarande oppositionen, som inte
              såg de arbetslösa och som inte såg de långtidssjuka. Vi har gett
              möjligheter att komma tillbaka till arbetet. Vi sänker arbetsgivaravgifterna.
              Forskningen visar att det är avgörande för om man, om man har
              varit ifrån arbete länge, ska få arbete eller inte.
            </seg>
            <seg n="ea454725">
              Vi ger verktyg till Arbetsförmedlingen eller snarare till enskilda
              personer. Nyfriskjobben och nystartsjobben är inte åtgärder som
              beviljas någonstans, utan dem blir man berättigad till om man
              har varit sjukskriven eller arbetslös under en längre tid.
            </seg>
            <seg n="42f659a5">
              Vi ger möjligheter på alla de här områdena. Vi har sett dem som
              har varit utan arbete länge. Vi vill ge fler möjlighet att få
              gå på en julfest, få sälja kalvsylta eller vilken arbetsuppgift
              man än har inom sin profession. Men det vill inte ni göra. Ni
              vill inte ge dem hjälp, rehabilitering och stöd för att de ska
              få den större makt över sitt eget liv som man får genom att ha
              ett arbete att gå till.
            </seg>
            <seg n="a3721fd3">
              Jag tittar lika bekymrad på Ulf Holm som han tittar på mig. Det
              är synd att vi inte kan mötas i det här. Det klarar vi inte ens
              av efter en julfest. Jag tror att vi lär fortsätta att diskutera
              de här sakerna.
            </seg>
            <seg n="0a61a76c">
              Det som Ulf Holm säger om företagsklimatet är inte sant. Vi har
              sänkt egenavgifterna generellt för alla företag. Vi har sett till
              att Almi har tillgång till riskkapital just för småföretagen,
              och vi gör många regelförändringar.
            </seg>
          </u>
          <note type="speaker" n="a0d45fd8">
            Anf. 58 ULF HOLM (mp) replik:
          </note>
          <u who="ulf_holm_74ae2f" xml:id="i-12d90a8400b2affe-4" n="67750108">
            <seg n="9937a036">
              Herr talman! Det är flera arbetslösa i dag än när ni tog över
              regeringsmakten. Antalet konkurser ökar fortfarande. Antalet varsel
              är fortfarande högre än det var 2006. Alla kurvor pekar åt fel
              håll, och ni verkar så bekymmerslösa och pratar om julfester i
              stället. Visst är det trevligt med julfester, men man borde lägga
              lite energi på att hitta lösningar på de problem som finns i dag.
              Där har Centern inga förslag. Jo, ni har några förslag. Det handlar
              om försämringar för ungdomar. Ni vill införa ungdomslöner, det
              vill säga kraftigt sänkta löner för ungdomar. Ni vill också försämra
              anställningstryggheten. Ni vill ha fler undantag i LAS än vad
              som finns i dag.
            </seg>
            <seg n="0be10cfe">
              Det är inte de förslagen som jag hör när jag är ute och träffar
              företag och får höra vilka problem de har i dag. De lyfter fram
              helt andra saker som de tycker att vi politiker ska fixa till.
              En av dem är att de behöver mer riskvilligt kapital. Visst har
              Almi fått förbättringar. Det håller jag med om, och det röstade
              vi också för. Jag tror till och med att kammaren var enhällig
              i det beslutet. Finns det några fler förslag?
            </seg>
            <seg n="5cf543c8">
              Många småföretagare säger att om de ska våga anställa någon vill
              de gärna ha lite rabatt på arbetsgivaravgiften. Det är lite dyrt
              att ta steget. Därför har vi i Miljöpartiet lagt fram förslag
              om att småföretagare med en lönesumma på upp till 700 000 ska
              få kraftigt sänkta arbetsgivaravgifter om man anställer fler.
              De förslagen är viktiga.
            </seg>
            <seg n="4b3e4c3d">
              Jag håller med om att många vill ha anställningstrygghet. Det
              är därför vi har lagt fram förslag på företags- och utbildningsvikariat.
              Det innebär att man inte behöver säga upp sig för att prova på
              att starta ett företag eller utbilda sig, utan man behåller sin
              plats enligt turordningsreglerna. Samtidigt ger man en arbetslös
              en chans att komma in på arbetsmarknaden. Det måste vara det absolut
              viktigaste. Det måste även Centern inse.
            </seg>
          </u>
          <note type="speaker" n="8491e3a3">
            Anf. 59 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-5e09d96b25cb1d6f-4" n="ff29eba9">
            <seg n="fc40255f">
              Herr talman! Det här med statistik är lite spännande. Ja, det
              är många människor som har förlorat jobbet det senaste året, men
              det är också många fler som ingår i arbetskraften i dag. Under
              det senaste kvartalet har sysselsättningen sjunkit med 126 000
              jämfört med förra året. Sedan regeringen tillträdde är det också
              152 000 fler som ingår i arbetskraften. Vi har stora ungdomsgrupper,
              och vi har många fler som står till arbetsmarknadens förfogande.
              När det gäller siffror måste man ta med sig alla olika delar.
            </seg>
            <seg n="a9daf1eb">
              Under de första två åren fick otroligt många människor ett arbete.
              Hade vi haft kvar den rödgröna majoriteten hade de inte fått jobb.
              Då hade vi fortsatt att ha en jobbless growth, vilket hade gjort
              att krisen hade resulterat i betydligt värre siffror än de vi
              ser här i dag.
            </seg>
            <seg n="e5bf5086">
              När det gäller försämringar av anställningsskyddet vill jag säga
              att de företagare som vi möter väldigt ofta är rädda för att anställa.
              Kostnaden är en del, och den andra delen är att man tar på sig
              ett stort ansvar. Det är här vi får signaler om att det skulle
              vara viktigt att förändra detta så att man får en möjlighet att
              behålla dem på arbetsplatsen och kan utveckla företaget vidare.
              Det leder i sin tur till att många fler kan få jobb eftersom det
              blir ett livskraftigt företag.
            </seg>
            <seg n="77b909be">
              Efter ett sådant här år blir det konkurser. Jag tror inte att
              det spelar någon roll vilken regering som hade suttit. Det är
              bara att konstatera att det sker. Däremot har vi sett till att
              ge förutsättningar för företagen. Vi har lämnat uppskov när det
              gäller inbetalningar och sett till att det finns tillgång till
              riskkapital. Det är sådant som gör att vi har stärkt företagarna
              i den här krisen.
            </seg>
          </u>
          <note type="speaker" n="ba747a65">
            Anf. 60 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-4f2a15b3828878c2-3" n="d8e82b8f">
            <seg n="6125962f">
              Herr talman! Det finns mycket att säga om det här. Annika Qarlsson
              är duktig på att målande beskriva hur viktigt det är att ha ett
              jobb. Det är en sådan beskrivning som alla håller med om. Det
              finns inte någon som vill stå utanför, utan man vill vara innanför
              de staket som finns. Det var många personliga beskrivningar, bland
              annat detta att man ska tillhöra någonting. Det är trevligt att
              höra på, men det stämmer inte riktigt med det den här regeringen
              gör politiskt.
            </seg>
            <seg n="8eafec47">
              I dag pratar man om söktryck. Arbetskraftsutbudet ska öka. Det
              handlar inte om att enskilda människor faktiskt ska få möjlighet
              att få ett jobb. Så är det inte i dag.
            </seg>
            <seg n="bea8f952">
              Det handlar om skillnader i synen på arbete, kära Annika Qarlsson.
              Men det handlar också om skillnader i synen på hur människor fungerar.
              Jag har inte träffat någon som vill vara sjukskriven eller arbetslös.
            </seg>
            <seg n="e64bfe9f">
              Men den bilden ger den här regeringen när man hela tiden försämrar
              och inte ger trygghet för dem som faktiskt är utanför, i arbetslöshet
              och i sjukskrivning. Man utgår från att de människorna egentligen
              inte är sjuka och att de vill vara arbetslösa. Alltså ska man
              jaga ut dem.
            </seg>
            <seg n="358a856d">
              Någon beskrev förut att vi från den rödgröna sidan på något sätt
              skulle jaga in människor i arbetslöshet eller i passivitet och
              sjukskrivning. Det måste ju finnas en orsak till att människor
              är sjukskrivna och arbetslösa fast de inte vill. Vem vill vara
              arbetslös? Vem vill vara sjuk? Kan Annika Qarlsson ge något exempel
              på det vore jag väldigt tacksam.
            </seg>
            <seg n="2d5bef70">
              Det här handlar inte minst om ungdomarna och deras möjlighet
              att få ett jobb. De söker kanske 5060 jobb och får inte jobben.
              Så är det i dag.
            </seg>
            <seg n="e32f2c4a">
              Hade det funnits möjlighet att gå in i något slags program eller
              utbildning för att skapa möjligheter att få det här jobbet vore
              det bättre. Men så är det inte heller i dag. Alla ska bara ut
              och söka jobb, jobb som inte finns. Det kallar inte jag för någon
              bra människosyn. Det kallar jag för en omvänd människosyn, som
              egentligen är verkligheten.
            </seg>
          </u>
          <note type="speaker" n="26e40b5e">
            Anf. 61 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-5e09d96b25cb1d6f-5" n="ff29eba9">
            <seg n="63d392b3">
              Herr talman! Tack så mycket för berömmande ord i fråga om min
              inledning! Det är synd att vi sedan inte kan komma fram till en
              gemensam ståndpunkt i de här frågorna.
            </seg>
            <seg n="c2398893">
              Jag ger en målande beskrivning för att beskriva varför arbetslinjen
              är så viktig för alliansregeringen och för Centerpartiet. Det
              här handlar nämligen om så mycket mer. Det handlar om en syn på
              människor, att de är delaktiga och har behov av att faktiskt finnas
              och synas och kunna ta beslut och styra över sitt eget liv, vilket
              de i betydligt större omfattning gör ifall de har ett arbete.
            </seg>
            <seg n="852585a3">
              Trots att Torbjörn Björlund nu står här och säger att det inte
              finns några jobb vet vi att det under oktober 2009 var 41 000
              som skrevs ut från Arbetsförmedlingen och som faktiskt fick jobb.
              Martin var en av dem.
            </seg>
            <seg n="42f54f65">
              Vi kan också se att det utöver de 41 000 finns minst lika många
              jobb som inte har annonserats via Arbetsförmedlingen. De förmedlas
              direkt, eller man får dem genom att söka direkt till företag.
            </seg>
            <seg n="34e656e4">
              Det är klart att det finns en anledning till att människor är
              arbetslösa eller sjukskrivna. Men då är vårt uppdrag och vår uppgift
              att ge dem verktyg, redskap och möjlighet att faktiskt komma tillbaka
              till arbete.
            </seg>
            <seg n="9e6a1e0c">
              Vi ser att människor har funnits länge i de här systemen. De
              har inte fått hjälp med rehabilitering. En del ser på eget initiativ
              till att komma tillbaka. Men vi har faktiskt, tycker jag, en skyldighet
              att se till att de får rätt till en rehabilitering.
            </seg>
            <seg n="581288f0">
              I den ena delen handlar det om att ha en medicinsk rehabilitering,
              och där är Försäkringskassan bäst. När det gäller den arbetslivsinriktade
              rehabiliteringen måste Arbetsförmedlingen, som står närmast arbetsmarknaden,
              vara lämpligast.
            </seg>
            <seg n="94224bfd">
              Då handlar det inte om att sparka ut. Då handlar det om att ge
              möjligheter och att skapa förutsättningar för människor att stegvis
              ta sig tillbaka till en arbetsmarknad, till ett eget jobb och
              den målande beskrivning som jag gav av att faktiskt ha ett jobb.
            </seg>
          </u>
          <note type="speaker" n="f0328600">
            Anf. 62 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-4f2a15b3828878c2-4" n="d8e82b8f">
            <seg n="d079035f">
              Fru talman! Jag tycker om att höra de här beskrivningarna det
              är trevligt. Men, som sagt, vi är inte överens. Det är väldigt
              tydligt.
            </seg>
            <seg n="332b58e9">
              Framför allt handlar det om bilden av vad som kommer att hända,
              till exempel efter nyår. Man ger de här förutsättningarna för
              de människor som kommer ut, som inte får vara sjukskrivna längre
              fast de är sjuka. Man räknar med att en tredjedel av dem faktiskt
              är för sjuka för att kunna arbeta eller ens gå in i det här omställningsprogrammet.
            </seg>
            <seg n="d2f00f23">
              Vad är det för syn på människor? Vad är det för hänsynstagande?
              Vad ger man dem för trygghet? För det handlar om trygghet.
            </seg>
            <seg n="7d753746">
              Man hör alliansregeringens företrädare prata om trygghet när
              man vet att de försäkringssystem som vi har byggt upp i samhället
              raseras. Arbetslöshetsförsäkring är en trygghet. Man har ändrat
              deltidsreglerna, så att människor inte kan få sin trygghet genom
              att jobba deltid och få en förstärkning av sin inkomst. De måste
              kanske sluta sitt deltidsjobb och få arbetslöshetsersättning på
              heltid eftersom det inte går att hitta en försörjning.
            </seg>
            <seg n="cc455d6f">
              Det här är trygghetssystem som är byggda för att ge människor
              en flexibilitet, så att de vågar ta steget att byta jobb och få
              en ekonomisk trygghet. Det är det villkor som man behöver ha på
              en trygg arbetsmarknad.
            </seg>
            <seg n="c3fcb684">
              Detta gör inte den här regeringen. Det man nu gör är faktiskt
              att man sparkar ut människor. Det är därför demonstrationerna
              på Mynttorget har funnits så länge. Man sparkar ut människor.
              Man sätter datum.
            </seg>
            <seg n="8cc9f93b">
              Människor får inte vara sjuka längre trots att de är sjuka. De
              kan inte vara sjukskrivna. De ska ut och söka jobb. Det skapar
              en otrolig stress och en jättestor oro hos många människor.
            </seg>
            <seg n="2a30dfe1">
              Jag menar att detta är utgångspunkten för den här regeringen.
              Det är den människosyn som man har.
            </seg>
            <seg n="9b39f52f">
              I detta finns också arbetsrätten. Man ska inte skapa möjligheter
              för folk att känna trygghet i jobbet, utan det ska vara arbetsgivaren
              som bestämmer, ja eller nej. Man ska kicka folk hur som helst.
              Det skapar en oro och en otrygghet som inte vi på den rödgröna
              sidan ställer upp på i alla fall.
            </seg>
          </u>
          <note type="speaker" n="cf644682">
            Anf. 63 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-5e09d96b25cb1d6f-6" n="ff29eba9">
            <seg n="5214e76f">
              Fru talman! När det gäller arbetsrättsreglerna handlar det om
              att se att vi har en rörlig arbetsmarknad. Där händer väldigt
              mycket väldigt fort.
            </seg>
            <seg n="e9842305">
              Den syn som Torbjörn Björlund aviserar och som är kopplad till
              företagen, att om de får möjlighet skulle de sparka hej vilt och
              hur som helst, känner jag inte igen. De som är oseriösa gör det
              redan i dag, oberoende av vad det finns för regler.
            </seg>
            <seg n="0fab13d4">
              Det handlar däremot om att få en möjlighet som företagare att
              se vilken kompetens som i det här läget behöver finnas kvar i
              företaget för att man ska kunna utvecklas vidare och kanske inom
              en snar framtid anställa fler. Det är snarare en trygghet än en
              otrygghet, att det blir fler jobb.
            </seg>
            <seg n="5ab318af">
              När det gäller tidsgränser är det jättespännande att höra oppositionen
              stå och säga: Ni sätter datum. Ni sätter sluttider.
            </seg>
            <seg n="46d04cd4">
              Ja, förut var sluttiden ett år. Då fick man automatiskt förtidspension.
              140 personer, varav tio var under 29, fick beskedet: Nej tack,
              vi behöver inte dig. Nej, du kommer inte att få någon arbetslivsrehabilitering.
              Nej, du har inte rätt till någon hjälp för att komma tillbaka
              till arbetslivet.
            </seg>
            <seg n="81fd0356">
              Det var det besked man fick. Det vi nu säger är att man efter
              två och ett halvt år har en möjlighet att gå in i aktiveringsgarantin.
              Man får alltså en möjlighet att pröva sin arbetsförmåga. Man får
              rätten att pröva sin arbetsförmåga med en aktivitetsersättning
              under den här tiden.
            </seg>
            <seg n="ead35aef">
              Efter den här prövningen kanske man kommer fram till att det
              inte funkar, att man behöver längre tid med medicinsk rehabilitering
              eller att man kanske inte klarar av att arbeta. Det kanske är
              en förtidspension som är rätt. Då kommer man att ha den möjligheten
              efter de tre månaderna.
            </seg>
            <seg n="97d4fac6">
              Men under de här tre månaderna kommer Arbetsförmedlingen att
              möta varje individ, göra en prövning och se till att ge de insatser
              som krävs och behövs för att människorna ska få en möjlighet att
              komma tillbaka.
            </seg>
          </u>
          <note type="speaker" n="7e8fdfbd">
            Anf. 64 EVA FLYBORG (fp):
          </note>
          <u who="eva_flyborg_5bee75" xml:id="i-6c19a03d407c7808-0" n="c14bc23e" next="i-7b890b1d26a2b596-0">
            <seg n="6d7b2464">
              Fru talman! Vi kan konstatera att osäkerheten om den ekonomiska
              utvecklingen fortsätter. Det finns dock tecken på att den ekonomiska
              krisen så sakteliga håller på att klinga av.
            </seg>
            <seg n="09bb22f3">
              I en uppdatering som Finansdepartementet lämnade i november 2009
              ges i alla fall en något ljusare bild av de kommande årens utveckling
              på arbetsmarknaden än i budgetpropositionen för 2010. Även Arbetsförmedlingen
              beskriver arbetsmarknadsläget något ljusare. Nedgången i antalet
              lediga platser har planat ut, och antalet varsel är betydligt
              lägre än förra hösten.
            </seg>
            <seg n="6f87a691">
              Under alliansregeringens två första år vid makten, fram till
              inledningen av den internationella ekonomiska krisen, ökade antalet
              sysselsatta i arbete med ca 180 000 personer. Vi kan dock konstatera
              att situationen på arbetsmarknaden snabbt och allvarligt försämrades
              med krisen, och därmed blev det en högre arbetslöshet i procent.
            </seg>
            <seg n="4f1e60f1">
              Trots total världsekonomisk kris var 4 882 000 personer på arbetsmarknaden
              i september 2009, vilket är 152 000 fler än när regeringen tillträdde
              i september 2006. Detta är taget direkt ur betänkandet, fru talman.
            </seg>
            <seg n="62265147">
              Alliansregeringens politik är inriktad på att förhindra att de
              arbetslösa som står nära arbetsmarknaden fastnar i en långtidsarbetslöshet
              och att bryta utanförskapet för långtidsarbetslösa och personer
              utanför arbetskraften. Detta gör vi genom att hjälpa till att
              stärka deras anställningsbarhet och finna en väg tillbaka från
              utanförskapet.
            </seg>
            <seg n="519acdef">
              För korttidsarbetslösa handlar det om åtgärder för att upprätthålla
              sökaktiviteten på en hög nivå. Det är viktigast att få ett jobb,
              och även störst chans att få ett nytt jobb, i början av en arbetslöshetsperiod.
              Och som Arbetsförmedlingen konstaterar i sin senaste prognos finns
              det även i en lågkonjunktur många jobb att söka. 41 000 inskrivna
              gick vidare till arbete i oktober 2009. Detta är glädjande.
            </seg>
            <seg n="d08059ce">
              Men det handlar också om att erbjuda praktikplatser och aktivitetsplatser
              till dem som är i behov av att förstärka kompetensen eller upprätthålla
              kontakten med arbetslivet. Det är också viktigt att stimulera
              personer som är i behov av utbildning att söka sig till det vanliga
              utbildningssystemet. Det är därför mycket bra att regeringen tillfälligt
              under 2010 och 2011 föreslår 21 500 nya utbildningsplatser inom
              yrkesvux, komvux, yrkeshögskola och universitet och högskola.
            </seg>
            <seg n="73d942f2">
              För personer med långa arbetslöshetstider finns stöd framför
              allt genom jobb- och utvecklingsgarantin och jobbgarantin för
              ungdomar. Det finns ännu inga utvärderingar färdiga av garantierna,
              men vi ser att de preliminära resultaten är mycket positiva. Av
              dem som lämnade jobbgarantin för ungdomar under första halvåret
              2008 gick 70 procent till arbete utan stöd eller till reguljär
              utbildning.
            </seg>
            <seg n="b5acb8ed">
              Fru talman! Arbetslivspolitiken är inriktad mot goda arbetsvillkor
              och möjligheter till utveckling i arbetet för alla. Vi betonar
              att alla människor som kan arbeta ska få möjlighet att göra det
              utifrån sina förutsättningar.
            </seg>
            <seg n="35a8265f">
              En utgångspunkt är att skapa förutsättningar för fler, bättre
              och mer utvecklande arbeten samtidigt som utanförskapet för dem
              som står långt ifrån arbetsmarknaden ska kunna brytas. Det är
              viktigt att arbetslivspolitiken samverkar med arbetsmarknadspolitiken
              och andra områden på ett effektivt sätt för att uppnå såväl fler
              som bättre arbeten och för att bryta utanförskapet.
            </seg>
            <seg n="067f1c5d">
              En god arbetsmiljö kan främja flexibilitet, produktivitet och
              konkurrens. Arbetsmiljöpolitiken måste ges en mer offensiv och
              positiv innebörd. Det ska inte bara handla om att förebygga dålig
              arbetsmiljö. Arbetsmiljöarbetet ska förebygga ohälsa och olycksfall,
              vilket det har gjort i allt större utsträckning. Det ska också
              bidra till att utveckla verksamhet och individer.
            </seg>
            <seg n="5a4c6fe6">
              Det pågår ett arbete om en förnyelse av arbetsmiljöpolitiken.
              Avsikten är att ta fram en långsiktig strategi som kan utgöra
              en nationell handlingsplan.
            </seg>
            <seg n="21c029d7">
              Vi välkomnar att regeringen gett Institutet för arbetsmarknadspolitisk
              utvärdering, IFAU, i uppdrag att utlysa ett särskilt forskningsbidrag
              i frågan.
            </seg>
            <seg n="97162339">
              Fru talman! Vi kommer också att fatta beslut om förstärkta insatser
              till personer som lämnar sjukförsäkringen. Det handlar om åtgärder
              som ska öka möjligheterna att återgå i arbete.
            </seg>
            <seg n="a67500ec">
              Förslaget innebär bland annat att den så kallade överhoppningsbara
              tiden får omfatta upp till tio år vid beviljande av en ny ersättningsperiod
              och att en före detta medlem i en arbetslöshetskassa under vissa
              förutsättningar ska kunna få inkomstrelaterad ersättning redan
              efter tre månaders medlemskap. Dessa regler ska gälla från och
              med den 1 januari 2010.
            </seg>
            <seg n="895d4eb7">
              I juli 2008 trädde en ny sjukförsäkringsreform i kraft. En rehabiliteringskedja
              infördes med fasta tidpunkter för att bedöma arbetsförmågan. Den
              bakomliggande tanken är att sjukskrivningsprocessen ska vara mer
              aktiv och att insatser ska göras tidigare för att bättre ta till
              vara individernas arbetsförmåga. En rätt till tjänstledighet i
              vissa fall för att prova annat arbete har också införts.
            </seg>
            <seg n="82174681">
              I budgetpropositionen för 2010 presenterar regeringen ett samlat
              åtgärdspaket för att ge människor rätt till stöd och hjälp för
              att ha en chans att återgå till arbetslivet.
            </seg>
            <seg n="0da1f5e2">
              Vad handlar då omförsäkringsdiskussionen om egentligen? Handlar
              det om att vara ställd åt sidan och utanför, ofta mot sin egen
              vilja, eller om möjligheten att så mycket man orkar vara med på
              arbetsmarknaden? Det är den viktiga frågan som måste ställas när
              sjukförsäkringarna diskuteras.
            </seg>
            <seg n="e095b848">
              Hur var det då i det gamla systemet? Vi hade en skenande sjukförsäkring
              som åt upp en allt större del av statens samlade budget. Göran
              Persson utnämnde detta till den viktigaste frågan för den dåvarande
              socialdemokratiska regeringen. Andra ledande socialdemokrater
              tävlade om att hålla med. Även LO instämde.
            </seg>
            <seg n="f2c43efa">
              Något år innan valet 2006 hade den socialdemokratiska regeringen
              bestämt sig för att halvera sjukskrivningarna. Det ledde till
              att 75 000 människor förtidspensionerades på ett bräde på ett
              år. Det var en hård, kall och cynisk politik som drabbade enskilda
              människor med stor förtvivlan.
            </seg>
            <seg n="2ad1d44e">
              Britt-Marie är ett exempel. Hon hade cancer och genomgick en
              behandling med goda prognoser om ett positivt resultat. Hon ville
              inget hellre än att komma tillbaka till sitt arbete. Men mitt
              under pågående behandling fick hon beslutet att hon skulle ha
              sjukersättning, det vill säga förtidspension, från Försäkringskassan.
            </seg>
            <seg n="0a8ed509">
              Hon upplevde det som mycket kränkande. Hon sade: Hade jag inte
              fått förtidspensioneringen kanske jag hade kunnat jobba i alla
              fall 25 procent. Nu har det tagit en väldig massa tid och energi
              att drabbas av detta kränkande beteende.
            </seg>
            <seg n="4609515c">
              Massmedierna var vid den tiden fyllda av reportage om förtvivlade
              människor som sorterades ut. Det var många mycket unga personer
              som knappt hade börjat sitt inträde i vuxenvärlden. På den tiden
              förtidspensionerades 140 människor per dag. Det är dessa människor
              som till stor del utgör utanförskapet i Sverige i dag.
            </seg>
            <seg n="e68ed4ef">
              Samma år, 2005, gjorde Sveriges Televisions Uppdrag granskning
              en intressant undersökning där man konstaterade att försäkringskassor
              hade som mål att förtidspensionera minst tre personer under en
              viss tid. På vissa lokala försäkringskassor utgick det bonus,
              extra betalt med 700 kronor per person, om man lyckades förtidspensionera
              fler människor.
            </seg>
            <seg n="4d75db59">
              Hur många fick i det gamla systemet, på grund av den nuvarande
              oppositionens dåliga sjukförsäkringsrutiner, ett sämre och mer
              ohälsosamt liv därför att de tidigt sorterades bort från ett aktivt
              arbetsliv? Någon exakt siffra finns inte, men bilden är tydlig.
              Människor som förpassas till ett passivt liv utanför arbetsgemenskapen
              och dagliga rutiner får fler sjukdomar och lever helt enkelt ett
              kortare liv.
            </seg>
            <seg n="3ba9fd75">
              Sedan 2007 har antalet sjukdagar successivt minskat och kraftigt
              under det senaste året då det nya systemet började slå igenom.
              Allt tyder på att idéerna om tydliga tidsgränser i sjukförsäkringen
              är bra och att de stimulerar till aktiva åtgärder. Detta är omtanke
              om den enskilda människan och hennes livssituation. Alla som kan
              klara av att komma tillbaka ska få en chans att göra det.
            </seg>
            <seg n="25662f22">
              Fru talman! Sedan regeringsskiftet har vi presenterat tre förslag
              på sjukförsäkringsområdet där målet är tydligt. Det är att se
              till att den enskildes behov och förmåga att komma tillbaka i
              arbete premieras.
            </seg>
            <seg n="395b284a">
              Den första propositionen, En reformerad sjukskrivningsprocess
              för ökad återgång i arbete , handlar om den individuella prövningen
              av arbetsförmågan redan i ett tidigt skede, som vi just talade
              om. I stället för att som tidigare göra en obligatorisk prövning
              av förtidspension redan efter ett år ska nu arbetsförmågan i stället
              prövas och möjligheten till förlängd sjukpenning ges. Detta är
              viktigt för att inte människor som vill och kan jobba placeras
              och passiviseras i förtidspension och utanförskap.
            </seg>
            <seg n="ec2e0159">
              Den andra propositionen, Från sjukersättning till arbete , handlar
              om att ge de 500 000 människor som i dag är förtidspensionerade
              möjligheten och rätten att arbeta, studera eller engagera sig
              ideellt utan att förlora sin rätt till sjukersättning. Det är
              för att den enskilde inte ska drabbas ekonomiskt av att gå från
              ersättning till förvärvsarbete. Tidigare har endast 1 procent
              av denna grupp återkommit i någon som helst form av arbete.
            </seg>
            <seg n="977ecfca">
              Den tredje propositionen, Kompletterande förändringar i sjukförsäkringen
              , handlar om att stödja de långtidssjukskrivna med aktiva och
              individuellt anpassade rehabiliteringsinsatser för att de på sikt
              ska kunna återgå i arbete.
            </seg>
            <seg n="8a01a4b2">
              Fru talman! Reformerna handlar inte om att tvinga sjuka ut i
              arbetslivet. Reformerna handlar inte heller om att ekonomiskt
              straffa dem som inte har möjlighet att arbeta, självklart inte.
              De som inte kan delta kommer precis som tidigare att få sjukpenning
              eller annan ersättning.
            </seg>
            <seg n="ff07d262">
              Syftet med alla de viktiga reformer som har skett inom sjukförsäkringen
              är att ta till vara den kraft, vilja och kompetens att arbeta
              som finns även hos dem som under många år, i vissa fall decennier,
              har varit sjukskrivna och förtidspensionerade. Personer som aldrig
              någonsin fått frågan om de har möjlighet att delta i arbetslivet
              kommer nu att få frågan men tillsammans med individuellt stöd
              och en ordentlig rehabiliteringsmöjlighet.
            </seg>
            <seg n="511f6371">
              Det introduktionsprogram som från och med den 1 januari införs
              efter minst två och ett halvt års sjukskrivning pågår i tre månader.
              Under de tre månaderna ska man tillsammans med Arbetsförmedlingen
              göra en bedömning av vilka insatser som skulle kunna leda till
              att man till exempel kan gå från heltidssjukskrivning till deltidssjukskrivning
              eller från deltidssjukskrivning till ett arbete.
            </seg>
            <seg n="7e5e3efc">
              När de personerna nu kommer till Arbetsförmedlingen kommer de
              att mötas av en lång rad insatser som ska möta just deras individuella
              behov. Det kan handla om alltifrån arbetslivsinriktad rehabilitering
              till arbete med stöd. Arbetsförmedlingens uppdrag är nu mycket
              mer än att bara förmedla ett arbete. I många fall handlar det
              om att ge människor en möjlighet att återfå sitt liv.
            </seg>
            <seg n="a1089651">
              Man kan också under introduktionen få stöd av arbetsterapeuter,
              psykologer, sjukgymnaster och socialkonsulenter. För somliga men
              inte alla handlar det om att hitta ett nytt arbete eller nya arbetsuppgifter
              på arbetsmarknaden, till exempel med lönebidrag eller genom ett
              nystartsjobb. Under tiden som en person deltar i introduktion
              och andra program utbetalas aktivitetsstöd på vanligt sätt. Det
              kommer även att gälla dem som får tjänstledigt från sin anställning
              för att delta i ett program.
            </seg>
            <seg n="8d9afdff">
              För att klara det här omfattande arbetet har regeringen tillfört
              17 miljarder kronor under tre år.
            </seg>
            <seg n="845edcc6">
              Jag kan förstå att människor känner en oro, inte minst för den
              mediala bild som utmålas av omförsäkringen och andra förändringar.
              Men liksom med den högljudda och dessutom falska debatt som gällde
              Arbetsförmedlingens coacher är det mesta missvisande även denna
              gång. De som på ett felaktigt sätt har underblåst osäkerheten
              i reformerna och skrämt människor i onödan tycker jag har ett
              mycket tungt ansvar att bära.
            </seg>
            <seg n="a66f0eb7">
              Syftet med de reformer som sker inom sjukförsäkringen handlar
              om att ge människor en ny chans att återkomma i arbete med det
              stöd och den hjälp som de behöver och har rätt till. Skulle någon
              enskild del av reformpaketet i det här avseendet inte fungera
              som det var tänkt kommer vi att lyssna på alla synpunkter som
              framförs och överväga förändringar.
            </seg>
            <seg n="836a2cf4">
              Det har redan gjorts. Det görs till exempel en förändring av
              reglerna avseende prövning, där tolkningen av reglerna visade
              sig få egendomliga effekter för ett antal svårt sjuka människor.
              Försäkringskassan har redan intygat att det inte görs någon annan
              bedömning än tidigare av till exempel cancersjuka människor. Men
              vi gör i alla fall ett förtydligande, för vi vill inte att våra
              reformer ska tolkas fel i något enda avseende.
            </seg>
            <seg n="1109c795">
              Syftet med reformerna är som sagt att ta till vara arbetsviljan
              hos de personer som år efter år aldrig ens fått frågan om de kan
              eller vill arbeta. I många fall handlar det om att återge människor
              som länge existerat i utanförskap en tro på sig själva och ett
              arbetsliv i gemenskap. Det, mina vänner, kan aldrig vara fel.
            </seg>
            <seg n="f8130e6a">
              Anna Hedborg var som bekant minister i den tidigare socialdemokratiska
              regeringen, och hennes utredning och noggranna genomgång av den
              dåvarande sjukförsäkringen visade att i princip vem som helst
              kunde bli sjukskriven hur länge som helst. Det gick bra att gå
              från läkare till läkare och berätta att man mådde dåligt på ett
              eller annat sätt. Alltid var det någon som kunde hålla med och
              sjukskriva. Sjukskrivningen kunde pågå hur många år som helst
              utan några aktiva insatser. Ofta prövades det heller aldrig om
              sjukskrivna kunde klara andra arbetsuppgifter än de haft tidigare.
              Insatsen bestod normalt i att kassan efter något eller några år
              flyttade över personen till förtidspension i stället för sjukpenning.
              Utanförskapet var därmed ett faktum.
            </seg>
            <seg n="12e345ec">
              Fru talman! Tidigare saknades de fasta tidsgränserna, och vad
              är det nu som händer i rehabiliteringskedjan? Jo, efter tre månader
              prövas man mot alla tänkbara uppgifter på sin egen arbetsplats.
              Kan man klara något måste arbetsgivaren också ordna med nödvändiga
              anpassningar och så vidare. Detta är mycket bra.
            </seg>
            <seg n="2ae52ffe">
              Efter sex månader prövas man mot hela arbetsmarknaden. Kan man
              utföra något arbete hänvisas man till arbete eller till Arbetsförmedlingen
              och a-kassa.
            </seg>
            <seg n="7a30ff95">
              Efter ett år är det slut på sjukpenning med 80 procents ersättning
              med undantag för dem som saknar arbetsförmåga och har en allvarlig
              sjukdom. De har ingen bortre parentes.
            </seg>
            <seg n="33b13889">
              Efter två och ett halvt år flyttas man över till tre månaders
              introduktionsprogram hos Arbetsförmedlingen. Här finns det många
              undantag. Om man ligger på sjukhus, saknar verklighetsuppfattning
              eller har risk för försämring av sin sjukdom fortsätter den förlängda
              sjukpenningen som vanligt.
            </seg>
            <seg n="d1f4165e">
              Övriga får försörjning med aktivitetsstöd motsvarande a-kassa.
              Ingen ska bli utförsäkrad. Regeringen har gjort ett snabbspår
              för inträde i a-kassan för dem som inte redan är med.
            </seg>
            <seg n="88ec138a">
              Försäkringskassan uppskattar att hela 70 procent har förutsättningar
              att övergå till arbete med eller utan stödinsatser. Det skulle
              innebära att hundratusentals människor kan komma att dramatiskt
              förbättra sin egen livssituation och steg för steg ta sig ur utanförskap
              och passivitet. Om det här stämmer och blir verklighet, fru talman,
              är det sannerligen en glädjens dag för väldigt många i vårt land
              och ett totalt nytt läge för Sverige.
            </seg>
            <seg n="79284bfe">
              Målet för alliansregeringens arbetsmarknadspolitik har hela tiden
              varit att främja arbetslinjen, bland annat genom att ändra fokus
              för Arbetsförmedlingens verksamhet till att i första hand matcha
              arbetssökande till jobb snarare än till åtgärder och genom att
              anpassa volymen och mängden av arbetsmarknadspolitiska program
              till vad konjunkturen kräver.
            </seg>
            <seg n="3e2da96d">
              Det här är ett tydligt brott med den tidigare socialdemokratiska
              regeringens politik. Mellan 2003 och 2006 ökade exempelvis antalet
              personer som fördes in i arbetsmarknadspolitiska program med 1015
              procent per år trots en allt starkare och till sist strålande
              högkonjunktur.
            </seg>
            <seg n="7dbd1af5">
              De oreflekterade socialdemokratiska kraven på ständigt ökade
              volymer inom arbetsmarknadspolitiken har fortsatt i opposition,
              även under högkonjunkturåren 2006, 2007 och 2008. En sådan politik
              skulle både ha försämrat statsfinanserna och riskerat att låsa
              in arbetskraften i åtgärder i stället för att kunna ta lediga
              jobb.
            </seg>
            <seg n="a26c17d8">
              I en lågkonjunktur värnas däremot arbetslinjen bäst genom en
              aktiv arbetsmarknadspolitik. Sedan konjunkturen vände hösten 2008
              har alliansregeringen på ett kraftfullt sätt åter ökat volymen
              och tillfört Arbetsförmedlingen ökade resurser. En större valfrihet
              genom kompletterade aktörer bidrar också till att individperspektivet
              i förhållande till de arbetssökande faktiskt stärks.
            </seg>
            <seg n="3c11c784">
              Fru talman! Sammantaget kan vi, efter ett år av ekonomisk världskris
              och en stundtals mycket blåsig höst, konstatera att allt är på
              plats för att återigen få fart på Sverige.
            </seg>
          </u>
          <note n="fb2678af">
            Jag yrkar bifall till förslaget i betänkandet och avslag på samtliga
            motioner.
          </note>
          <u who="eva_flyborg_5bee75" xml:id="i-7b890b1d26a2b596-0" n="c14bc23e" prev="i-6c19a03d407c7808-0">
            <seg n="97a54f56">
              (Applåder)
            </seg>
          </u>
          <note type="speaker" n="01be1934">
            Anf. 65 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-4f2a15b3828878c2-5" n="d8e82b8f">
            <seg n="62d598cb">
              Fru talman! Eva Flyborg är mångordig och tar upp väldigt mycket
              om väldigt många områden. Men just sjukförsäkringen och vad som
              händer efter nyår gör mig lite förvånad. Bilden av att man på
              något sätt efter tre månader ska bli prövad på arbetsplatsen och
              efter sex månader mot hela arbetsmarknaden är inte den bild som
              finns i verkligheten. Den regeln som finns i det systemet har
              faktiskt bara gynnat passiva arbetsgivare. Vill man inte ha den
              här personen kvar utan bli av med honom eller henne behöver man
              inte göra någonting. Det finns nämligen inga krav på det. Det
              är väldigt märkligt.
            </seg>
            <seg n="87b74817">
              När det gäller de människor som faktiskt är sjuka är sanningen
              att man har infört en diagnosbaserad sjukskrivning. Det finns
              inga individuella förutsättningar för att man ska bli bedömd på
              ett annat sätt. Det är problematiskt när man sätter en diagnos
              på alla människor utan att ta individuella hänsyn, för det gör
              att man faktiskt skickar ut människor som är sjuka och som borde
              vara sjukskrivna i Arbetsförmedlingens hägn.
            </seg>
            <seg n="0fcd023b">
              Är man inte kvar i något slags ersättning och därför inte vet
              hur det ska bli hamnar man i en väldigt stor otrygghet med en
              stor oro för hur ens försörjning ska se ut. Så är det i dag. Vi
              vet att denna proposition 2009/10:49 inte kommer att kunna genomföras
              på det sättet. A-kassans samorganisation är väldigt tveksamma
              till om de själva kan klara av det över huvud taget.
            </seg>
            <seg n="a3fae6d7">
              Oron för om man ska in i något slags omställningsprogram och
              så vidare är mindre. Det handlar om varifrån man ska få sin försörjning.
              Det är den oron och den otryggheten man skapar större problem
              med än vad man ger tillbaka.
            </seg>
            <seg n="4b415c21">
              Det är det här som är det problematiska med regeringens politik
              över huvud taget. Man har inte en verklighetsbild som stämmer.
              Man har en idealbild som det ska vara. Men det stämmer inte. Så
              funkar det inte.
            </seg>
          </u>
          <note type="speaker" n="bb86d1aa">
            Anf. 66 EVA FLYBORG (fp) replik:
          </note>
          <u who="eva_flyborg_5bee75" xml:id="i-8406ac3e03a39c19-0" n="c14bc23e">
            <seg n="eea5a956">
              Fru talman! Bilden av verkligheten som Torbjörn Björlund pratar
              om stämmer nästan aldrig, eftersom medierna ofta sätter bilden.
              Och medierna har verkligen inte alltid rätt. Jag talade i mitt
              anförande tidigare om ett par exempel, bland annat om det här
              med coacherna som visade sig vara falsarier, om vi ska vara snälla,
              vilket delvis underblåstes från oppositionens sida. Jag tycker
              att det är mycket olyckligt att man gör människor tveksamma till
              och rädda för saker som faktiskt är bra.
            </seg>
            <seg n="a38b0dcf">
              Det är samma med det här. Här finns nu för första gången verktyg
              att se människor som finns i utanförskap och ge dem rättigheter
              och en ledstång för att ta sig tillbaka till ett arbetsliv. Det
              tycker jag inte att man ska slänga ut med badvattnet innan det
              har fått lov att sätta sig och människor fått pröva.
            </seg>
            <seg n="e2ddc71d">
              Riksrevisionen gjorde en granskning för en del år sedan där man
              såg hur många av dem som hade förtidspension som någonsin kom
              tillbaka. Det nedslående resultatet var att bara 1 procent någonsin
              kom tillbaka från den utsorteringsmaskin som den tidigare socialförsäkringen
              faktiskt var och som Torbjörn Björlunds parti var en aktiv del
              av.
            </seg>
            <seg n="93577838">
              Torbjörn Björlund säger också att det inte finns någon möjlighet
              att det ska kunna fungera. Jag vet ändå att 17 miljarder är avsatta
              till den här kedjan för att göra det möjligt för människor att
              komma tillbaka. Det är naturligtvis en tanke i det här precis
              som i allt annat att man måste se människan, se individen i stället
              för enbart kollektivet. Det är det som det här går ut på, att
              synliggöra människan och hennes behov att kunna återgå i en arbetsgemenskap
              som är så viktig för väldigt många.
            </seg>
          </u>
          <note type="speaker" n="6aff78bf">
            Anf. 67 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-4f2a15b3828878c2-6" n="d8e82b8f">
            <seg n="b3ce3900">
              Fru talman! Det är lite beklämmande att höra det pratas om att
              vi ska se individen och sedan gör man en diagnosbaserad sjukersättning.
              Det är att klumpa ihop folk. Det är verkligen inte att ta individen
              på allvar och se varje individ för sig. Det är tvärtom. Det är
              det kollektiva tänkandet.
            </seg>
            <seg n="f4d08629">
              Man resonerar också väldigt motsägelsefullt i det här sammanhanget.
              Jag tycker att det är symtomatiskt på många sätt. Det är alltså
              inte genomtänkt när man gör om det här systemet, framför allt
              inte när man skickar ut folk på något sätt med bilden av att man
              ska ge dem ett arbete. Det finns faktiskt en anledning till att
              människor är sjukskrivna. De kanske inte kan klara av ett arbete.
              Man måste alltså individbasera för att kunna se det här på det
              sätt som Eva Flyborg tycker att vi ska göra. Det här är liksom
              motsägelsefullt och väldigt svårt att förstå.
            </seg>
            <seg n="a90707c8">
              Dessutom kommer signaler om att det inte finns förutsättningar
              att se till att människor har ekonomisk trygghet i det här systemet.
              Till och med inom a-kassan säger man att man inte löser det här.
              Om Arbetsförmedlingen ska ta in alla de här personerna på rehabilitering
              också, hur löser man det? Finns de förutsättningarna över huvud
              taget i verkligheten?
            </seg>
            <seg n="a1758236">
              Går man ut och lyssnar på de människor som i dag är oroade för
              de här förändringarna blir man övertygad om att det inte kommer
              att fungera. Det är inte så att medierna skapar en oro, den finns
              där ute i verkligheten om man går ut och tittar efter den. Träffar
              man de här människorna som vi gör, vi åker runt och pratar med
              dem, ser man också att det är en faktisk oro och att det är en
              faktisk situation som människor hamnar i.
            </seg>
            <seg n="d6c2a772">
              Vi kommer att få facit direkt efter nyår och under första halvåret
              nästa år på hur det ser ut. Jag är övertygad om att det här kommer
              att vara ett jätteproblem för den här regeringen. Nu är det ju
              valår. Som tur är kan man kanske se till att människor blir uppmärksamma
              på hur den här regeringen hanterar situationen och få ett annat
              resultat i valet 2010.
            </seg>
            <seg n="7d2ce883">
              Helt kort vill jag säga att jag tycker att det är bra att Eva
              Flyborg tar upp arbetsmiljön. Det är också en sådan sak som faktiskt
              påverkar den framtida möjligheten att skapa bra jobb som inte
              skapar sjukskrivna. Det är mycket märkligt att man har dragit
              ned på Arbetsmiljöverket och inte heller vet hur man ska finansiera
              en eventuell ny strategi. Det finns förslag på hur man ska göra.
              Jag hoppas att en del av det blir verklighet, men jag är väldigt
              tveksam till att det blir så.
            </seg>
          </u>
          <note type="speaker" n="977edf89">
            Anf. 68 EVA FLYBORG (fp) replik:
          </note>
          <u who="eva_flyborg_5bee75" xml:id="i-8406ac3e03a39c19-1" n="c14bc23e">
            <seg n="a2bb5c2b">
              Fru talman! Det låter lite märkligt när Torbjörn Björlund säger
              att Arbetsförmedlingen inte är redo att ta emot dem som kommer.
              Tvärtom har vi fått redovisningar i utskottet av att man är redo,
              att man står med en mängd verktyg klara och färdiga att ta emot.
              Det är en lite märklig diskrepans mellan våra uppfattningar, men
              jag går på det generaldirektören för Arbetsförmedlingen själv
              har berättat. Om Torbjörn Björlund har andra erfarenheter får
              han gärna dela med sig av dem vid ett annat tillfälle. Jag vet
              att du inte har någon mer replik.
            </seg>
            <seg n="f5a16ede">
              Det här är faktiskt mer genomtänkt än på många år. Själva kedjan
              i sig gör ju att man inte lämnas därhän under sin sjukdomsperiod
              utan man har rätt att pröva på olika jobb, lite lättare jobb,
              lite andra jobb. Arbetsgivaren åläggs också att till exempel underlätta
              för den sjukskrivna att kunna ta ett annat jobb på samma arbetsplats.
            </seg>
            <seg n="50f462d8">
              Den som inte kan klara ett arbete över huvud taget, som Torbjörn
              Björlund var inne på, ska fortsätta att vara sjukskriven. Vi kunde
              sätta punkt där. Det behövs inte mer. Kan man inte klara någon
              typ av arbete i någon form till någon del ska man fortsätta att
              vara sjukskriven. Det är det som i den tidigare debatten har specificerats
              med listor, fast det kanske egentligen inte behövdes, med sjukdomar
              som också gör att man undantas.
            </seg>
            <seg n="0e981ad7">
              Det här handlar ju hela tiden om att synliggöra människan i statistiken.
              Det är det som har varit vår kritik under väldigt många år till
              det sätt som den tidigare majoriteten, nu i opposition, har hanterat
              människor, tycker jag. Det är en syn där kollektivet i stort sett
              alltid är viktigare än individen. Jag vill säga att det inte går
              att se på människor på det sättet. Då får man de här, enligt mitt
              sätt att se på det, massiva utanförskapen med utförsäkring, med
              människor i förtidspension utan en chans att ta sig tillbaka.
            </seg>
          </u>
          <note type="speaker" n="26601438">
            Anf. 69 BERIT HÖGMAN (s) replik:
          </note>
          <u who="berit_hogman_cb2bb0" xml:id="i-df7eddcfda4c84cf-5" n="a734b73b">
            <seg n="b609f3ed">
              Fru talman! Det är viktigt att se varje individ, säger Eva Flyborg,
              och att regeringens politik är inriktad på de långtidsarbetslösa.
              Hon säger vidare att garantierna vid en preliminär utvärdering
              är positiva.
            </seg>
            <seg n="452b33ce">
              Men jag vet också att Eva Flyborg har en annan roll. Eva är ordförande
              i Riksrevisionen som i går kom med en rapport som handlade just
              om garantierna och hur de följs upp. Man säger att detta förutsätter
              att insatserna ges i begränsad omfattning och endast riktas till
              de arbetssökande som har störst behov. Nästa år finns det 61 000
              människor i dessa garantier. Jag har väldigt svårt att se förutsättningarna
              för en individuell behandling av personer som hamnar i garantierna.
            </seg>
            <seg n="597eac97">
              Vidare säger Riksrevisionen att otydliga och sena direktiv från
              regeringen försvårade för Arbetsförmedlingen att anordna platser
              för sysselsättning.
            </seg>
            <seg n="4af8b5a7">
              Arbetsförmedlingens upphandlingar av kompletterande aktörer uppvisar
              dessutom flera brister. Exempelvis ger ersättningen till kompletterande
              aktörer få drivkrafter att utföra tjänster med hög kvalitet.
            </seg>
            <seg n="61a05a4a">
              Sannolikheten att detta också drabbar de 54 000 utförsäkrade
              är ju väldigt stor. Dessutom är det inte så att Arbetsförmedlingen
              har sagt ja tack och amen till att ta emot dessa 54 000. Man har
              också sett problem, exempelvis hur man ska göra med dem som är
              halvtidssjukskrivna och har halva jobbet kvar.
            </seg>
            <seg n="36a2659d">
              Den frågan kvarstår ju. Hur går det för den här killen som är
              programmerare och fortfarande rehabiliteras efter sin borrelia?
              Kommer han att bli tvingad att säga upp sig från jobbet för att
              delta i introduktionsprogrammet?
            </seg>
            <seg n="bf03392b">
              Det är inte vi som skapar oro bland 54 000 utförsäkrade, det
              är sättet som detta hafsverk har kommit till på. Det är ytterligare
              ett exempel på regeringens politik: Fort och därmed fel.
            </seg>
          </u>
          <note type="speaker" n="a85da612">
            Anf. 70 EVA FLYBORG (fp) replik:
          </note>
          <u who="eva_flyborg_5bee75" xml:id="i-8406ac3e03a39c19-2" n="c14bc23e">
            <seg n="fd029ea6">
              Fru talman! Det vore väldigt märkligt om Sverige som enda land
              i världen efter en ekonomisk världskris, där marknaden för väldigt
              många produkter i stort sett bara försvann över en natt, inte
              skulle drabbas av en högre arbetslöshet. Det är ju det som egentligen
              Berit Högman har i botten av sitt resonemang. Det vore nästan
              värt ett Nobelpris i sig om Sverige skulle kunna vara ett undantag.
              Det är vi naturligtvis inte. Tvärtom är Sverige en ganska liten
              ekonomi på ett rätt stormigt världshav. Vi är extremt beroende
              av exportinkomster till exempel, inte minst från fordonsindustrin
              i Västsverige, som jag kommer från.
            </seg>
            <seg n="25e72de1">
              I själva verket är det så att vi i Sverige har klarat den här
              ekonomiska världskrisen otroligt mycket bättre än de flesta andra
              jämförbara länder. Egentligen borde den svenska arbetslösheten
              vara mycket högre än den faktiskt är i dag. Vi har lyckats väl
              också genom att bibehålla mycket stabila och säkra finanser för
              hela riket.
            </seg>
            <seg n="2cead209">
              De kompletterande aktörerna får skäll fortsättningsvis. Jag tycker
              att det är synd. Jag tycker att man slänger ut en väldigt god
              idé bara för att man vill vara emot. Debatten om bland annat jobbcoacher
              förra veckan tycker jag visar på ett väldigt tydligt, men för
              oppositionen ett tyvärr ganska genant sätt. Det var inte riktiga
              exempel som valsade runt i medierna och som förstärktes av oppositionen.
              Det var egentligen påhittade exempel. De hade inte med jobbcoachningen
              i sig att göra, men det utnyttjade man för att göra människor
              oroliga och ta poäng som opposition. Det tycker jag är mycket
              olyckligt.
            </seg>
            <seg n="bd39e5e3">
              Berit Högman kan ju i nästa replik förklara varför det inte är
              bra att ge människor hjälp och stöd att komma tillbaka från det
              utanförskap som faktiskt ni var med och skapade för några år sedan.
            </seg>
          </u>
          <note type="speaker" n="3d83f97e">
            Anf. 71 BERIT HÖGMAN (s) replik:
          </note>
          <u who="berit_hogman_cb2bb0" xml:id="i-df7eddcfda4c84cf-6" n="a734b73b">
            <seg n="7f208555">
              Fru talman! Jag tycker absolut att det är jättebra att ge individer
              stöd att komma tillbaka i arbete oavsett om de har varit arbetslösa
              eller sjuka. Och jag har inte kritiserat de kompletterande aktörerna.
              Det jag säger är att regeringen har en salig förmåga att alltid
              göra allting hafsigt och slarvigt. Därmed blir det fel. Det är
              det som drabbar enskilda individer, att man lägger fram förslag
              utan att ha svaren färdiga.
            </seg>
            <seg n="911e1f6f">
              Jag fick ändå inget svar på hur det går för killen som är programmerare
              och som jobbar deltid. Han har fått beskedet att han måste säga
              upp sig från sitt jobb därför att han ska delta i ett introduktionsprogram.
              Är det en arbetslinje som Eva Flyborg är beredd att försvara?
            </seg>
            <seg n="dfc42c4f">
              När nu Riksrevisionen har gett den här kritiken, som inte ska
              drabba vare sig de kompletterande aktörerna eller några andra
              utan den drabbar faktiskt regeringen och regeringens oförmåga
              att ge tydliga direktiv i tid till Arbetsförmedlingen, blir ändå
              min fråga: Vad drar Eva Flyborg som politiker för slutsats av
              den här kritiken? Vad tänker Eva Flyborg och Folkpartiet göra
              för att komma till rätta med de bekymren? Dessa bekymmer drabbar
              individer. Vi är överens om att vi ska ha en individfokuserad
              politik för människors rätt till arbete.
            </seg>
          </u>
          <note type="speaker" n="7cc6544a">
            Anf. 72 EVA FLYBORG (fp) replik:
          </note>
          <u who="eva_flyborg_5bee75" xml:id="i-8406ac3e03a39c19-3" n="c14bc23e">
            <seg n="4037ea67">
              Fru talman! Vi i alliansen får ta det som en oerhörd komplimang
              att Berit Högman, Socialdemokraterna och oppositionen samlat tycker
              att vi efter tre år ska ha löst det mesta som ni under 7080 års
              regerande har ställt till med i elände och utanförskap. Vi får
              ta det som en komplimang.
            </seg>
            <seg n="c147ebc3">
              Det här är ett exempel på ett stort problem i samhället. Jag
              sade i mitt anförande att före detta statsministern Göran Persson
              sade att det här är en av vår tids absolut största problem. Olika
              företrädare inom socialdemokratin höll med även LO. Men man gjorde
              ingenting åt detta annat än att slussa ut folk i förtidspension
              och i utanförskap. Det var det recept oppositionen hade. När man
              hade chansen, när man var i regeringsställning, man hade makten,
              man kunde göra som man ville, då såg man till att personer hamnade
              i utanförskap. Det är en cynisk och kall politik.
            </seg>
            <seg n="44265962">
              Nu tar vi itu även med här problemet. Det finns många andra problem
              vi måste ta itu med men även detta. Där försöker vi skapa en kedja
              av rehabiliteringsinsatser med strukturerade anhalter, små stopp,
              så att man inte passiviseras under sin sjukskrivningstid sjukdomsperiod.
              Det är viktigt.
            </seg>
            <seg n="e2d5b1a3">
              All forskning säger oss att bara en veckas frånvaro från arbetet
              kan vara jobbigt. Efter två veckor börjar man fundera över vad
              jag hade för lösenord och vad jag skulle göra. Efter ett år är
              det ännu värre. Efter tio år är det nästan hopplöst.
            </seg>
            <seg n="58f2ea17">
              Vi måste fokusera på att hitta kedjor och verktyg, att se människor
              i utanförskap, i statistiken i stället för statistiken. Det är
              vad alliansregeringen gör allt för att komma till.
            </seg>
          </u>
          <note type="speaker" n="0143ddbc">
            Anf. 73 ULF HOLM (mp) replik:
          </note>
          <u who="ulf_holm_74ae2f" xml:id="i-12d90a8400b2affe-5" n="67750108">
            <seg n="8670abba">
              Fru talman! När jag lyssnade på Eva Flyborgs långa anförande
              antecknade jag att jag först och främst skulle påminna Eva Flyborg
              om att Folkpartiet sitter i den tillfälliga regeringen. Eva Flyborg
              ägnade mer tid åt att prata om oppositionen och hur det var tidigare
              regeringsår. Men just nu i den tillfälliga regeringen fram till
              september 2010 sitter Eva Flyborg, och det är hon som har regeringsmakten,
              inte vi från oppositionen.
            </seg>
            <seg n="cd45d0c4">
              Eva Flyborg pratar om den mediala bilden. Det är den som har
              förstört regeringens förslag om dem som ska utförsäkras och föras
              över till Arbetsförmedlingen. Jag kan påminna om att det nog inte
              är fråga om den mediala bilden. Regeringen har varit klantig när
              lagtext, regleringsbrev och direktiv har skrivits till Försäkringskassan.
              Försäkringskassan har tolkat det ni har skrivit ihop, och det
              har fått vissa följder. I något fall vill ni delvis backa tillbaka,
              men trots allt kommer många att drabbas och känna osäkerhet för
              detta.
            </seg>
            <seg n="91bc29ee">
              Människor ska nu skaffa arbetsintyg. Det är den sjukskrivna som
              ska skaffa fram arbetsintyg kanske tio år tillbaka. På många arbetsplatser
              är det kanske okej, men för den sjukskrivne som har haft många
              tillfälliga arbeten blir det en utmaning att skaffa fram alla
              arbetsintygen. Det läggs en börda på den enskilde.
            </seg>
            <seg n="e13a0872">
              Till och med arbetsmarknadsminister Sven Otto Littorin har sagt
              att det kan vara svårt att hinna med allt i januari, och han kan
              inte lova att alla kommer att få ersättningar i januari månad.
              Man hinner helt enkelt inte med i systemet. Det är väl klart att
              den enskilde individen blir orolig. Det är klart att många människor
              i det här landet känner att de inte kan lita på trygghetssystemen.
              Vad håller regeringen på med? Det är vad Eva Flyborg måste svara
              på: Vad håller regeringen på med?
            </seg>
          </u>
          <note type="speaker" n="1c177ab3">
            Anf. 74 EVA FLYBORG (fp) replik:
          </note>
          <u who="eva_flyborg_5bee75" xml:id="i-8406ac3e03a39c19-4" n="c14bc23e">
            <seg n="b7ae77c8">
              Fru talman! Den här regeringen måste dess värre göra mycket för
              att rensa upp efter den tidigare regeringen. Vi är inte särskilt
              tillfälliga, om inte Ulf Holm tycker att 10 eller 20 år vid makten
              räknas som tillfälligt som är de år jag tror att vi kommer att
              sitta kvar.
            </seg>
            <seg n="f614c76e">
              Ulf Holm tog upp frågan om Försäkringskassans bedömning av sjukdomar
              och annat. De gjorde aldrig någon annan bedömning nu än då. Det
              kontrollerade Försäkringskassan. Hade man gjort någon annan bedömning
              med dessa skrivningar? Nej, ingen annan bedömning hade gjorts.
              Det behöver vi kanske inte prata så mycket mer om.
            </seg>
            <seg n="28116541">
              Sedan hade vi frågan om arbetsintyg. Det framgår att det också
              går bra med till exempel lönebesked. Alla får dessa varje månad.
              Det underlättar det hela mycket. Jag hoppas att Ulf Holm tycker
              så. Det är inte heller något oöverstigligt krav.
            </seg>
            <seg n="6b0016aa">
              Ulf Holm kan vara lugn för att alla kommer att få ersättningarna.
              Vi vet att regeringen i dag jobbar frenetiskt med ett schablonersättningssystem.
              Bland annat har kassorna gemensamt kommit fram till att det vore
              ett bra system. Det är både förankrat och okejat av till exempel
              kassorna själva. Det är bra. Då finns alla möjligheter att hinna
              med. Alla kommer att få ersättningar, även i januari. Ulf Holm
              kan vara helt lugn på den punkten.
            </seg>
            <seg n="c5ce5a84">
              Det är kanske lockande att i opposition förstärka när regeringen
              kan göra något fel. Det kan trots allt inträffa. Men då är det
              onödigt att yla med när kvällspressen och andra förstorar upp
              saker som egentligen inte ens hör till det som är beslutat utan
              ligger utanför. Det var vad som hände med till exempel coacherna.
              Vi är ändå, oss emellan, överens om att de är bra. De har visat
              sig mycket nyttiga för bland annat ungdomar. Det var det jag menade
              med att man inte bara ska springa med pressen, även om det kan
              ge en snabb och billig poäng, utan man måste tänka på människor
              och hela landet.
            </seg>
          </u>
          <note type="speaker" n="c9fb2d5b">
            Anf. 75 ULF HOLM (mp) replik:
          </note>
          <u who="ulf_holm_74ae2f" xml:id="i-12d90a8400b2affe-6" n="67750108">
            <seg n="e6a53498">
              Fru talman! Springa med pressen där får nog Eva Flyborg prata
              för sig själv.
            </seg>
            <seg n="470188ce">
              Från Miljöpartiets sida var det ingen som uttalade sig i frågan
              om jobbcoacherna. Tvärtom har vi varit positivt inriktade på att
              vi behöver jobbcoacher, men vi anser att den politik regeringen
              för är felaktig där man enbart satsar på detta och där mycket
              görs på kort tid. Det säger sig självt att något kommer att bli
              fel.
            </seg>
            <seg n="b9624f92">
              Tyvärr har jag fått rätt eftersom Arbetsförmedlingen har sagt
              upp alla avtalen med coacherna. Någonting har onekligen varit
              fel i den upphandling som skedde. Det är väl bra att man gör i
              ordning detta.
            </seg>
            <seg n="8e87f139">
              Låt oss återgå till frågan om arbetsgivarintyg. Det är imponerande
              att Eva Flyborg tror att alla människor sparar lönebesked i tio
              år. Jag får nog erkänna, fru talman, att jag inte gör det. Jag
              tror inte att det är så enkelt som att spara sådana intyg. Jag
              tror inte att människor gör det helt enkelt. Där kan det nog bli
              stora problem.
            </seg>
            <seg n="4cc7dc1c">
              Låt oss i stället blicka framåt, Eva Flyborg. Det som regeringen
              gör nu är att skyffla människor mellan olika system. Folkpartiet
              har blivit systemkramare och bevarar systemen med socialförsäkringar
              och arbetslöshetsförsäkring. Från Miljöpartiets sida vill vi blicka
              framåt och ha en framtidsinriktad politik där vi sätter individen
              i centrum. Vi föreslår därför att man ska slå ihop systemen så
              att människor inte slussas mellan olika system utan tas om hand.
              Man ska se till den enskilda människans behov och se till att
              en person får den rehabilitering som den personen är i behov av.
              Det skulle vara det absolut bästa. Men det här kan vi inte göra
              på ett år utan det kräver ett antal år framöver. Vi vill gå i
              den riktningen och skapa en arbetslivstrygghet i stället för som
              i dag helt separata system som skyfflar människor mellan sig.
            </seg>
          </u>
          <note type="speaker" n="a23b728b">
            Anf. 76 EVA FLYBORG (fp) replik:
          </note>
          <u who="eva_flyborg_5bee75" xml:id="i-6c19a03d407c7808-1" n="c14bc23e" next="i-7b890b1d26a2b596-1">
            <seg n="7cda6348">
              Fru talman! Ulf Holm inledde med att säga att coachernas avtal
              har sagts upp. Så är inte fallet. Avtalen löper ut nu enligt avtal.
              Det är inget som har gjorts för att bryta dem. Tvärtom. Det är
              olyckligt om man försöker skapa den bilden. Det är inte bra. Det
              var kanske inte heller Ulf Holms mening att göra.
            </seg>
            <seg n="85c42b6e">
              Man behöver absolut inte spara några lönebesked i tio år. Jag
              vet inte riktigt var du har fått det ifrån.
            </seg>
          </u>
          <note n="7f2b5f9b">
            (ULF HOLM (mp): Du sade det.)
          </note>
          <u who="eva_flyborg_5bee75" xml:id="i-7b890b1d26a2b596-1" n="c14bc23e" prev="i-6c19a03d407c7808-1">
            <seg n="7ae700b7">
              Nej, inte att man ska spara dem i tio år. Jag sade att man kan
              använda sig av tidigare lönebesked om man inte kan få de andra
              intygen. Det är för att underlätta för människor att få tag på
              sin egen ekonomiska statistik från arbetsgivaren.
            </seg>
            <seg n="cb921ecd">
              Det är intressant att Ulf Holm säger att man ska titta framåt.
              Jag tror inte att någon skulle avvisa en tanke att se hur man
              kan närma de olika systemen varandra.
            </seg>
            <seg n="bbebf639">
              Det är ju ett problem att man tidigare inte har haft kontakt,
              att man inte alltid har kunnat se människor som ibland har kunnat
              falla mellan systemen. Vi är, precis som Ulf Holm, väldigt angelägna
              om att verkligen fånga upp människor. Det ska inte gå att hamna
              mellan systemen, hamna mellan stolarna.
            </seg>
            <seg n="68ecb34b">
              Det ska inte heller vara så, precis som Riksrevisionen påpekar
              i en mängd av sina rapporter under de senaste sju åren som man
              har funnits till, att rättsosäkerheten i en hel del av våra system
              jag behöver inte nämna alla är ganska hög därför att man inte
              har tillräckliga verktyg och inte ser individen. Där håller jag
              helt med Ulf Holm. Det är ett gemensamt problem för oss alla att
              ta itu med och som den här regeringen verkligen har försökt och
              försöker sätta fokus på.
            </seg>
            <seg n="dc537477">
              Jag tycker, ärligt talat, att det är precis det vi försöker göra.
              Vi försöker synliggöra varje människa i utanförskap, plocka upp
              henne från den anonyma statistiken och i stället se hennes möjligheter
              och chanser att komma tillbaka i arbetslivet.
            </seg>
          </u>
          <note type="speaker" n="54654429">
            Anf. 77 DÉSIRÉE PETHRUS ENGSTRÖM (kd):
          </note>
          <u who="unknown" xml:id="i-c5805bcb8e867b51-0" n="b1fbea86">
            <seg n="b5520dd1">
              Fru talman! Jag kommer dess värre, precis som övriga talare,
              att dra över tiden något utifrån det jag har angett att jag ska
              tala, tolv minuter. Det är svårt att hålla tidsramarna i en sådan
              här budgetdebatt, som handlar om många områden som är så omdiskuterade
              just nu, nämligen a-kassan, sjukförsäkringen och Arbetsförmedlingens
              övertagande av sjuka samt hjälp och stöd till ett nytt arbete.
            </seg>
            <seg n="d298ce7a">
              Fru talman! Det senaste året har den globala finanskrisen förhoppningsvis
              nu nått sin kulmen. Denna kris har påverkat Sverige hårt med minskade
              orderingångar, ökat antal varsel och därmed en hög arbetslöshet.
              Krisen är inte över än, men vi kan ana en ljusning.
            </seg>
            <seg n="b8004032">
              Vi kan inte blunda för att arbetslösheten fortfarande är hög
              och att långtidsarbetslösheten stiger. Men trots de dåliga tiderna
              är faktiskt fler personer sysselsatta i dag än i september 2006
              när Socialdemokraterna lämnade ifrån sig makten. Här kommer vi
              in på siffror igen. Det är inte jag som har räknat ihop dessa
              siffror, och det är inte Finansdepartementet som tycker så, utan
              det är Statistiska centralbyråns arbetskraftsundersökning som
              avslöjar att det i september i år var 4 478 000 personer sysselsatta.
              Samma siffra i högkonjunkturens septembermånad 2006 var 4 345
              000, det vill säga 133 000 färre sysselsatta under regeringen
              Persson.
            </seg>
            <seg n="c5b2d651">
              Ser man till det vi kallar utanförskapet var det också högre
              under Socialdemokraternas tid vid makten. I högkonjunkturens junimånad
              2006, precis innan vi tog över, var ca 1,7 miljoner personer i
              utanförskap, det vill säga arbetslösa, i arbetsmarknadspolitiska
              program eller sjukskrivna. I krisens septembermånad 2009 var ca
              1,6 miljoner personer i utanförskap. Det innebär att det är ca
              100 000 färre i utanförskap nu, trots kristider, jämfört med i
              s-regeringens högkonjunktur. Det är inte att undra på att Socialdemokraterna
              vill göra sig av med ordet utanförskap det påminner ju dem om
              deras eget misslyckande, mitt i högkonjunkturen.
            </seg>
            <seg n="cbac2175">
              Vi kristdemokrater har tillsammans med våra alliansvänner valt
              att bekämpa lågkonjunkturens effekter med ett kraftigt jobbpaket.
              Det innebär att vi både underlättar för företagen att anställa
              och rustar de arbetslösa så att de blir mer attraktiva på arbetsmarknaden.
              För företagen har det bland annat inneburit att arbetsgivaravgifterna
              har sänkts generellt och så mycket som halverats för ungdomar
              vid sidan av möjligheten till nystartsjobb, nyfriskjobb för sjukskrivna
              och instegsjobb för personer som är nyanlända till Sverige. De
              arbetslösa rustas nu ytterligare genom ett jobbpaket med 8 000
              coachningsplatser, 4 000 platser på arbetspraktik och praktisk
              kompetensutveckling, 1 000 platser i arbetsmarknadsutbildning
              och så mycket som 21 500 nya utbildningsplatser inom yrkesvux,
              komvux, yrkeshögskola, universitet och högskola. Sedan läsåret
              2008/09 bedrivs också en försöksverksamhet med gymnasial lärlingsutbildning
              som omfattar 6 000 platser.
            </seg>
            <seg n="910fa61c">
              Utbildning, praktik, lärlingsplatser allt finns i regeringens
              jobbpaket. Det är ofta det som oppositionen vill lyfta fram som
              den bästa åtgärden.
            </seg>
            <seg n="3001eba6">
              Fru talman! När det gäller a-kassan ser vi hur oppositionens
              förslag på a-kasseområdet spretar tydligt. Man kritiserar alliansen,
              men vad är alternativet?
            </seg>
            <seg n="f9df9137">
              Miljöpartiet vill höja taket för hur mycket a-kassa man kan få
              ut från dagens 620 kronor till 780 kronor. Socialdemokraterna
              vill höja taket till 950 kronor nästa år, medan Vänsterpartiet
              vill höja taket till 970 kronor nästa år. Vänsterpartiet och Socialdemokraterna
              vill sedan sänka taket efter 100 dagar, och Miljöpartiet håller
              inte med. Vänsterpartiet vill höja grundbeloppet från 320 kronor
              till 420 kronor, men varken Socialdemokraterna eller Miljöpartiet
              håller med.
            </seg>
            <seg n="c3beccdc">
              En sak är i alla fall säker: Den rödgröna blomrabatten på a-kasseområdet
              är lika vildvuxen som kostsam. Vi satsar miljarderna på jobbåtgärder
              och ni på att höja taken i ersättningar. Om man jämför våra budgetar
              ser man att det är där ni lägger era stora pengar, miljarder,
              till att höja tak i ersättningar. Fru talman! Väljarna kommer
              snart att få avgöra om man tror på vår arbetslinje eller på er
              passiva linje.
            </seg>
            <seg n="668183d4">
              Fru talman! Ungdomsarbetslösheten har också blivit en viktig
              fråga, som också har debatterats mycket i medierna den senaste
              tiden. Den höga nivån 25 procents arbetslöshet är oroväckande.
              Trots det är det viktigt att ha i åtanke att nästan hälften av
              dem som räknas in som arbetslösa är heltidsstuderande som söker
              jobb några timmar vid sidan av sina studier. Tar man bort studerandegruppen
              hamnar vi på 6,3 procents arbetslöshet. Unga har också kortare
              tid som arbetslösa jämfört med övriga åldersgrupper. Jämför vi
              med andra unga i Europa kommer våra ungdomar snabbare in i jobb
              än de gör i jämförbara EU-länder.
            </seg>
            <seg n="8c9add96">
              Många unga saknar utbildning och arbetslivserfarenhet. Det är
              ett hinder för många som vill in på arbetsmarknaden. Jag är därför
              positiv till att regeringen föreslagit satsningar på över 21 000
              nya utbildningsplatser. Det är någonting som kan förändra för
              många unga. Utbildning är viktigt.
            </seg>
            <seg n="03db2840">
              Utöver det fyller ungdomsgarantin en viktig funktion. Genom den
              ges unga olika typer av stöd utifrån individuella behov. Det kan
              handla om arbetslivsinriktad rehabilitering, starta-eget-bidrag,
              som man nu får använda, lyftjobben inom offentlig sektor och så
              vidare. Resultaten har varit positiva i ungdomsgarantin. Första
              halvåret 2008 gick 70 procent av dem som lämnade ungdomsgarantin
              till arbete utan stöd eller till reguljär utbildning. De unga
              som står närmare arbetsmarknaden är oftast mest i behov av coachning,
              säger våra forskare, alltså i behov av att få hjälp att hitta
              ett jobb, skriva en cv, helt enkelt hur man skaffar sig ett jobb.
              Coachningen har visat sig särskilt framgångsrik bland unga personer.
            </seg>
            <seg n="ef248d82">
              När jag däremot tittar på oppositionens alternativ för att lösa
              ungdomsarbetslösheten blir jag väldigt orolig. Man verkar göra
              om samma misstag som tidigare, nämligen att sätta in insatser
              redan dag ett. Det här låter ju väldigt bra, i retoriken när man
              talar utåt. Det låter som en god vilja, men det leder dess värre
              ofta fel, säger forskarna. Under 90-talets krisår prövades den
              politiken, och enligt forskarna ledde den till att man låste in
              unga i åtgärder, vilket hindrade dem från att söka riktiga jobb.
              Den långvariga frånvaron från arbetsmarknaden gjorde dem därefter
              mindre anställningsbara.
            </seg>
            <seg n="04e35fe0">
              Därför kan vi inte bara ha åtgärder. Vi ska ha åtgärder, men
              vi får inte ha fokus för tidigt, eftersom många ungdomar får jobb
              inom tre månader. Vi ska därför inte låsa fast dem i olika åtgärder.
            </seg>
            <seg n="a146bab2">
              Ännu mindre förstår jag varför oppositionen vill återinföra arbetsgivaravgiften
              för unga. Det blir ju dyrare att anställa unga då. Med alliansens
              politik får arbetsgivare lägre lönekostnader om de anställer ungdomar
              eftersom de slipper betala deras arbetsgivaravgifter, och unga
              blir därför attraktiva att anställa.
            </seg>
            <seg n="155f4bce">
              Frågan är nu hur många som tvingas gå från sina jobb om oppositionen
              tar bort det här stödet för ungdomar. Det blir ju faktiskt, som
              regeringen brukar säga, som en ungdomsskatt på 10 miljarder om
              man tar bort den här möjligheten. Hur kan ni i ett läge med hög
              arbetslöshet riskera att ställa så många utanför arbetsmarknaden?
            </seg>
            <seg n="6bdeeb92">
              Fru talman! I krisens spår drabbas alltid utsatta grupper. En
              sådan grupp är personer med funktionsnedsättning. Cirka en miljon
              människor i Sverige mellan 16 och 64 år bär i dag på en funktionsnedsättning,
              och drygt hälften av dessa anger att de har nedsatt arbetsförmåga
              på grund av sin funktionsnedsättning. Undersökningar visar att
              många arbetsgivare faktiskt är positiva till att anställa personer
              med funktionsnedsättning. Färska siffror från Arbetsförmedlingen
              visar att 40 procent av de privata och 50 procent av de offentliga
              arbetsgivarna kan tänka sig att erbjuda en anställning till en
              person med funktionsnedsättning. Detta vill vi ta till vara. Vi
              skulle naturligtvis önska att det var fler, men vi ska åtminstone
              ta till vara denna positiva inriktning.
            </seg>
            <seg n="0e278ff1">
              Många kan få stöd via den vanliga Arbetsförmedlingen, men det
              är också viktigt att ytterligare satsa på Samhall och olika lönebidragsanställningar,
              vilket regeringen nu gör. Regeringen ökar anslaget till Samhall
              och lönebidragsanställningar med 853 miljoner till 15,2 miljarder
              totalt för 2010.
            </seg>
            <seg n="f0a493b5">
              Som kristdemokrat gläder jag mig också över regeringens beslut
              att ge Arbetsförmedlingen och Försäkringskassan i uppdrag att
              genomföra en tvåårig försöksverksamhet med upphandling av alternativa
              insatser för långtidssjukskrivna där sociala företag lyfts fram.
              Sociala företag har också en framtid.
            </seg>
            <seg n="20a9e831">
              För att förebygga att personer hamnar i utanförskap är det viktigt
              att arbetslivet fungerar optimalt och att arbetsgivare ser sitt
              ansvar för att skapa en god arbetsmiljö. Arbetsmiljölagen är tydlig
              om ansvaret för att skapa goda arbetsvillkor. Syftet med arbetsmiljölagen
              är ju att hindra människor från att slås ut från arbetsmarknaden
              på grund av sjukdom eller arbetslöshet. Regeringens budgetförslag
              innebär att vi ska ge mer anslag till Arbetsmiljöverket för olika
              informationsinsatser till arbetsgivare i syfte att skapa en god
              arbetsmiljö.
            </seg>
            <seg n="ba048aba">
              Regeringen utreder också möjligheten att införa en typ av arbetsmiljömärkning
              av företag. Man har tittat på Danmarks smileysystem, där man går
              igenom alla arbetsplatser för att ge dem en arbetsmiljömärkning.
              Det är bra att regeringen ser en god arbetsmiljö som viktigt för
              Sveriges konkurrenskraft i framtiden.
            </seg>
            <seg n="b4951808">
              Fru talman! En fråga som också tas upp i dagens betänkande handlar
              om de personer som kommer att lämna sjukförsäkringen och gå in
              i Arbetsförmedlingens hägn. Tiden beskrivs som en omförsäkringsperiod.
              Man kan komma tillbaka till sjukskrivning, men tanken är att man
              ska försöka hitta vägar tillbaka till arbetslivet.
            </seg>
            <seg n="0ba3c0cd">
              Regeringen har därför föreslagit att Arbetsförmedlingen ska få
              en roll i rehabiliteringsprocessen tillbaka till arbete. Det är
              en nyhet som har fått oppositionen att slå bakut. Varför framstår
              som märkligt. Är man nöjd som det är? Och vad är det för fel med
              att Arbetsförmedlingens alla möjligheter till praktikplatser,
              coachning, lönebidrag, särskilt anställningsstöd med mera tas
              i anspråk och används för den här gruppen?
            </seg>
            <seg n="baeac7c1">
              Fru talman! Jag har jobbat i över 20 år med rehabilitering av
              långtidssjuka, och jag har alltid förundrats över hur svårt det
              har varit att få hjälp från Arbetsförmedlingen och hur stora murar
              det har funnits mellan Försäkringskassan och Arbetsförmedlingen.
              Det har funnits någon liten spång här eller där med möjlighet
              till övergång, men någon bro har det definitivt aldrig funnits.
              Väldigt få har fått möjlighet till båda dessa myndigheters kompetens.
            </seg>
            <seg n="61421998">
              Vi kristdemokrater förespråkade länge en rehabiliteringsförsäkring
              i enlighet med det förslag som utredaren Gerhard Larsson tog fram
              för cirka tio år sedan. Det innebar att man skulle se till att
              den som blev sjukskriven snabbt skulle få en koordinator som såg
              till att personen hamnade i rätt rehabiliteringssystem. Var det
              en operation man behövde skulle man få det snabbt. Behövde man
              hjälp av Socialtjänsten, kanske med missbruksbehandling, skulle
              man få det, och behövde man hjälp till ett jobb av Arbetsförmedlingen
              skulle man få det. Denna idé stöddes av facket, men den socialdemokratiska
              regeringen röstade ned vårt förslag. I stället fortsatte man att
              utreda och utreda.
            </seg>
            <seg n="d0fddf8f">
              Fru talman! Om jag skulle ha alla utredningar på sjukförsäkringsområdet
              skulle det bli en hög trave. Man kan stapla utredning på utredning
              hur länge som helst. Det måste ni ändå erkänna. Ni har inte vågat
              ta ett enda litet kliv när det gäller sjukskrivningskostnaden,
              som har rakat i höjden. Antalet sjukskrivningar fördubblades under
              fem år mellan 1995 och 2000.
            </seg>
            <seg n="29833a79">
              När vi i alliansen nu försöker hitta en brygga från Försäkringskassan
              till Arbetsförmedlingen är ni där och säger nej till allt igen.
              Man kan inte annat än bli beklämd av hur räddhågsna ni är för
              förändringar. Det är okej att vi måste se till att det är rättssäkert,
              att alla får ersättningar i tid och så vidare, men att bara stå
              där och säga nej, nej, nej hur konstruktivt är det? Vad har ni
              för alternativ? Förstår medborgarna era alternativ, eller är det
              att bara vara kvar i det vi alltid har varit?
            </seg>
            <seg n="41dd2092">
              Min erfarenhet av hur det fungerade under er tid är att om man
              försökte rehabilitera en person som behövde ett annat arbete än
              där personen var anställd kom man in i ett moment 22. Den som
              inte kunde gå tillbaka till sin arbetsplats fick inte komma till
              Arbetsförmedlingen med mindre än att man var uppsagd. Och som
              arbetsgivare kunde man inte säga upp på grund av sjukdom. Alltså
              fick personen förlängd sjukpenning, och så blev man kvar i passivitet.
              Annars fanns det bara kvar att personen själv sade upp sig för
              att få komma till Arbetsförmedlingen.
            </seg>
            <seg n="715ef031">
              Nu ska alla i stället få en möjlighet att komma till Arbetsförmedlingen.
              Efter två och ett halvt år som sjukskriven kommer man in i introduktionsprogrammet
              på Arbetsförmedlingen. Det kanske är sent, men är det ändå inte
              rimligt att man efter två och ett halvt års sjukskrivning får
              ett individuellt stöd av Arbetsförmedlingen att hitta ett nytt
              jobb? Oppositionen verkar tycka att det är ett straff.
            </seg>
            <seg n="6b137694">
              När är det annars rimligt att man ska få hjälp? Ni socialdemokrater
              är det största partiet i Sverige. Ändå har ni inget alternativ
              att erbjuda. Ni är bara här för att klaga.
            </seg>
            <seg n="d037701a">
              Fru talman! Jag ska avsluta med att prata om en artikel som jag
              hittade när jag höll på att skriva det här talet. Den är från
              Dagens Nyheter februari 2005. Det var alltså under den förra regeringen.
              Det är två kvinnor som är författare till artikeln. En är medicine
              doktor på Karolinska Institutet, Helene Sandmark. De hade gjort
              djupintervjuer av kvinnor som var långtidssjuka och jämfört dem
              med en grupp kvinnor som inte var sjukskrivna. De fann fyra saker
              som de lyfter fram i artikeln, som är väldigt intressant för oss
              i alliansen.
            </seg>
            <seg n="b60f387f">
              Fru talman! Jag blev glad när jag hittade den här artikeln, för
              jag kunde konstatera att nu har vi i alliansen tagit tag i alla
              dessa fyra delar: vårdgarantierna och vårdköerna med vårdkömiljarden,
              vi ser till att snabbt ge chansen till ett annat jobb med rehabkedja
              och coachningsinsatser, vi ger möjlighet till kontakt med Arbetsförmedlingen
              för att få ett nytt jobb i rehabiliteringskedjan och jobbskatteavdraget
              som gör det lönsamt att gå tillbaka till arbete.
            </seg>
            <seg n="f66bbded">
              Vi i alliansen får mycket kritik för våra förändringar, men vi
              vågar åtminstone göra något åt det elände som skapades under så
              många år av passivitet hos den förra, socialdemokratiska regeringen.
              Då pratade och pratade man, men vad gjorde man konkret? Var det
              verkligen omsorg om individen att lämna människor i åratal av
              sjukskrivning utan hjälp?
            </seg>
            <seg n="3236df4e">
              Fru talman! Man talar om höjda krav på den enskilde med tidsgränser
              i rehabkedjan, men tanken är att vi nu kan ställa krav på våra
              myndigheter att faktiskt uppnå de mål som vi har satt upp, nämligen
              att bryta utanförskapet.
            </seg>
            <seg n="89008d78">
              Vi vill se till att alla som kan ska få en möjlighet till ett
              nytt jobb. Det ligger på vårt bord att göra vårt bästa där och
              se till att Arbetsförmedlingen får bra villkor för att uppfylla
              dessa mål. Min och Kristdemokraternas förhoppning är att många
              ska få hjälp vidare i livet, för vad skulle vi tjäna på att slå
              på sjuka och göra att människor blir ännu sjukare? Nej, vi vill
              se till att så många som möjligt får rätt hjälp, i rätt tid och
              av rätt instans.
            </seg>
            <seg n="1fe34bb1">
              Med detta, fru talman, vill jag be om ursäkt för mitt långa överdrag
              och yrka bifall till utskottets förslag i betänkandet och avslag
              på motionerna.
            </seg>
          </u>
          <note type="speaker" n="e34c631c">
            Anf. 78 ULF HOLM (mp) replik:
          </note>
          <u who="ulf_holm_74ae2f" xml:id="i-12d90a8400b2affe-7" n="67750108">
            <seg n="1fada57c">
              Fru talman! Jag har noterat att alla alliansföreträdare har dragit
              över sin talartid ganska ordentligt här, och jag måste säga att
              jag inte blivit klokare av att ni pratat längre utan tvärtom har
              fått flera frågor när ni försökt förklara er politik.
            </seg>
            <seg n="a27b71d9">
              Ni kritiserar ganska kraftigt att vi vill ta bort nedsättningen
              av arbetsgivaravgiften för ungdomar som kostar ungefär 10 miljarder.
              Jag skulle vilja fråga Désirée Pethrus Engström hur många jobb
              det har skapat. Hur många ungdomar har fått ett jobb på grund
              av det? Såvitt jag minns slår både Finanspolitiska rådet och andra
              utredningar fast att det är en av de dyraste och mest ineffektiva
              reformer som har genomförts. Vill man verkligen se till att ungdomar
              får arbete finns det mycket bättre förslag än just det förslag
              som ni hade. Om Désirée Pethrus Engström kunde ge en siffra på
              hur många ungdomar som fått jobb på grund av detta vore jag väldigt
              tacksam.
            </seg>
            <seg n="9a9ed6a5">
              Den andra frågan gäller det här med Försäkringskassan och Arbetsförmedlingen.
              Ja, det finns problem, men ni bevarar ju systemen. Ni kastar människor
              mellan systemen i stället för att ta en funderare på att kanske
              slå ihop systemen och se till att människan är i centrum i stället,
              så att människor kan få de olika möjligheter som finns när det
              gäller rehabilitering.
            </seg>
            <seg n="537721b0">
              Jag tycker att Désirée Pethrus Engström ska ta sig en rejäl funderare
              på det i stället för att krama det system som finns i dag och
              som uppenbarligen inte är bra. Det kastar människor mellan systemen
              men gör också att människor kan hamna mellan systemen och inte
              får någon hjälp alls av samhället, vilket jag tycker är en förfärlig
              politik. Vi från Miljöpartiet har lagt fram förslag för att hjälpa
              människor, för att sätta individen i centrum.
            </seg>
          </u>
          <note type="speaker" n="e157e307">
            Anf. 79 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-c5805bcb8e867b51-1" n="b1fbea86">
            <seg n="0b53d567">
              Fru talman! När det gäller arbetsgivaravgiften för unga undrar
              jag, som en motfråga, om det blir fler jobb om vi höjer arbetsgivaravgiften
              för unga. Om jag som arbetsgivare i dag skulle vilja anställa
              en ungdom och vet att det blir billigare om jag väljer en som
              är under 25 år, varför skulle jag inte göra det? Självklart, man
              vill ju kunna anställa unga. Många tycker att unga inte har lika
              mycket praktik och arbetslivserfarenhet, men de får en liten rabatt
              om de anställer unga. Det är väl jättebra. Hur blir det fler jobb
              om vi höjer arbetsgivaravgiften, Ulf Holm?
            </seg>
            <seg n="ecc0c3ef">
              När det gäller Arbetsförmedlingen och Försäkringskassan vet jag
              att du inte är överens med de andra i oppositionen om sammanslagningen.
              Du står ju helt ensam i Miljöpartiet i den frågan.
            </seg>
            <seg n="e27cf15a">
              Vi kristdemokrater har sagt att vi tycker att man på något sätt
              ska försöka hitta mer samverkan mellan Arbetsförmedlingen och
              Försäkringskassan. I flera av Finsamprojekten har man jobbat tillsammans
              och haft en finansiell samordning. Och det har varit bra, visst,
              men det föreslog ni aldrig när ni satt med sossarna i tolv år.
              Vad fick ni igenom? Vad gjorde ni rent konkret? Det skulle vara
              intressant att höra vad ni fick igenom under den förra mandatperioden
              på det här området.
            </seg>
            <seg n="727a8a8a">
              Nej, jag tror att det här är ett bra sätt. Nu prövar vi den här
              möjligheten. Arbetsförmedlingen kommer in en period. Är det så
              att man inte klarar av att arbeta ska man ha en sjukpension eller,
              om man tror att man kan få ett annat arbete, gå tillbaka till
              sjukpenning. Men vi kan inte säga att professionen gör något fel.
              Om de säger att en person är arbetsför är det svårt att säga emot.
            </seg>
            <seg n="0bff977b">
              Vi har ett stödsystem som ska försöka fånga upp alla. Det är
              inte enkelt, men vi vågar i alla fall pröva.
            </seg>
          </u>
          <note type="speaker" n="71ac579c">
            Anf. 80 ULF HOLM (mp) replik:
          </note>
          <u who="ulf_holm_74ae2f" xml:id="i-12d90a8400b2affe-8" n="67750108">
            <seg n="951b00d5">
              Fru talman! Jag noterar att Désirée Pethrus Engström inte kan
              svara på frågan hur många ungdomar som fick en anställning tack
              vare tiomiljardersförsöket. Det går alltså inte att svara på den
              frågan. Jag noterar det.
            </seg>
            <seg n="43a4afc5">
              Vi i Miljöpartiet och den rödgröna oppositionen har lagt fram
              förslag på hur vi kan skapa 26 000 nya jobb eller utbildningsplatser,
              traineeprogram och så vidare till en kostnad som är bra mycket
              lägre än 10 miljarder. Det skulle se till att ungdomar inte känner
              att de blir utstötta av samhället och inte får jobb. Vi är i situationen
              att vi snart har en 30-procentig ungdomsarbetslöshet i Sverige.
              Då måste man agera och inte passivt sitta och titta på, som regeringen
              verkar vilja göra.
            </seg>
            <seg n="be964c55">
              Nej, Désirée Pethrus Engström, jag står inte ensam i Miljöpartiet,
              utan jag har hela Miljöpartiet bakom mig när jag menar att vi
              nog ska gå mot politiken en dörr in, där individen är i centrum
              och individen kan få det stöd som man behöver från samhället.
            </seg>
            <seg n="17377ebd">
              Vi har nu en gemensam diskussion mellan de rödgröna partierna
              om hur en sådan politik skulle kunna se ut. Det innebär naturligtvis
              kompromisser. Jag tror att också Désirée Pethrus Engström inser
              att man måste kompromissa ibland för att ta steg framåt. Och jag
              är helt övertygad om att vi lite längre fram kommer att kunna
              presentera hur vårt alternativ ser ut och den politik som ska
              gälla efter 2010, när Désirée Pethrus Engström och den tillfälliga
              regeringen som sitter fram till 2010 lämnar och vi rödgröna tar
              över.
            </seg>
            <seg n="1cccf0ee">
              Jag tror att det är viktigt i ett sådant här konjunkturpolitiskt
              läge att lägga fram förslag som stimulerar framför allt småföretagare
              att våga anställa. Därför har vi lagt fram flera förslag som gynnar
              småföretag som anställer. Det är en aktiv jobbpolitik, och jag
              skulle önska att regeringen hade någon sådan.
            </seg>
          </u>
          <note type="speaker" n="b5972dd3">
            Anf. 81 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-c5805bcb8e867b51-2" n="b1fbea86">
            <seg n="d2cf316d">
              Fru talman! När det gäller sänkta arbetsgivaravgifter vågar jag
              inte ge mig in på några siffror. Eftersom jag inte kommer ihåg
              några siffror just nu är det bäst att jag inte gör det. Men vi
              har ju gått in i en djup lågkonjunktur som naturligtvis har försvagat
              hela arbetsmarknaden, och det har även påverkat siffrorna på det
              här området och att det här förslaget har kommit sent.
            </seg>
            <seg n="41841f9b">
              Däremot har vi många förslag när det gäller unga såsom coachningsstöd,
              ungdomsgarantin där vi har flera olika insatser med praktikplatser,
              nystartsjobben som gör det möjligt för den som anställer någon
              som varit frånvarande från arbetsmarknaden under en längre tid
              att få sänkta arbetsgivaravgifter, Lyft som innebär jobb inom
              offentlig sektor, och så vidare. Det finns alltså flera åtgärder
              hos Arbetsförmedlingen som de kan använda för unga.
            </seg>
            <seg n="5af1501c">
              När det sedan gäller alternativ i nästa regering är det ganska
              intressant att Ulf Holm står här och säger: Vi ska så småningom
              hitta våra egna alternativ. Hur kan ni då ha en så stark kritik
              av våra förslag? Ni vet bara att ni är emot någonting. Ni är emot
              någonting, men ni vet inte vad ni är för. Är det så jag ska tolka
              det?
            </seg>
            <seg n="ec4c3787">
              Det känns märkligt att vi hittills inte har fått något svar.
              Debatten har ju pågått ganska länge, fru talman, ända sedan kl.
              11, men under alla de här timmarna har ingen kunnat tala om vad
              som är alternativet till regeringens och alliansens politik.
            </seg>
          </u>
          <note type="speaker" n="8db94c1c">
            Anf. 82 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-4f2a15b3828878c2-7" n="d8e82b8f">
            <seg n="0e494817">
              Fru talman! Désirée Pethrus Engström tar i början av sitt anförande
              sats i den globala finanskrisen. Det är bra. Vi har nämligen en
              verklighet utanför dörrarna som grundar sig lite på finanskrisen.
              Det borde ha renderat ett antal politiska beslut som hjälper till
              att få folk i arbete.
            </seg>
            <seg n="6922ec77">
              Désirée Pethrus Engström talade också om olika begrepp. Utanförskap
              är ett begrepp som regeringen har varit specialist på att använda
              i olika sammanhang. I betänkandet finns en rapport från Riksrevisionens
              styrelse om utanförskapsbegreppet. Man kritiserar att det inte
              går att definiera. Det blir en etikettpolitik som är svår att
              ta på. Samma sak gäller när man talar om nystartsjobb, instegsjobb
              och så vidare. Det är etiketter på saker som man tycker borde
              vara bra, men som vi inte vet om de är bra.
            </seg>
            <seg n="3cefdc94">
              I stället borde man på riktigt göra insatser för att skapa jobb
              och investera i framtiden både vad gäller utbildning, infrastruktur
              och sådant för att hjälpa oss igenom krisen och lågkonjunkturen.
              Det gör inte denna regering. Man satsar på jobbcoachning. Man
              sätter människor i situationer där de får skylla sig själva om
              de inte får jobb. Det är alltså individens eget fel. Allt går
              ut på att individen ska söka jobb, att söktrycket ska vara högt
              och att arbetskraftsutbudet ska lösa problemen. Det är fullständigt
              bakvänt.
            </seg>
            <seg n="f8d46253">
              Désirée Pethrus Engström gick också in på våra förslag till a-kassa
              och olikheterna mellan oppositionens partier. Det är klart att
              det finns olikheter. Vi är tre olika partier. Vi kommer att komma
              överens i en rödgrön regering; det är vi övertygade om. Det är
              inget problem; vi kommer att prata ihop oss.
            </seg>
            <seg n="26d34ab9">
              Det fanns en liknande situation före förra valet då kd talade
              om en bensinskatt som jag inte har sett något av under denna mandatperiod.
            </seg>
          </u>
          <note type="speaker" n="8d3305fb">
            Anf. 83 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-c5805bcb8e867b51-3" n="b1fbea86">
            <seg n="0a78d673">
              Fru talman! Det var flera olika frågeställningar, bland annat
              om vad vi gör i finanskrisen. Regeringen har vidtagit precis rätt
              åtgärder. Det har vi fått kredd för från EU. Torbjörn Björlund
              sitter också i EU-nämnden, och där får vi många siffror på hur
              det fungerar i andra EU-länder. Vi ser att Sverige har klarat
              sig bra tack vare regeringens åtgärder.
            </seg>
            <seg n="ce1aa434">
              Regeringen har vidtagit flera åtgärder, bland annat vad gäller
              infrastruktursatsning med många bra tidigareläggningar av projekt
              som har varit på gång. Det handlar om snabba åtgärder i vägprojekt
              som har legat i långbänk, några i 30 år, som helt plötsligt har
              kommit till stånd. Infrastruktursatsningar finns.
            </seg>
            <seg n="aaa4bbba">
              Regeringen har lagt fram sitt jobbpaket med flera olika åtgärder.
              Det gäller till exempel jobbcoachning, som framför allt Vänsterpartiet
              kritiserar. Man måste förstå detta med utbud och efterfrågan.
              Det finns trots allt 1 miljon jobb som det ska rekryteras till.
              Då måste man snabbt få arbetssökande och arbetsgivare att hitta
              varandra. Gör de det snurrar hjulen så fort som det går i Sverige.
              Det är oerhört viktigt för arbetsmarknadens funktionssätt. Därför
              lyfts jobbcoachningen upp i detta sammanhang.
            </seg>
            <seg n="54123e24">
              Utbildning är viktigt för att rusta för framtiden. Därför har
              regeringen också gjort flera utbildningssatsningar. Det gäller
              att möta framtiden med utbildning under lågkonjunkturen. Vi vet
              att det kommer en stor arbetskraftsefterfrågan när fyrtiotalisterna
              går i pension.
            </seg>
            <seg n="2bfd4530">
              Det gäller att rusta sig med alla olika mekanismer som kan göra
              att arbetsmarknaden fungerar på ett effektivt sätt.
            </seg>
            <seg n="03650c04">
              Torbjörn Björlund talar om att oppositionen ska prata ihop sig.
              Det återstår att se hur det går.
            </seg>
          </u>
          <note type="speaker" n="1a88c3f4">
            Anf. 84 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-4f2a15b3828878c2-8" n="d8e82b8f">
            <seg n="f1d44253">
              Fru talman! Ulf Holm skapade begreppet en tillfällig regering.
              Så kommer det att bli. Vi kommer att prata ihop oss. Vi kommer
              att bilda en bra regering och bli ett alternativ som människor
              kan ta till sig.
            </seg>
            <seg n="4eceac8f">
              När det gäller hur man bekämpar arbetslöshet och skapar jobb
              finns en stor skillnad mellan regeringen och oppositionen. För
              oss handlar det om att investera i människor. Det gör man inte
              genom att enbart ha bra siffror vad gäller statsbudgeten. Det
              gäller också att ha bra trygghetssystem, och där ligger vi illa
              till i dag. Vi har Europas sämsta arbetslöshetsförsäkring och
              sjukförsäkring. Det är dessa människor som betalar, och det är
              inte rätt. Man sänker skatter och ser till att de som har pengar
              kommer undan. I stället borde man skapa ett solidariskt samhällsförsäkringssystem.
              Det tycker vi är det bästa.
            </seg>
            <seg n="bd835f5d">
              Det innebär att man satsar mer på att utbilda och hitta matchning
              genom utbildning och arbetsmarknadsprogram i stället för genom
              coachning som inte fungerar.
            </seg>
            <seg n="deebb7f4">
              Det är intressant att Désirée Pethrus Engström nämner Samhall.
              Det finns även en rapport från Riksrevisionens styrelse om att
              Samhall inte klarar sina mål. Man kritiserar att de som verkligen
              behöver Samhall bäst aldrig kommer in. De som är lätta att ta
              in i Samhall får plats där, och sedan slussas de ut. Men de som
              verkligen behöver Samhall får inte plats. Det är vi också kritiska
              till. Det behövs mer pengar, andra målsättningar och andra regleringskriterier.
            </seg>
            <seg n="d9052cd8">
              Samma sak gäller Arbetsmiljöverket. Det går inte att lösa saker
              om man inte lägger in resurser. När man har dragit ned ska man
              hitta en ny modell, och då måste man skjuta till mycket mer pengar.
              Gör man det blir det kanske bra, men troligtvis inte.
            </seg>
          </u>
          <note type="speaker" n="84a3a10d">
            Anf. 85 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-c5805bcb8e867b51-4" n="b1fbea86">
            <seg n="93ff653c">
              Fru talman! Torbjörn Björlund säger att det här kommer att bli
              en tillfällig regering. Jag tror inte det. När medborgarna börjar
              summera vad vi har gjort för att försöka bryta utanförskapet kommer
              de att tycka att vi har klarat det bra. När vi fick regeringsmakten
              var det stillastående på jobbmarknaden. Trots att vi hade högkonjunktur
              var det få som kom in i nya jobb. Sedan blev det en skjuts; jag
              tror att vi var uppe i 180 000 fler som var sysselsatta. Det var
              tur att vi hade den situationen när vi kom in i lågkonjunkturen.
              Hur hade det sett ut om vi hade haft den gamla politiken och kommit
              in i en lågkonjunktur? Det hade blivit katastrof.
            </seg>
            <seg n="20835ede">
              Torbjörn Björlund talar om att skapa jobb. Jag vet inte om jobbskapande
              är Vänsterpartiets bästa gren. Däremot satsar man på olika åtgärder
              i sin budget, och ni lägger miljarder på att höja taket i a-kassan.
              Hur skapar det nya jobb? Det skulle vara intressant att höra.
              Hur löser en a-kassehöjning på flera miljarder situationen för
              dem som är arbetslösa? Det förstår jag inte. De får inga nya jobb
              av det eftersom du nu talar om att skapa jobb.
            </seg>
            <seg n="1047a605">
              Utbildningsfrågan är viktig och något vi har satsat på. Vi har
              21 500 nya platser i olika utbildningsinstanser.
            </seg>
            <seg n="8252d9f2">
              Det förvånar mig lite grann att Torbjörn Björlund säger att Samhall
              inte klarar sina mål. Man har klarat sina mål under flera år och
              till och med nått över sina uppsatta mål. Samhalls mål är att
              hjälpa personer med funktionsnedsättning att få ett jobb. Vi vill
              att Samhall ska få mer resurser så att man kan ta in fler än tidigare.
              Samhall har som mål att få ut ett visst antal procent, jag tror
              det är 5 procent, i arbete. Det målet sattes redan under den förra
              regeringen och är inget nytt.
            </seg>
          </u>
          <note type="speaker" n="4695ade3">
            Anf. 86 MARIA STENBERG (s):
          </note>
          <u who="hans_stenberg_1679e1" xml:id="i-4bcc2292630e687a-0" n="fa33bbb4" next="i-c4537c9fbe051db5-0">
            <seg n="dde7192c">
              Fru talman! Eftersom det snart är jul tänkte jag börja med att
              önska fru talmannen och alla övriga en riktigt god jul. Vi hoppas
              nog alla på lussebullar, god knäck, julgran och ett gäng pepparkakor
              kanske för snällhetens skull.
            </seg>
            <seg n="c7ec95ef">
              Nästa ljusglimt så här års brukar vara nyårsfirande med löften
              om bot och bättring och annorlunda val. Men till detta nyår får
              alltför många människor en bister nyårshälsning och ett tomt löfte
              från den borgerliga regeringen. Den bistra nyårshälsningen handlar
              om en stupstock i sjukförsäkringen och det tomma löftet om en
              rehabiliteringskedja.
            </seg>
            <seg n="d55160fe">
              Fru talman! Mycket är sagt av många enskilda människor, remissinstanser
              och organisationer om såväl stupstocken i sjukförsäkringen som
              försämringarna i arbetslöshetsförsäkringen. Tyvärr tror jag att
              debatten och berättelserna kommer att fortsätta även långt efter
              nyår.
            </seg>
            <seg n="2eebcb45">
              Hur halkade arbetslöshetsförsäkringen in i debatten som handlar
              om de sjukas framtid, kanske någon lyssnare undrar? Jo, därför
              att effekterna av stupstocken nu enligt den borgerliga regeringen
              till viss del ska lösas av a-kassorna.
            </seg>
            <seg n="5b43bbcf">
              Jag tror därför att en uppfriskning av minnet kan vara på sin
              plats så här i juletid så att vi alla kan påminna oss vilka förändringar
              den borgerliga regeringen genomfört i arbetslöshetsförsäkringen
              under sina drygt tre år vid maktens grytor.
            </seg>
            <seg n="7a08569d">
              Det kan ge oss en fingervisning om hur hastigt förändringarna
              har kommit och att ingen rimlig tid har getts till a-kassornas
              handläggare för att de i sin tur skulle få en chans och en möjlighet
              att göra ett gott jobb för att andra människor ska få sin ekonomiska
              ersättning i tid.
            </seg>
          </u>
          <note n="d65dae69">
            Den 1 januari 2007 höjdes medlemsavgifterna kraftigt, arbetsvillkoren
            skärptes och beräkningen av villkoren förändrades. Den överhoppningsbara
            tiden förkortades, den förhöjda ersättningen togs bort, och studerandevillkoret
            togs bort.
          </note>
          <note n="33df8401">
            Den 5 mars 2007 sänktes ersättningsnivåerna. Den 2 juli 2007
            togs möjligheterna att begränsa sitt arbetssökande bort, och möjligheterna
            till en förlängd ersättningsperiod med 300 dagar togs bort.
          </note>
          <note n="4ee59229">
            Den 1 oktober 2007 räknas arbetslöshetsersättningen och aktivitetsstöd
            ihop.
          </note>
          <u who="hans_stenberg_1679e1" xml:id="i-c4537c9fbe051db5-0" n="fa33bbb4" prev="i-4bcc2292630e687a-0">
            <seg n="0e9e81d4">
              Den 1 december 2007 införs en snabbare nedtrappning av arbetslöshetsförsäkringen
              för ungdomar.
            </seg>
            <seg n="17365891">
              Trots att lågkonjunkturen vid det här laget var känd marscherade
              den borgerliga regeringen fortsatt framåt.
            </seg>
            <seg n="5cef7d70">
              Jag tror att det kan vara bra att påminna oss själva och andra
              om vilka beslut den borgerliga regeringen har fattat. Besluten
              har stressats fram utan egentlig tanke på hur konsekvenserna blir
              för människors liv och vardag.
            </seg>
            <seg n="37580c24">
              Konsekvenserna av alla dessa beslut har blivit den bistra ekonomiska
              verklighet som den borgerliga regeringen erbjuder människor som
              i dag har blivit av med jobbet eller är sjuka. Det är den kalla
              handens politik mitt under pepparkaksätandet och julmyset. Nu
              ska även de människor som råkat ut för stupstocken i sjukförsäkringen
              på något sätt krånglas tillbaka in i arbetslöshetsförsäkringen.
            </seg>
            <seg n="622afa90">
              Fru talman! Hur ska nu detta gå till, kan man stilla undra i
              juletid? Jo, intyg ska fram från arbetsgivare som man kanske hade
              för tio år sedan. En förutsättning för det är att arbetsgivaren
              fortfarande finns kvar så att du kan få fram de intyg som krävs
              för att du kanske, kanske har rätt till ersättning från arbetslöshetsförsäkringen.
            </seg>
            <seg n="307240c8">
              En annan detalj är att du måste skynda dig att återigen bli medlem
              i a-kassan. Det är precis den a-kassa som du tvingades lämna strax
              efter att borgarna chockhöjt avgiften den 1 januari 2007.
            </seg>
            <seg n="21f6e52e">
              Det var då du insåg att du i den livssituation du levde i då
              inte hade råd att vara medlem i a-kassan därför att den borgerliga
              regeringen gjort försäkringen både för dyr och för dålig.
            </seg>
            <seg n="8401f34c">
              Jag behöver inte stå här och upprepa att de flesta remissinstanser
              var kritiska när beslutet om förändringarna i sjukförsäkringen
              kom för ett och ett halvt år sedan, även om det verkar ha gått
              socialförsäkringsministern helt förbi.
            </seg>
            <seg n="9f33e88b">
              Nu verkar det vara på arbetsmarknadsministerns bord, och därmed
              är det via det borgerliga snabbspåret in i arbetslöshetsförsäkringen
              som frälsningen ska komma för de utförsäkrade.
            </seg>
            <seg n="ceb473cf">
              Jag behöver säkert inte påminna kammarens borgerliga ledamöter
              om att ni applåderade beslutet om förändringarna i sjukförsäkringen
              här i kammaren. Det kommer ni säkert ihåg. Annars kan ni återuppleva
              applåden vid det tillfället på riksdagens egen webbsändning, men
              den finns även på Youtube.
            </seg>
            <seg n="03417f4d">
              Det kan vara bra att komma ihåg vad ni då liksom nu applåderar
              när champagnekorkarna ska sprättas och skålar ska utbringas på
              nyårsnatten.
            </seg>
            <seg n="052f4a77">
              Fru talman! Jag vet i varje fall en sak. Med en socialdemokratisk
              regering hade inte detta varit verklighet för så många sjuka människor
              efter nyår. Vi hade inte handlat på det sätt som den borgerliga
              regeringen har gjort när det gäller vare sig sjukförsäkringen
              eller arbetslöshetsförsäkringen. Då hade den person som varit
              sjuk fortfarande haft rätt till sjukpenning även om den varit
              sjuk under en längre tid.
            </seg>
            <seg n="7ed6e998">
              Vi föreslår därför att stupstocken i sjukförsäkringen tas bort
              och att ersättningsnivån ska vara 80 procent under hela sjuktiden.
              Vi vill också att nivån i arbetslöshetsförsäkringen höjs till
              80 procent av tidigare lön och att taket höjs så att de flesta
              får 80 procent i a-kassa.
            </seg>
            <seg n="dd840769">
              Vi socialdemokrater vill att de som utförsäkras från den tillfälliga
              sjuk- och aktivitetsersättningen ska erbjudas ett lönebidrag.
              Utöver den ökning av lönebidragen som regeringen föreslår avsätter
              vi därför ytterligare medel som motsvarar 5 000 lönebidrag år
              2010. 7 500 lönebidrag år 2011, och 10 000 lönebidrag år 2012.
            </seg>
            <seg n="01e5ccbf">
              Med den förstärkningen avsätter vi resurser för att hälften av
              dem som råkat ut för stupstocken i sjukförsäkringen och nu ska
              delta i introduktionsprogrammet vid Arbetsförmedlingen i stället
              får chansen till en lönebidragsanställning. Men nu ska de leva
              i det samhället och i den vardag som borgerlig politik skapat
              för många människor.
            </seg>
            <seg n="1325e9d3">
              Därför vill jag slutligen, fru talman, hänvisa till det särskilda
              yttrande som mer beskriver hur vi socialdemokrater ser på propositionen
              2009/10:49 Förändringar i arbetslöshetsförsäkringen stöd till
              personer som varit långvarigt sjukfrånvarande och familjehemsföräldrar
              .
            </seg>
          </u>
          <note n="e0e006b6" type="speaker">
            Anf. 87 TOMAS TOBÉ (m) replik:
          </note>
          <u who="tomas_tobe_95934f" xml:id="i-b46c9661ba597804-7" n="a64b6877">
            <seg n="e585b504"/>
            <seg n="b359b510">
              Fru talman! Maria Stenberg lyfter upp en väldigt viktig fråga.
              Det handlar om hur sjuka personer som har möjlighet via rehabilitering
              ska komma tillbaka till arbetsmarknaden.
            </seg>
            <seg n="7283b349">
              Jag förvånas över det tonläge som socialdemokraterna har visat
              upp i debatten här i dag. Berit Högman var tidigare uppe i debatten
              och talade om en kreatursmarknad. Jag räknade under Maria Stenbergs
              inlägg att hon sade ordet stupstock fyra gånger. Jag undrar om
              Socialdemokraterna och Maria Stenberg vet vad en stupstock är
              för någonting. Det är ett medeltida avrättningsverktyg.
            </seg>
            <seg n="15b87039">
              Fru talman! Jag tycker att det är på sin plats att Socialdemokraterna
              funderar lite grann över vilka ord man väljer för att beskriva
              reformen som beslutats av regeringen. Ni kan väl inte på allvar
              hävda att introduktionsprogram som finns på Arbetsförmedlingen
              skulle handla om ett medeltida avrättningsverktyg? I så fall borde
              ni skämmas.
            </seg>
            <seg n="d0dedee8">
              Det är också viktigt att vi tar hela diskussionen om ersättningarna.
              Det är oerhört viktigt att veta att människor får ersättningar
              i januari. Vi har varit tydliga med att det kommer en schablonersättning.
              Det finns ett mycket bra remissvar från samorganisationen för
              a-kassorna. Regeringen arbetar nu intensivt med det och kommer
              inom kort att presentera ett förslag. För oss är det självklart
              att alla som går introduktionen ska ha ett aktivitetsstöd.
            </seg>
            <seg n="5181c3c8">
              Avslutningsvis vill jag ändå ställa en fråga till Maria Stenberg.
              I Socialdemokraternas budget, från Veronica Palm, skriver ni att
              från och med dag ett ska man prövas mot hela arbetsmarknaden om
              man är sjuk i Socialdemokraternas Sverige. Menar ni på fullt allvar
              att man redan från dag ett ska prövas mot hela arbetsmarknaden
              om Socialdemokraterna fick bestämma när det gäller sjukskrivningen?
            </seg>
          </u>
          <note n="a173cefc">
            Den 1 januari 2008 begränsades möjligheterna att få a-kassa vid
            deltidsarbetslöshet till 75 dagar, något som trädde i kraft den
            7 april.
          </note>
          <note n="bc4f67ca">
            Den 1 juli 2007 tillförde man ytterligare två karensdagar i arbetslöshetsförsäkringen.
          </note>
          <note type="speaker" n="9c8e4b7c">
            Anf. 88 MARIA STENBERG (s) replik:
          </note>
          <u who="hans_stenberg_1679e1" xml:id="i-6b2c995254a9f4e5-0" n="fa33bbb4">
            <seg n="9f18308a">
              Fru talman! Nu är det inte vi socialdemokrater som har infört
              dogmatiska tidsgränser i sjukförsäkringen som ligger fast oavsett
              vad du har för sjukdomsbild. Det är den borgerliga regeringen
              som har infört de tidsgränserna.
            </seg>
            <seg n="3f61adf4">
              När det sedan gäller att kalla dem för reformer vet jag inte
              om de många människor som drabbas av de dogmatiska tidsgränserna
              i sjukförsäkringen håller med Tomas Tobé om att det är fråga om
              reformer.
            </seg>
            <seg n="d3b41ab8">
              Sedan pratade Tomas Tobé om ersättningar och att man ska få en
              aktivitetsersättning. Men jag kan fundera starkt över jag tror
              inte att jag är ensam om det om man inte, när man slänger ut människor
              från en försäkring och ska krångla in dem i en annan försäkring
              och det handlar om tre månader, ser att det faktiskt kan vara
              så att människor inte får sin ekonomiska ersättning som gör att
              de kan betala sin hyra i tid eller köpa sin mat? Finns det verkligen
              ingen självkritik när det gäller att slänga ut människor från
              den ena försäkringen och krångla in dem i den andra? Det handlar
              om att enskilda människor som har varit sjuka kanske riskerar
              att inte få sin ekonomiska ersättning i tid och därmed inte kan
              betala sin hyra. Ser ni verkligen inte att det finns några problem
              med de saker som ni gör i fråga om dogmatiska tidsgränser och
              att människor ska slängas ut ur en försäkring och krånglas in
              i en annan?
            </seg>
          </u>
          <note n="d48b65c4" type="speaker">
            Anf. 89 TOMAS TOBÉ (m) replik:
          </note>
          <u who="tomas_tobe_95934f" xml:id="i-b46c9661ba597804-8" n="a64b6877">
            <seg n="e585b504"/>
            <seg n="ac2c1c1e">
              Fru talman! Det är intressant att Maria Stenberg lyfter fram
              ordet självkritik och inte med ett ord berör de ordval som Socialdemokraterna
              väljer att använda i denna debatt. Det beklagar jag verkligen.
              Men jag hoppas att vi i framtiden inte ska behöva återkomma till
              denna typ av retorik i debatten, för det tror jag inte att det
              svenska samhället och de väljare som ska välja mellan regeringsalternativen
              tjänar på. Det vore bättre om vi sakligt kunde diskutera de olika
              förslagen. Där svarar jag sakligt hur vi ser på det aktivitetsstöd
              som ska betalas ut. Det är ingen tvekan om att vi ska säkerställa
              att detta är på plats.
            </seg>
            <seg n="76f62cfa">
              Jag vill återkomma till den fråga som Maria Stenberg inte svarade
              på. I Socialdemokraternas budgetförslag står följande:
            </seg>
            <seg n="5d839ec1">
              Är man inte längre sjuk är det självklart att man ska återgå
              i arbete eller söka ett nytt arbete. Men det ska gälla redan från
              första dagen i sjukskrivning.
            </seg>
            <seg n="0ec29721">
              Den intressanta frågan blir då: Menar Socialdemokraterna på fullt
              allvar att man redan från första dagen ska vara tvingad att söka
              arbete på hela arbetsmarknaden? Man kan jämföra med den gräns
              på sex månader som gäller i dag inom ramen för rehabiliteringskedjan.
            </seg>
          </u>
          <note type="speaker" n="6d40ec86">
            Anf. 90 MARIA STENBERG (s) replik:
          </note>
          <u who="hans_stenberg_1679e1" xml:id="i-6b2c995254a9f4e5-1" n="fa33bbb4">
            <seg n="c602f3ad">
              Fru talman! Det är självklart för oss socialdemokrater att alla
              människors förmåga till arbete ska tas till vara. Varje arbetad
              timme räknas. Därför behövs också ett arbetsliv som kan möta människors
              olika förutsättningar för att kunna ha ett jobb.
            </seg>
            <seg n="767c5cfa">
              Jag hörde Tomas Tobé inledningsanförande tidigare i debatten.
              Han talade då om Margareta som han hade stora bekymmer för.
            </seg>
            <seg n="c642d106">
              Men det är den här politiken, den här regeringen och den här
              verkligheten som många människor ska leva med i dag och efter
              nyår.
            </seg>
            <seg n="a8b29ea5">
              Min fråga är: Är det verkligen nödvändigt att göra Margareta
              fattigare med försörjningsproblem innan den politik som gäller
              i dag kan hjälpa henne? Är det verkligen nödvändigt att behandla
              människor på det viset? Det tycker inte vi. Alla människors förmåga
              ska tas till vara. Varje arbetad timme ska räknas. Men det är
              inte nödvändigt att göra människor fattigare, och det innebär
              att de får försörjningsproblem, innan man kan hjälpa dem tillbaka
              till ett arbete.
            </seg>
          </u>
          <note type="speaker" n="6d08957a">
            Anf. 91 JAN ERICSON (m):
          </note>
          <u who="jan_ericson_48d259" xml:id="i-740c24bb9168c184-0" n="afc6f817">
            <seg n="a94d7fcc">
              Fru talman! Låt mig börja med några korta referat:
            </seg>
            <seg n="f5357f4b">
              Långa sjukskrivningar är en viktig förklaring till den höga sjukfrånvaron
              i Sverige. Två femtedelar av de pågående sjukskrivningsfallen
              har pågått i ett år eller mer. I vissa fall kan långtidssjukskrivning
              givetvis vara berättigad, men mycket tyder på att många människor
              i onödan fastnar i sjukskrivning.
            </seg>
            <seg n="1c969e5a">
              Det är i många sjukskrivningsfall rationellt för alla inblandade
              att inget göra, att låta sjukskrivningen fortgå med ersättning
              från sjukförsäkringen.
            </seg>
            <seg n="42a9ccba">
              Att sjukskrivningar drar ut på tiden drabbar den sjukskrivne
              hårdast. Chanserna att återgå till arbete krymper när sjukfrånvaron
              blir längre. Tidiga insatser är det som bäst kan hjälpa den sjukskrivne
              tillbaka till arbete. De långa sjukskrivningarna riskerar att
              leda till utslagning från arbetslivet.
            </seg>
            <seg n="a8dc0740">
              Texten kunde ha varit hämtad från alliansens valmanifest 2006.
              Men det är den inte. Referaten kommer från LO:s idéskrift om morgondagens
              sjukförsäkring.
            </seg>
            <seg n="dacadda9">
              När alliansregeringen tillträdde kunde vi konstatera att vi hade
              världens mest sjukfrånvarande befolkning samtidigt som vi hade
              en av världens friskaste befolkningar.
            </seg>
            <seg n="f59a13a6">
              Bertil Thorslund, som är analytiker på Försäkringskassan, uttrycker
              saken så här:
            </seg>
            <seg n="324002a2">
              Vi har använt sjukskrivningar som ett sätt att lösa andra problem
              än ohälsa, framför allt sysselsättningsproblem.
            </seg>
            <seg n="9b9e99ab">
              I sammanhanget kan det vara av intresse att påpeka att antalet
              sjukskrivna har minskat med nära 100 000 personer under alliansens
              regeringstid, vilket gör att mängden sjukskrivna i Sverige börja
              närma sig nivåerna i jämförbara länder. Många av de tidigare sjukskrivna
              har kommit ut på arbetsmarknaden. Detta är givetvis en bidragande
              orsak till att arbetslösheten har ökat. Plötsligt syns de arbetslösa
              i stället för att döljas i sjukförsäkringssystemet. Med alliansens
              politik är det slut med att använda sjukförsäkringen för att dölja
              arbetslösheten. Från och med nu är sjukförsäkringen ett system
              för att hantera ohälsa och ingenting annat.
            </seg>
            <seg n="659d1bba">
              Vill verkligen Berit Högman, Torbjörn Björlund, Ulf Holm, Maria
              Stenberg och övriga i oppositionen ha tillbaka den gamla uselt
              fungerande och människofientliga sjukskrivningspolitiken?
            </seg>
            <seg n="3e41b714">
              Fru talman! Förra veckan debatterade socialförsäkringsutskottet
              sjukförsäkringsreformens sista steg. De som lyssnade kommer säkert
              ihåg hur utskottets ordförande, min moderate kollega Gunnar Axén,
              började sitt anförande med att räkna upp ett antal exempel från
              tiden före valet 2006. Det var exempel efter exempel från tidningarna
              som visade hur människor på den tiden förtidspensionerades mot
              sin vilja eller glömdes bort i sjukförsäkringssystemet i åratal
              utan stöd eller rehabilitering. Det mest upprörande exemplet var
              kanske Aron Eriksson som var bara 20 år när han erbjöds förtidspension
              mot sin vilja.
            </seg>
            <seg n="362dc6c1">
              Faktum är att under Socialdemokraternas tid vid makten förtidspensionerades
              140 människor om dagen. Varje dag, vardag som helgdag, vecka efter
              vecka, månad efter månad pågick denna cyniska socialdemokratiska
              utsorteringspolitik. 140 personer om dagen gallrades bort och
              kasserades från arbetsmarknaden och dömdes till ett liv i utanförskap
              och med en låg ersättning.
            </seg>
            <seg n="ac7dcf44">
              När alliansen tog över regeringsmakten fanns 550 000 personer
              i förtidspension. I dag är de glädjande nog 50 000 färre, och
              antalet nya förtidspensionärer har minskat kraftigt. Men med oppositionens
              politik kommer kurvorna att vända uppåt igen.
            </seg>
            <seg n="b12f9f80">
              Fru talman! Att ge aktivt stöd till sjukskrivna för att hjälpa
              dem tillbaka till arbetslivet är inte bara viktigt för den enskilda
              människan. Inom inte alltför många år kommer Sverige, precis som
              andra länder, att drabbas av mycket stora pensionsavgångar. Efter
              hand kommer dagens besvärliga arbetsmarknad att vändas till en
              situation där Sverige får brist på arbetskraft. Vi kommer aldrig
              att kunna trygga välfärden och stödet till de verkligt allvarligt
              sjuka om inte personer med arbetsförmåga får stöd och hjälp att
              komma tillbaka i arbete i en omfattning som de klarar av. Alliansens
              mål är just att hjälpa alla som kan tillbaka från sjukfrånvaro
              till arbetsgemenskap, från begränsad sjukpenning till en lön som
              man kan leva på, från att vara bortglömd till att äntligen synas.
            </seg>
            <seg n="ead6c44b">
              En viktig del i detta är att Sverige nu får en gräns för hur
              länge man kan vara sjukskriven om man inte är allvarligt sjuk.
              Sådana gränser finns redan i de flesta andra länder.
            </seg>
            <seg n="ad7551d4">
              När oppositionen nu säger att man vill återinföra den obegränsade
              sjukskrivningstiden för alla innebär detta med automatik att man
              återgår till den katastrofala situation som rådde före 2008 års
              reform. Den nedbrytande utslagningen av människor kommer att fortsätta.
            </seg>
            <seg n="d9c69860">
              Det är beklämmande att oppositionen återigen vill tillbaka till
              det oanständiga och orättvisa system som misshandlade så många
              människor i vårt land.
            </seg>
            <seg n="2daa190a">
              Socialdemokraterna spelar dessutom ett dubbelspel när de säger
              att de vill riva upp tidsbegränsningen av sjukskrivningstiden
              samtidigt som de inte har satt av en enda krona för detta i sin
              alternativa budget. Lova går ju, men då borde de i anständighetens
              namn också vara beredda att betala vad det kostar. Och vi talar
              om åtskilliga miljarder per år som skattebetalarna får betala
              för att långtidsförvara människor i sjukförsäkringssystemet.
            </seg>
            <seg n="3607ef3a">
              Fru talman! Jag konstaterar med intresse att medierna under de
              senaste dagarna har svängt i sin bevakning av sjukförsäkringsfrågan
              och äntligen börjat granska oppositionens egna förslag. Ingen
              seriös journalist kan undgå att upptäcka de stora luckorna i oppositionens
              politik, den bristfälliga finansieringen, den cyniska taktiken
              att förvanska regeringens politik för att skrämma de mest utsatta
              människorna i samhället och, inte minst, hur splittrade de tre
              partierna i vänsterexperimentet är när det gäller sjukförsäkringspolitiken.
            </seg>
            <seg n="123398bd">
              Socialdemokraternas och den övriga oppositionens luftslott kan
              kanske lura enstaka människor, men i längden kommer verkligheten
              i fatt även oppositionens politiska spel.
            </seg>
            <seg n="5c2104f1">
              Visst är det väl lite märkligt att de tre oppositionspartierna
              som under sin tid vid makten förtidspensionerade människor och
              tvingade dem att säga upp sig från sina jobb efter så lite som
              ett års sjukskrivning nu upprörs över att människor som bedöms
              ha arbetsförmåga efter två och ett halvt år hänvisas till Arbetsförmedlingen
              för att få hjälp att hitta ett arbete.
            </seg>
            <seg n="aff42c7e">
              Är det inte egentligen det helt självklara att man ser dem som
              är sjuka, inte glömmer bort dem utan ger dem hjälp och stöd att
              komma tillbaka? Är det inte just det som är verklig solidaritet
              och rättvisa i ett välfärdssamhälle chansen att komma tillbaka?
            </seg>
            <seg n="4eea12ab">
              Jag vill vända mig till dem som följer denna debatt framför tv:n.
              Vilket förtroende har du som medborgare för de politiker som medvetet
              sprider hotfulla men felaktiga påståenden och utnyttjar de allra
              mest utsatta och sköra människorna som brickor i ett politiskt
              spel? Jag vill här citera ledaren i Göteborgs-Posten i söndags:
            </seg>
            <seg n="6a30bd33">
              Socialdemokraterna har spelat falskt, men gjort det skickligt
              och inte sällan fått hjälp av en ibland både okunnig och aningslös
              nyhetsrapportering.
            </seg>
            <seg n="78e3e2a1">
              Var finns empatin hos de politiker som agerar på detta sätt?
            </seg>
            <seg n="bfabceb7">
              Glöm inte att det var den politiska oppositionen i denna kammare
              som under sin regeringstid skapade det eländiga sjukförsäkringssystem
              som alliansen tvingades ta krafttag för att röja upp. Det handlade
              om orimligt långa sjukskrivningsperioder, bristande stöd och rehabilitering
              och förtidspensionering av ungdomar mot deras vilja.
            </seg>
            <seg n="13584062">
              Jag vill fråga oppositionens företrädare i denna debatt om man
              inte känner minsta lilla anledning till självkritik för att man
              ställt till detta elände. Om man ser anledning till självkritik,
              varför vill man då gå tillbaka till detta sjuka system?
            </seg>
            <seg n="53a11494">
              Fru talman! Försäkringskassan uppskattar att sju av tio långtidssjukskrivna
              kommer att hitta en väg tillbaka genom alliansens sjukförsäkrings-
              och rehabiliteringsreform. Om detta visar sig stämma kommer ett
              mycket stort antal människor att hitta en väg tillbaka till arbetsgemenskap
              och en egen inkomst som man kan leva på.
            </seg>
            <seg n="b1afa10c">
              De 4 juni 2008 deltog jag i riksdagsdebatten om införandet av
              sjukförsäkringsreformen. Jag avslutade mitt anförande med dessa
              ord, som är minst lika aktuella i dag:
            </seg>
            <seg n="79b9c39f">
              Jag kommer att rösta ja till liggande förslag med en stolthet
              att tillhöra ett regeringsunderlag som äntligen ser människorna
              bakom sjukskrivningarna och som vill ta tag i de problem som Socialdemokraterna
              och deras två stödpartier så länge har nonchalerat. Mitt hjärta
              slår inte för system eller för politisk prestige. Mitt hjärta
              slår för dem som har misshandlats i systemen under tolv år av
              socialdemokratiskt regeringsinnehav. Många sjukskrivna människor
              går nu äntligen en ljusare framtid till mötes.
            </seg>
            <seg n="dac994b7">
              Det är värt en applåd, Maria Stenberg.
            </seg>
          </u>
          <note type="speaker" n="b09a85c9">
            Anf. 92 MICHAEL ANEFUR (kd):
          </note>
          <u who="michael_anefur_bd0acc" xml:id="i-23a67a86d4b5de7c-0" n="839606fa">
            <seg n="f61b8a58">
              Fru talman! Det är inte sant att alliansen jagar ut svårt cancersjuka
              på arbetsmarknaden. Det är inte sant att alliansen tvingar döende
              att söka arbete i hela landet. Det är inte heller sant att alliansen
              tvingar arbetsoförmögna att söka arbete de aldrig kan utföra.
            </seg>
            <seg n="16cd0c84">
              Ord och deras värde är viktigt. Tyvärr har orden i den här debatten
              förlorat i värde genom medvetna överdrifter och feltolkningar.
            </seg>
            <seg n="c2a789fc">
              Det är däremot sant att alliansen ger tusen och åter tusen människor
              rätten och möjligheten att komma tillbaka till arbete genom en
              fungerande rehabiliteringskedja.
            </seg>
            <seg n="f989431a">
              Den sjukskrivna får kontinuerlig uppföljning och hjälp att komma
              tillbaka till sitt arbete eller, efter ett halvår, ett arbete
              hos en ny arbetsgivare. Det finns trygghet inbyggt i systemet;
              ingen riskerar att bli utkastad.
            </seg>
            <seg n="c8584eab">
              Reformen innebär att man kan få sjukpenning i ett år. Därefter
              kan förlängd sjukpenning medges i ytterligare ett och ett halvt
              år vid allvarlig sjukdom. Det är alltså totalt två och ett halvt
              år med sjukpenning.
            </seg>
            <seg n="b624a545">
              Dessutom har systemen massor av ventiler och säkerhetslinor för
              att den enskilde ska känna trygghet och våga känna efter hur långt
              möjligheterna sträcker sig för att kunna ta ett arbete.
            </seg>
            <seg n="ca342cf8">
              För den som lider av allvarliga sjukdomar, till exempel cancer,
              ms eller liknande, eller genomgår en långvarig rehabilitering
              efter en olycka eller stroke, kan sjukpenning utan tidsbegränsning
              beviljas.
            </seg>
            <seg n="155da779">
              I de fall där arbetsförmågan bedöms vara helt borta, om den är
              permanent nedsatt och inte kommer tillbaka, ska sjuk- och aktivitetsersättning
              utgå.
            </seg>
            <seg n="8f9b128c">
              Den som bedöms ha arbetsförmåga erbjuds en introduktionsutbildning
              hos Arbetsförmedlingen. Det är tydligen det som är så fruktansvärt
              farligt. Man erbjuds en introduktionsutbildning under maximalt
              tre månader. Det är 15 00017 000 personer som kommer att få den
              möjligheten den 1 januari. Det kommer att byggas på under året
              så att ungefär 55 000 får möjlighet 2010.
            </seg>
            <seg n="7f146b62">
              Det kan leda till olika resultat till exempel att framtida arbetsförmåga
              inte finns. Då beviljas förtidspension. Det är inte tidsbegränsat.
            </seg>
            <seg n="49ca757a">
              Det kan vara så att arbetsförmåga finns. Därmed återgår man till
              tidigare arbetsgivare eller ställer sig till arbetsmarknadens
              förfogande på annat sätt.
            </seg>
            <seg n="d239adcc">
              Det kan också vara så att arbetsförmågan är partiell, alltså
              delvis. Då får man hitta en lösning som är en kombination av arbete,
              sjukskrivning och förtidspension.
            </seg>
            <seg n="2af1e053">
              Man kan bedöma att arbetsförmågan inte finns just nu men att
              den kommer tillbaka så småningom. Då går man tillbaka och får
              sjukpenning.
            </seg>
            <seg n="5a07d766">
              Jag ska vara ärlig och säga att när en person lämnar sjukförsäkringen
              krävs det en återkvalificeringstid på tre månader. Den återkvalificeringstiden
              löser man genom introduktionsutbildningen hos Arbetsförmedlingen.
              Om livet sedan fortfarande är lika kärvt har man rätt till en
              ny försäkringsperiod.
            </seg>
            <seg n="1d03b3cb">
              Man kan fundera på vilken kontrast det är mellan den här rehabiliteringskedjan
              och det tidigare systemet. Det tidigare systemet sjukskrev och
              förtidspensionerade människor, det gömde dem i statistik och glömde
              dem i verkligheten. Det sades öppet att förtidspensionering är
              ett sätt att reglera arbetslöshet. Det är alltså ett sätt att
              hantera statistik. Vi ska inte ens prata om den människosynen,
              enligt min mening.
            </seg>
            <seg n="f47a5fe9">
              Fru talman! Jag måste säga att det under den senaste tiden har
              varit tragiskt att läsa tidningarna, lyssna på radio och se på
              tv. En grov och mycket förenklad och felaktig bild har spritts
              om hur dessa människor ska hanteras, påverkas och få sina liv
              förstörda den 1 januari.
            </seg>
            <seg n="40a0a3ac">
              Jag är ny här i kammaren. Det är första gången jag står här.
              Det är ett otroligt stort ansvar att svartmåla en reform som egentligen
              vill ge människor en ny möjlighet. Det ansvaret är tungt för dem
              som medvetet misstolkar och medvetet säger saker som man vet inte
              är riktigt sanna. Man försöker påvisa att alliansen vill medborgarna
              illa. Det är ingen som går på det.
            </seg>
            <seg n="3081372d">
              Sanningen är att de flesta som lämnar sjukförsäkringen för Arbetsförmedlingens
              introduktionsprogram vinner två saker.
            </seg>
            <seg n="9343b762">
              Det första och viktigaste är självklart möjligheten att pröva
              sin arbetsförmåga igen och få möjlighet att komma tillbaka.
            </seg>
            <seg n="2215babe">
              Det andra är och det är min fulla övertygelse att de flesta som
              i dag har förlängd sjukpenning kommer att få högre ersättning
              under introduktionsperioden.
            </seg>
            <seg n="21ccb746">
              Efter detta ska man verkligen vara ödmjuk. Självklart ska alla
              vi i denna kammare vara ödmjuka inför den förändring som nu sker.
              Det finns inte någon som till hundra procent kan garantera att
              inte en enda människa kommer i kläm när det nya systemet sätts
              i sjön den 1 januari. Det kommer att finnas inkörningsproblem
              i de nya systemen precis som i alla system, och därför finns dessa
              nivåer av olika tryggheter, livlinor och kontrollpunkter.
            </seg>
            <seg n="2875eded">
              Det finns dock ändå de som förmodligen kommer i kläm, och där
              handlar det om att våra tjänstemän ute i verkligheten ser till
              människan och inte systemet och säger: Det här blev fel. Vi löser
              det. Vi får rätta till det efter hand.
            </seg>
            <seg n="520cf86b">
              Det finns i min mening anledning att kritisera en del av förarbetet
              till denna reform. Det behöver vi inte sticka under stol med,
              tycker jag. Det hade kunnat göras tidigare, och det kunde ha gjorts
              bättre. Men det förhindrar inte att själva reformen är ett under
              för väldigt många människor som har varit undanstoppade och nu
              får komma fram igen. Tänk att man under decennier har byggt system
              som passivt ställer människor ensamma, utanför och bortglömda!
              Den här regeringen ändrar på detta och ger människor möjlighet
              att komma tillbaka till både arbete och gemenskap.
            </seg>
            <seg n="68b7f188">
              Alliansen har under de senaste veckorna förtydligat lagen på
              några punkter. Det är jättebra, men allt går inte att förutsäga
              i ett så här komplext system. Och det, mina vänner, gäller alla
              i denna kammare. Därför känns det olyckligt att några med visshet
              och total övertygelse pratar om såväl cancersjuka som döende,
              och stupstockar fick vi repeterat här ett antal gånger för en
              liten stund sen.
            </seg>
            <seg n="e96c7661">
              Ur ett visst retoriskt perspektiv, alltså det kortsiktigt politiska,
              kan detta leda till framgång. På lång sikt är det definitivt ett
              förlorarkoncept eftersom medborgarna efter hand upptäcker att
              det påstådda infernot inte kom. Man upptäcker att det är mer än
              hälften av dem som fick den nya möjligheten som kan ha en praktik,
              ett deltidsarbete eller något annat. Trovärdigheten försvinner
              efter hand. Det är min fasta övertygelse. Det går inte att skrika
              på vargen hela tiden, för då är det ingen som bryr som när han
              väl kommer på tal om vargar.
            </seg>
            <seg n="11e059a8">
              Jag tror att medborgarna däremot är mer intresserade av oppositionens
              gemensamma förslag. Jo, jag sade det oppositionens gemensamma
              förslag. Det finns tyvärr inte ens i sinnevärlden. Det finns inte
              över huvud taget. Och på tal om sinnevärlden: Var finns Socialdemokraternas
              skarpa förslag om sjukförsäkringen? Hur ska all denna demagogi
              betalas? I det budgetförslag som har kommit till denna kammare
              finns såvitt jag ser inga tabeller som visar på pengar som är
              avsatta för att göra stora förändringar i vårt förslag.
            </seg>
            <seg n="1a0ec6be">
              Jag kan naturligtvis ha fel eftersom jag inte riktigt är inne
              i det här gamet än, men om jag inte tolkar det alldeles fel verkar
              det som att de förtidspensionärer som bara har tidsbestämd ersättning
              de är väl ungefär 32 000 år 2010 blir omförsäkrade också i Socialdemokraternas
              förslag. Skillnaden är alltså 32 00054 000. Det är möjligtvis
              det vi bråkar om. Det är inte många Socialdemokrater som har sagt
              någonting om dessa 32 000.
            </seg>
            <seg n="3986f432">
              I det material som delades ut till massmedierna budgetförslaget
              hade vad jag förstår några tabeller försvunnit. Kanske är det
              så vist ordnat att det är bra att tabellerna inte är där, för
              då kan man fylla i vilka siffror man vill. Då kan det passa varje
              dag.
            </seg>
            <seg n="1ba86c0d">
              Alliansens förslag är skapat för människor och för att människor
              som har varit bortglömda i utanförskap alltför länge ska få en
              ny möjlighet att pröva sin förmåga var och ens förmåga att arbeta
              igen och därigenom få både gemenskap och bättre ekonomi. Ingen
              ska lämnas efter.
            </seg>
            <seg n="28af2cba">
              Med detta yrkar jag bifall till utskottets förslag.
            </seg>
            <seg n="ae4ca7da">
              (FÖRSTE VICE TALMANNEN: Jag noterar att talaren överskred den
              anmälda talartiden med 50 procent.)
            </seg>
          </u>
          <note type="speaker" n="ba79d9fc">
            Anf. 93 JENNIE NILSSON (s):
          </note>
          <u who="jennie_nilsson_5844ea" xml:id="i-fc3f7fc66e7b9943-0" n="940df315" next="i-bf0c1d2c5dbbedc1-0">
            <seg n="9aed91dc">
              Herr talman! Det är väl bäst att förvarna och säga att jag tror
              att jag också kommer att dra över talartiden lite grann i dag.
              Jag tror att jag kanske gör det eftersom jag någonstans mitt i
              när jag lyssnade på denna debatt bestämde mig för att jag bara
              måste ge mig på att göra en liten summering av vad det egentligen
              är vi hör i kammaren i dag.
            </seg>
            <seg n="140258b6">
              Först vill jag vända mig till Tobé. Anders Borg sade när han
              2006 lade sin första budget att det skulle ta två år innan vi
              kunde se effekterna av omläggningen av politiken. Det ger 2008.
              För att använda Tobés metafor från hans första anförande: Tja,
              regeringen Reinfeldt drog ned byxorna på Sverige rejält, och nu
              står vi här med rumpan bar mitt under lågkonjunkturen.
            </seg>
            <seg n="6c7dffd3">
              Man snackar om satsningar man vill göra. Man pratar vältaligt
              och, tror jag, ärligt och innerligt om att man vill ge människor
              rehabilitering och hjälpa dem tillbaka till arbete genom olika
              former av insatser. Det är bra. Jag tror att vi alla kan dela
              denna ambition och vilja. Men det jag inte förstår är varför varje
              talare från allianspartierna konsekvent tror att man för att kunna
              hjälpa människor, ge dem rehabilitering eller en annan insats,
              först måste göra dem otrygga och fattiga. Varför tror man det?
            </seg>
            <seg n="76035eb7">
              Att sedan bli upprörd över retoriken när man får kritik för de
              förslag man lägger fram som innebär just att människor blir otrygga
              och fattiga tycker jag är häpnadsväckande inte minst med tanke
              på att det vi har lyssnat på här i nästan fyra timmar är ett försök
              att retoriskt snacka hem ett fullkomligt tomt betänkande.
            </seg>
            <seg n="541fb655">
              Man försöker beskriva ganska små återställare på en rad områden
              det är återställare av en politik man själv inledde denna mandatperiod
              med att rasera som satsningar. Det spelar ingen roll hur mycket
              glöd man försöker lägga eller hur många personliga berättelser
              man försöker berätta. Det blir bara ett skal i alla fall. Det
              är bara retorik.
            </seg>
            <seg n="d3c773b9">
              Att regera innebär att ta ansvar för sin egen politik och för
              det man gör. Det är dags att vi börjar få se lite av det i kammaren
              från denna regering och dess företrädare.
            </seg>
            <seg n="e3e02cbd">
              Med detta sagt ska jag växla över till det jag tänkte säga och
              som jag begärt sex minuters talartid för och jag ska försöka hålla
              mig till sex minuter nämligen ungdomsarbetslöshet. Det är så,
              herr talman, att de som är unga i dag ska bära upp samhället i
              morgon. Unga står för en stor och positiv kraft i vårt samhälle.
              De är kreativa, och de ser nya lösningar. Att ingjuta hopp och
              framtidstro i dagens unga generation är en framtidsinvestering.
            </seg>
            <seg n="af051893">
              I dag står vi inför en enorm utmaning. Arbetslösheten ökar rekordsnabbt,
              och den ökar betydligt snabbare i Sverige än i övriga Europa.
              I takt med att ungdomsarbetslösheten växer blir också bristerna
              i den hittills förda politiken allt tydligare. Lägre ersättningsnivåer
              och bidrag till arbetsgivare som ändå har eller skulle ha anställt
              en ungdom har visat sig vara ett misslyckat experiment. Likaså
              har passivitet i stället för aktivitet visat sig misslyckat.
            </seg>
            <seg n="b4c6c457">
              Enligt den senaste arbetskraftsundersökning som presenterats
              av Arbetsförmedlingen var 40 448 ungdomar inskrivna i jobbgarantin
              för unga. Av dem fick endast 4 895 någon form av aktiv åtgärd.
              Det är strax över 10 procent som fick någon form av aktiv åtgärd.
              I aktiva åtgärder har jag räknat in all utbildning, all praktik,
              all arbetsträning, all rehabilitering och start av näringsverksamhet
              drygt 10 procent!
            </seg>
            <seg n="049c08f0">
              Trots att man nu har facit och trots att det borde vara uppenbart
              att politiken är feltänkt och inte fungerar väljer den borgerliga
              regeringen och utskottsmajoriteten att inte göra några analyser
              och att inte dra några slutsatser av resultatet.
            </seg>
            <seg n="5d5a70de">
              I stället ägnar man all kraft åt retoriken. Man beskriver justeringar
              på marginalen och återställare på utbildningsområdet som satsningar.
              Detta gör man trots att andelen unga i varje årskull som får möjlighet
              att läsa vidare på högskolan är mindre nu i en lågkonjunktur än
              vad den var när regeringen tillträdde 2006. Samtidigt har 40 000
              platser försvunnit från komvux, och man har försenat utbyggnaden
              av den kvalificerade yrkesutbildningen. Att kalla det för satsningar
              tyder på nonchalans och okunskap. Det visar på en borgerlig regering
              som har varken förmågan eller viljan att ta ansvar för sin egen
              politik.
            </seg>
            <seg n="1a0ba0e3">
              Herr talman! Alla partier talar om hur viktiga ungdomar är. För
              oss socialdemokrater handlar det om att inte bara prata, utan
              också leverera en politik som fångar upp de drömmar och förväntningar
              som finns.
            </seg>
            <seg n="f1e2bab2">
              Att inte efterfrågas på arbetsmarknaden och att inte klara sin
              egen försörjning innebär att det blir svårt att till exempel skaffa
              en egen bostad eller att bilda familj. Det blir helt enkelt omöjligt
              att få en bra start på vuxenlivet. Kampen för att just unga människor
              ska få jobb eller utbildning är därför en väldigt angelägen åtgärd.
            </seg>
            <seg n="9998a4bf">
              Att skapa fler möjligheter och en ljusare framtid för dagens
              unga är avgörande för att klara framtidens utmaningar. Vi har
              inte råd att slösa bort stora delar av en ungdomsgeneration med
              passiv arbetslöshet.
            </seg>
            <seg n="7d830455">
              Vi vill därför lägga ned den ineffektiva Jobbgarantin för unga
              och ersätta den med en politik som innehåller möjligheter till
              jobb, utbildning och praktik. Grundprincipen måste vara att unga
              ska erbjudas meningsfulla insatser utifrån de behov och förutsättningar
              de har.
            </seg>
            <seg n="aa766e3b">
              Vi vill ha en politik som möter framtiden, som rustar för att
              möta näringslivets behov av rätt kompetens och som klarar av den
              generationsväxling som ska till på stora delar av svensk arbetsmarknad.
              Utmaningen ligger i att se framtiden som en möjlighet och inte
              som ett problem. Men det gäller också att inse att unga inte är
              en homogen grupp med ett och samma behov.
            </seg>
            <seg n="249cc6ce">
              Herr talman! Det är utifrån den insikten som Socialdemokraterna,
              Vänsterpartiet och Miljöpartiet har format sitt ungdomspaket.
              Vi vill införa jobbstart för unga som ger arbetslösa unga mellan
              18 och 24 år möjligheter till jobb, utbildning och praktik.
            </seg>
            <seg n="ffdf0bc4">
              Jobbstarten innebär att arbetsförmedlingen redan första dagen
              gör en kartläggning av den arbetssökandes behov. De som bedöms
              behöva någon form av utbildning, praktik eller subventionerad
              anställning för att få jobb ska få det redan från början, utan
              onödiga och långa väntetider.
            </seg>
            <seg n="30de3316">
              Vi vill göra en särskild satsning på de långtidsarbetslösa unga
              som behöver komplettera sina gymnasiebetyg, ett ungdomslyft. Utöver
              det föreslår vi mer resurser till jobbutbildning och lärlingsplatser.
            </seg>
            <seg n="41f3bd06">
              Den centrala tanken här är att unga ska erbjudas en yrkesinriktad
              utbildning med arbetsplatsförlagd praktik. Erbjudandet ska matchas
              med krav på aktivt deltagande.
            </seg>
            <seg n="a20393fa">
              Modellen är hämtad från Danmark, som har en av de lägsta nivåerna
              på ungdomsarbetslösheten i EU.
            </seg>
            <seg n="05260ef9">
              I stället för en generell nedsättning av arbetsgivaravgiften
              för alla som har ungdomar anställda en åtgärd som för övrigt döms
              ut av expertisen på området som dyr och ineffektiv, inte minst
              har Riksrevisionen varit kritisk föreslår vi ett generöst första-jobbet-avdrag
              till de arbetsgivare som anställer en långtidsarbetslös ung människa.
              Arbetsförmedlingen ska anvisa platserna för att uppnå önskvärd
              sysselsättningseffekt och för att garantera kollektivavtalsenliga
              löner.
            </seg>
            <seg n="b329df6d">
              Stora ungdomskullar och hög ungdomsarbetslöshet gör att vi satsar
              på fler platser inom såväl kvalificerad yrkesutbildning som högskolan,
              och vi avsätter medel för att säkerställa kvaliteten.
            </seg>
            <seg n="ee75e235">
              Under de kommande åren när arbetsmarknaden är extra ansträngd
              föreslår vi dessutom särskilda praktikplatser för nyutexaminerade
              akademiker och ett traineeprogram till de kommuner och landsting
              som vill ta chansen att nyrekrytera nästa generations välfärdsarbetare.
            </seg>
            <seg n="93fb1e02">
              Herr talman! Det här är en del av vårt alternativ till skattesänkningar
              för lånade pengar. Vi vill ta till vara varenda ung person, inte
              bara just för att det är anständigt eller för att det är bra för
              den som är ung och arbetslös utan för att det är bra för Sverige.
              Vi vill använda lågkonjunkturen till att rusta för framtiden.
              Det är, herr talman, vår prioritering.
            </seg>
            <seg n="0f827b0b">
              Med det yrkar jag bifall till Socialdemokraternas, Vänsterpartiets
              och Miljöpartiets gemensamma reservation 25 som just handlar om
              åtgärder mot ungdomsarbetslöshet.
            </seg>
          </u>
          <note n="1841dace">
            Anf. 94 TOMAS TOBÉ (m) replik:
          </note>
          <u who="jennie_nilsson_5844ea" xml:id="i-bf0c1d2c5dbbedc1-0" n="940df315" prev="i-fc3f7fc66e7b9943-0">
            <seg n="2f0e2598">
              Herr talman! Jag vill inledningsvis säga att jag välkomnar Jennie
              Nilssons språkbruk. Det är en klar förbättring från de tidigare
              inläggen från Socialdemokraterna. Det här var en retorik som är
              anpassad för den här kammaren, och jag välkomnar den utvecklingen.
            </seg>
            <seg n="a4662f31">
              När det gäller innehållet konstaterar jag att Jennie Nilsson
              i likhet med alla andra socialdemokrater verkar ha befunnit sig
              i en bubbla från ungefär oktober 2008 fram till nu. Världen har
              gått igenom en internationell finanskris. Stora delar av världen
              har mötts av en lågkonjunktur. Inget av detta nämnde man från
              Socialdemokraterna i sina anföranden eller i sitt retoriska spel.
              Det handlar bara om att arbetslösheten har ökat. Det är ingen
              tvekan om att arbetslösheten har ökat. Men innan den internationella
              finanskrisen slog in och lågkonjunkturen kom in över Sverige hade
              180 000 människor gått från utanförskap till arbete.
            </seg>
            <seg n="0e881b42">
              Jag måste ställa två frågor på detta tema till Jennie Nilsson.
              Anser Jennie Nilsson att vi har genomgått en internationell finanskris
              och lågkonjunktur? Den andra frågan gäller regeringens politik,
              som inom OECD är den mest expansiva. Anser Jennie Nilsson att
              OECD har fel i sina bedömningar när det gäller den svenska regeringens
              politik för att möta krisen?
            </seg>
            <seg n="1d66e0be">
              Jennie Nilsson tog upp gruppen ungdomar och åtgärder för dem.
              Det tycker jag är positivt. Vi behöver fler åtgärder för att bekämpa
              den höga ungdomsarbetslöshet som Sverige har haft under lång tid
              och där jag tror att utmaningarna kommer att ligga fast.
            </seg>
            <seg n="1a4f2cac">
              Då blir min fråga till dig eftersom jag tidigare inte fått svar
              från dina kolleger: På vilket sätt får fler ungdomar behålla sitt
              arbete eller får ett nytt arbete när ni fördubblar kostnaden i
              arbetsgivaravgift för att anställa?
            </seg>
          </u>
          <note type="speaker" n="9d98b63d">
            Anf. 95 JENNIE NILSSON (s) replik:
          </note>
          <u who="jennie_nilsson_5844ea" xml:id="i-fc3f7fc66e7b9943-1" n="940df315" next="i-bf0c1d2c5dbbedc1-1">
            <seg n="01eab1ae">
              Herr talman! Svaret är att fler ungdomar inte får jobb för att
              vi utökar den nedsättning av sociala avgifter som ni gjort för
              unga. Ditt problem är att de inte fick jobb med nedsättningen
              heller. Det borde vara den fråga du ställer, och inte till mig
              utan kanske till dina kamrater i regeringen. Det är en åtgärd
              som döms ut av alla utom regeringen själv som dyr och ineffektiv
              med stora dödviktseffekter. Det här är inte min retorik utan det
              här är forskningens och expertisens retorik. Det är det första.
            </seg>
            <seg n="155642d2">
              För det andra är vi beredda att göra det billigt att anställa
              långtidsarbetslösa unga. Det är inte en generell åtgärd utan en
              riktad åtgärd som historien och expertisen på området säger fungerar.
              Det är mitt svar till dig, Tobé. Det är mitt råd till regeringen.
              Gör riktade insatser i stället så får ni kanske effekt på de pengar
              som ni satsar.
            </seg>
            <seg n="d29474fb">
              Det andra som du tar upp handlar om den internationella finanskrisen
              och varför jag i mitt anförande inte tog upp någonting av det.
              Underförstått antar jag att Tobé undrar om jag anklagar regeringen
              för finanskrisen eller något i den stilen.
            </seg>
            <seg n="3cf85839">
              Självklart gör jag inte det. Självklart kan inte regeringen Reinfeldt
              eller finansminister Anders Borg skyllas för att det är en internationell
              finanskris. Däremot kan de och ska de hållas ansvariga för den
              politik som de har fört med anledning av krisen, eller kanske
              oftare avsaknaden av politik.
            </seg>
            <seg n="5a7cc230">
              Utvecklingen i Sverige har varit sämre, inte minst på ungdomsområdet,
              än i stort sett vartenda annat land i EU. Det är ett resultat
              av er politik, Tomas Tobé. Det kan ni, och det ska ni, ställas
              till ansvar för.
            </seg>
          </u>
          <note n="7e50728e">
            Anf. 96 TOMAS TOBÉ (m) replik:
          </note>
          <u who="jennie_nilsson_5844ea" xml:id="i-bf0c1d2c5dbbedc1-1" n="940df315" prev="i-fc3f7fc66e7b9943-1">
            <seg n="0158a4c2">
              Herr talman! Jag välkomnar att Jennie Nilsson erkänner att den
              finansiella krisen och lågkonjunkturen inte kan lastas regeringen.
              Sedan har hon helt rätt i att vi kan diskutera åtgärder. Regeringen
              har mött krisen på ett mycket kraftfullt sätt med utökat stöd,
              arbetspraktik, kompetensutveckling, utbildningsplatser och så
              vidare, allt för att hjälpa till i omställningen så att människor
              står redo när konjunkturen vänder och jobben är tillbaka.
            </seg>
            <seg n="23c4ab96">
              När det gäller ungdomarna efterlyser Jennie Nilsson mer riktade
              insatser, framför allt mot arbetslösa. Det verkar lite grann som
              om Socialdemokraterna inte känner till att vi just för de långtidsarbetslösa
              skapat ett snabbspår i form av nystartsjobb. Redan efter sex månader
              är man kvalificerad för ett nystartsjobb där arbetsgivaravgiften
              är borttagen. Den åtgärden finns.
            </seg>
            <seg n="d3374cf2">
              Vi har en jobbgaranti för ungdomar; Jennie Nilsson påstår att
              den är passiviserande. Jag kan konstatera att 70 procent har gått
              vidare till arbete. Nu under krisen 2009 har 60 procent gått vidare.
              Det tycker jag är intressanta siffror. För mig handlar det mer
              om att hjälpa människor in i arbete än att hjälpa dem in i åtgärder,
              särskilt gäller det den typ av åtgärder som vi tidigare har sett,
              som snarare skulle ha förlängt arbetslösheten.
            </seg>
            <seg n="20457f27">
              Avslutningsvis vill jag, herr talman, tacka för erkännandet att
              man inte tror att borttagandet av nedsättningen kommer att skapa
              nya jobb. Utifrån läget med den höga ungdomsarbetslöshet vi har
              undrar jag om Socialdemokraterna verkligen anser att det är försvarligt
              att i ett sådant läge göra det dubbelt så dyrt vad gäller arbetsgivaravgiften
              att anställa ungdomar. Det är det verktyg vi har från politiskt
              håll för att se till att ungdomar som grupp får en bättre situation
              på arbetsmarknaden.
            </seg>
          </u>
          <note type="speaker" n="f15dc758">
            Anf. 97 JENNIE NILSSON (s) replik:
          </note>
          <u who="jennie_nilsson_5844ea" xml:id="i-70aafe01b2428f85-0" n="940df315">
            <seg n="b2d3e33b">
              Herr talman! Återigen måste jag notera humorn i att Tobé av alla
              människor anklagar oppositionen för hur man väljer att använda
              retoriska grepp. Visst, jag säger ingenting om orden, och det
              ligger väl också i politikens natur att göra det. Det är humor
              när man med bara ord, med bara retorik, väljer att försöka täcka
              över någonting som inte finns.
            </seg>
            <seg n="a9a84313">
              Faktum är att över 40 000 befinner sig i jobbgarantin för unga.
              Av dem får mindre än 5 000 en aktiv åtgärd, och du lyfter fram
              det som ett lyckat recept, Tomas Tobé. Är du nöjd med det resultatet?
              Nu har jag inte färska siffror, men de siffror som redovisades
              före sommaren visar att av alla dem som haft och sedan lämnat
              ett nystartsjobb där unga är en grupp som du lyfter fram som ett
              lyckat exempel var 70 procent efter tre månader tillbaka i arbetslöshet.
              Det är ett faktum. De fick efter nystartsjobbens slut inga varaktiga
              jobb som var osubventionerade.
            </seg>
            <seg n="1bdef407">
              Tycker Tobé och regeringen att det är nöjaktigt? Är ni nöjda
              med att vi har en sämre utveckling i Sverige än i övriga Europa?
              Är ni nöjda med den politik ni har för unga på svensk arbetsmarknad?
              I så fall blir jag riktigt orolig.
            </seg>
          </u>
          <note type="speaker" n="9e701120">
            Anf. 98 JAN ERICSON (m) replik:
          </note>
          <u who="jan_ericson_48d259" xml:id="i-740c24bb9168c184-1" n="afc6f817">
            <seg n="905f81b3">
              Herr talman! Jennie Nilsson talar om humor. Jag har lite svårt
              att se humorn i Socialdemokraternas arbetsmarknadspolitik. Jag
              tycker att den snarare är tragisk.
            </seg>
            <seg n="2662eac2">
              Vi diskuterar ofta hur många jobb de sänkta arbetsgivaravgifterna
              för ungdomar har gett. Jag skulle vilja fråga Jennie Nilsson:
              Hur många ungdomar blir arbetslösa när Socialdemokraterna tar
              bort den reduktionen? Det är lätt att säga att det inte blivit
              så många nya jobb för ungdomar på grund av de sänkta arbetsgivaravgifterna.
              Däremot diskuterar vi sällan hur många ungdomar som fått behålla
              sina jobb på grund av att arbetsgivaren fått halverad arbetsgivaravgift.
              Den frågan tycker jag att Jennie Nilsson ska svara på.
            </seg>
            <seg n="6d2191e9">
              Sedan säger Jennie Nilsson att allt är mycket eländigare i Sverige
              än i andra länder till följd av lågkonjunktur och finanskris.
              Det påståendet måste vi rätta till. För det första är Sverige
              ett av de tre EU-länder som klarar statsfinanserna och kraven
              i stabilitetspakten. Sverige och ytterligare två länder klarar
              av det. Inga andra länder gör det. För det andra är prognoserna
              tydliga och säger att vändningen på arbetsmarknaden i Sverige
              kommer att gå snabbare än i övriga EU-länder. Det är viktigt.
            </seg>
            <seg n="ca13a5ba">
              Vidare vill jag påminna Jennie Nilsson om att såväl LO som OECD
              tydligt sagt att den svenska arbetsmarknadspolitiken samlat ger
              12 procent lägre arbetslöshet, oavsett konjunktur, än om man hade
              fortsatt med Socialdemokraternas politik. Jag vill fråga Jennie
              Nilsson varför hon vill föra en politik som skapar en arbetslöshet
              som ligger 12 procentenheter högre i både hög- och lågkonjunktur.
              Hur hade det sett ut i Sverige i dag om vi hade haft en arbetslöshet
              på ytterligare 12 procentenheter som vi skulle behövt hantera
              i arbetsmarknadspolitiken och statsfinanserna?
            </seg>
          </u>
          <note type="speaker" n="b5f0fce2">
            Anf. 99 JENNIE NILSSON (s) replik:
          </note>
          <u who="jennie_nilsson_5844ea" xml:id="i-70aafe01b2428f85-1" n="940df315">
            <seg n="479c547f">
              Herr talman! Med risk för att få en tillsägelse av talmannen
              och uppröra Tobé måste jag konstatera att Jan Ericson läser LO:s
              rapporter ungefär som fan läser Bibeln.
            </seg>
            <seg n="1f756580">
              Det finns absolut ingenting som tyder på att er politik, Jan
              Ericson, skulle ge 12 procent lägre arbetslöshet än några andra
              jämförelser. Tvärtom kan man konstatera att utvecklingen vad gäller
              exempelvis ungdomsarbetslösheten har en sex gånger snabbare ökningstakt
              i Sverige än i andra jämförbara länder.
            </seg>
            <seg n="b03ee281">
              Sverige klarar statsfinanserna ganska bra, där ger jag Jan Ericson
              rätt, men det beror till största delen på tolv år av socialdemokratiskt
              styre, som ni i flera omgångar stått och raljerat om under den
              här debatten. Man byggde upp ett rejält överskott som ni i princip
              nu har nallat slut på.
            </seg>
            <seg n="76b044af">
              När man hänvisar till OECD, det gjorde även Tobé, liksom man
              ibland hänvisar till evidensbaserad forskning, hänvisar man konsekvent
              till gamla rapporter. Man tar inte till sig någonting av den nya
              forskning som kommer. Den senaste OECD-rapporten lyfter exempelvis
              fram Danmark som ett lysande exempel på hur man där jobbar med
              aktiva arbetsmarknadsinsatser för unga det som man har rustat
              ned i Sverige.
            </seg>
            <seg n="82c5273d">
              Man väljer selektivt ut de forskningsrapporter eller delar av
              rapporter som man tycker passar in i ens förblindade ideologiska
              vision. Det tycker jag är bekymmersamt för framtiden.
            </seg>
          </u>
          <note type="speaker" n="8314a194">
            Anf. 100 JAN ERICSON (m) replik:
          </note>
          <u who="jan_ericson_48d259" xml:id="i-740c24bb9168c184-2" n="afc6f817">
            <seg n="3d62c0d7">
              Herr talman! Jennie Nilsson hade 20 sekunder kvar av sin repliktid
              för att ge mig svar på frågan hur många ungdomar som skulle bli
              arbetslösa med Socialdemokraternas politik, men jag fick inget
              svar. Jag tolkar också det som ett svar.
            </seg>
            <seg n="206ea3b8">
              Jag har läst OECD-rapporten, och den handlar inte alls om Socialdemokraterna.
              Däremot handlar den definitivt om alliansens politik. Där sägs
              tydligt att det är alliansens politik som ger 12 procentenheter
              lägre arbetslöshet. Detta står även i LO:s rapport, som jag har
              läst.
            </seg>
            <seg n="abdbe031">
              När Jennie Nilsson säger att statsfinanserna i Sverige är starka
              på grund av Socialdemokraternas tidigare styre blir det faktiskt
              lite humor. Det som stärkt de svenska statsfinanserna är den snabba
              ökningen av antalet arbetade timmar och antalet människor i arbete
              under 2007 och 2008. Det har gett oss det starka utgångsläget
              så att vi har kunnat hantera krisen. Det är inte tidigare års
              politik som skapat det utan klart och tydligt alliansens politik.
            </seg>
            <seg n="1c2b543b">
              I sitt anförande sade Jennie Nilsson att alliansen vill göra
              människor otrygga och fattiga. Jag vill fråga Jennie Nilsson om
              hon anser att en närmast obligatorisk förtidspension för en 20-åring
              i så fall innebär trygghet och rikedom.
            </seg>
          </u>
          <note type="speaker" n="7ae116a7">
            Anf. 101 JENNIE NILSSON (s) replik:
          </note>
          <u who="jennie_nilsson_5844ea" xml:id="i-70aafe01b2428f85-2" n="940df315">
            <seg n="78e0c1d9">
              Herr talman! Och det frågar han på tal om seriös retorik, antar
              jag.
            </seg>
            <seg n="a207e4c1">
              Jag ska svara på frågan igen, trots att jag svarade Tobé på exakt
              samma fråga som Jan Ericson ställde för ett par minuter sedan.
              Jag kan gärna ta av talartiden och upprepa det svaret.
            </seg>
            <seg n="7df712f7">
              Det finns ingenting som tyder på att ungdomar vare sig får jobb
              eller blir av med jobbet på grund av en ganska marginell sänkning
              av lönekostnaden. När man frågar företagare vad som skulle göra
              att de anställde en ungdom, eller vad som skulle göra att de ansträngde
              sig för att behålla en ungdom, svarar nio av tio kompetens. Jag
              har aldrig mött en arbetsgivare som sagt att det skulle vara någon
              tusenlapp i sänkt arbetsgivaravgift, aldrig.
            </seg>
            <seg n="156cc502">
              Jan Ericson hänvisar återigen till att det skulle vara den moderatstyrda
              regeringen som sett till att vi klarat oss så pass bra under lågkonjunkturen.
              Låt mig åter hänvisa till Anders Borg. När han presenterade sin
              första budget sade han det mest sanna han antagligen någonsin
              har sagt, nämligen att det kommer att ta två år innan omläggningen
              av politiken får genomslag. Det var ungefär 2008. Det som hände
              2006 och 2007 på arbetsmarknaden var ett resultat av den politik
              som hade bedrivits tidigare. Det kan inte Jan Ericson komma ifrån,
              hur han än vänder och slänger sig med retoriken.
            </seg>
            <seg n="20bb2bb5">
              Jag minns inte Jan Ericsons sista fråga. Men jag vill ge ett
              sista medskick: Sätt er ned och titta på resultatet av er politik!
              Titta på område efter område hurdan utvecklingen varit sedan 2008,
              då omläggningen av politiken slog igenom! Analysera, dra slutsatser,
              gör om och gör rätt!
            </seg>
            <seg n="97a54f56">
              (Applåder)
            </seg>
          </u>
          <note type="speaker" n="9da115f2">
            Anf. 102 GÖRAN THINGWALL (m):
          </note>
          <u who="unknown" xml:id="i-61b2b26ca5f7090f-0" n="b1fbea86">
            <seg n="7e049662">
              Herr talman! Du har makten över mig. Jag har bara fyra minuter
              på mig, sedan är det dags att börja knacka.
            </seg>
            <seg n="546979ca">
              När man sitter och lyssnar på en debatt så här och själv jobbar
              i den verklighet som diskuteras, i detta fall gällande sjukskrivning,
              får man en massa flashbacks. Jag fick en sådan för en stund sedan
              om den 35-åriga kille jag hade för en vecka sedan som kämpade
              för att inte bli sjukpensionerad för flera år sedan. Jag såg hur
              han försvann tillbaka i tiden och nästan med gråten i halsen pratade
              om den svåra tid han hade med kampen mot Försäkringskassan för
              att inte bli sjukpensionerad. Jag lyssnade och sade att jag hoppas
              att det kommer att bli en bättring. Den politik som regeringen
              och alliansen nu ska genomföra innebär, precis som många av er
              har sagt, att man nu ska se människan, människan i utanförskapet,
              som Eva sade. Man ska se den enskilde individen. Janne och Michael
              pratade mycket om det. Jag ska inte upprepa allting.
            </seg>
            <seg n="e7a2eb86">
              Jag tror att jag har sagt det tidigare i den här talarstolen:
              Gissa vad det jobbigaste är när man som läkare får tillbaka en
              patient som har varit sjukskriven länge? Jo, det är när man för
              samtal som detta:
            </seg>
            <seg n="b1a1f476">
              Vad har hänt då? Har du haft kontakt med Försäkringskassan?
            </seg>
            <seg n="87fe6474">
              Nej, det har jag inte haft. Dessutom har de bytt handläggare,
              så jag har ingen aning om vem det är nu.
            </seg>
            <seg n="552dc90d">
              Det är det jobbigaste att inte kunna sätta någonting i händerna
              på den patient som är sjukskriven.
            </seg>
            <seg n="58bc2442">
              Sjukskrivning är för mig en form av behandling. Jag tar som läkare
              initiativ och säger: Nej, nu ska du stanna upp ett tag och tänka
              efter om din tillvaro. Gå hem, och så ska vi snart se igen hur
              det är. Du får en läxa helt enkelt: att ta kontakt med din arbetsgivare
              och försöka reda ut vad som har orsakat dina problem, säger jag.
              Mycket är arbetskorrelerat, visst är det så.
            </seg>
            <seg n="b4ee65d1">
              Så kommer patienten tillbaka och kanske har lyckats prata med
              någon om någonting, och så ska jag sjukskriva igen. Problemet
              är då att jag inte kan träffa patienten tillräckligt ofta. Jag
              har ingenting att sätta i händerna på patienten. Det finns ingen
              form av rehabilitering. Det börjar komma nu. Men det är detta
              som är problemet. Vi vet att alla studier talar för det. Ni har
              ju sagt det tidigare: Det går en vecka, sedan två veckor då börjar
              det krackelera lite, och det blir svårare att komma tillbaka.
              Men vad ska jag göra då? Patienten är inte arbetsförmögen och
              har jättesvårt att klara av sitt arbete. Då förlänger man med
              en sjukskrivning till. Patienten kommer tillbaka, kanske efter
              en månad, och det har ändå inte hänt någonting.
            </seg>
            <seg n="6de22395">
              Nu när vi ska sjösätta en ny reform blir jag lite upprörd när
              ni på andra sidan gör partipolitik av detta. Det här är banne
              mig inte partipolitik. Det här är seriöst från vår sida, och det
              vet ni också. Ni har varit med om att skapa detta. Okej, vi tog
              hand om det här nu och får bära hundhuvudet för det. Ni är väl
              glada för det. Men jag tycker inte att det är seriöst att göra
              det på det här sättet. Den bild som medierna målar upp tar naturligtvis
              mina patienter del av. De är jätteoroade över vad som ska ske.
              Tomas talade om stupstocken. Det låter förfärligt. Det är rena
              rama avrättningen. Men det är det väl inte ändå? Det kommer ju
              någonting i stället. Vi har skapat tillfällen att sätta något
              i stället.
            </seg>
            <seg n="a28497be">
              Var lite seriösa i debatten när vi pratar om så här pass allvarliga
              frågor, för det är människor som far illa! Det är de som står
              längst ned på samhällets skala. Många gånger är det så. Dem ska
              vi nu hjälpa, synliggöra och ta ut, för ingen vill vara sjukskriven.
              Alla vill vara med i arbetsgemenskapen och ha en social tillvaro.
            </seg>
            <seg n="97a54f56">
              (Applåder)
            </seg>
          </u>
          <note n="eb5cf76d">
            Överläggningen var härmed avslutad.
          </note>
          <note n="5231e9e5">
            10 § Rättsväsendet
          </note>
          <note n="cad46865">
            Föredrogs
          </note>
          <note type="speaker" n="12ed6504">
            Anf. 103 THOMAS BODSTRÖM (s):
          </note>
          <u who="thomas_bodstrom_00d151" xml:id="i-a363cf35327e844f-0" n="e24ef286" next="i-872a20cffd329053-0">
            <seg n="0cd89d68">
              Herr talman! Ledamöter! Jag ska börja med att säga att jag står
              bakom samtliga reservationer, men för tids vinnande yrkar jag
              bara bifall till reservationerna 1, 4, 8, 10 och 11.
            </seg>
            <seg n="b8ed2ca9">
              Det är oppositionens roll att kritisera regeringen. Så har det
              alltid varit. Det är en viktig del av demokratin. Jag vill dock
              inledningsvis säga att jag tycker att vi har en bra och trevlig
              stämning i justitieutskottet. Jag vill också säga att jag har
              en bra relation med Beatrice Ask och tycker att hon är en utmärkt
              person på alla sätt. Det jag brukar kritisera regeringen och Beatrice
              Ask för är framför allt vad man inte gör, inte vad man gör. Jag
              kan konstatera att när vi nu går in i de sista nio månaderna av
              denna mandatperiod är det mycket som vi själva startade som har
              fullföljts av den här regeringen. Det visar att det trots allt
              finns ganska mycket gemensamt. Min kritik vänder sig i stället
              mot att det kunde ha gjorts så mycket mer under denna mandatperiod.
              Det är min huvudsakliga kritik.
            </seg>
            <seg n="21b3e836">
              Ni har alltför ensidigt liksom vi, skulle jag vilja säga räknat
              poliser. Det här är lite märkligt, både för dem som är insatta
              och för dem som inte är det. När man räknar poliser ska man rimligtvis
              med ett uns av hederlighet börja halvvägs in i mandatperioden.
              De poliser som kom ut 2007 och 2008 är i grunden den tidigare
              regeringens förtjänst, på samma sätt som poliser som kommer ut
              2011 och 2012 naturligtvis är resultatet av den här regeringens
              politik. Det går inte att räkna mandatperioder, till exempel 20062010,
              och säga: Titta vad vi har åstadkommit! Om vi nu skulle vinna
              valet och det skulle bli fler poliser och så vidare 2011 kan inte
              vi säga att det är vår förtjänst, utan det är då poliser som började
              2009, likaväl som alla poliser som kom ut 2007 och 2008 började
              under förra mandatperioden.
            </seg>
            <seg n="029f1743">
              Jag ville säga det inledningsvis, för jag har en känsla av att
              vi kommer att räkna; vi brukar göra det. Vi är fångna i denna
              fälla. Jag var också det under förra mandatperioden. Jag fick
              i uppdrag det var inte jag själv som valde det att försvara 4
              000 poliser som skulle utbildas. Jag var oändligt trött på det
              själv många gånger. Att räkna poliser är, som någon kolumnist
              påpekade, knappast ett intellektuellt fyrverkeri. Det är ganska
              talande.
            </seg>
            <seg n="4b99edc1">
              Icke desto mindre skulle jag vilja säga att jag är glad att denna
              regering har fortsatt satsningen på fler poliser. Det har vi behövt.
              Det står på pluskontot. Vi har faktiskt fått fler poliser nio
              år i rad. Oavsett hur många de har blivit är det viktigt. Socialdemokraterna
              och Moderaterna gjorde i krispaket på 90-talet upp om att dra
              ned på polisen med en halv miljard kronor. Det sjönk ganska drastiskt
              under andra halvan av 90-talet. Sedan har det gått uppåt under
              samtliga år. Jag tror att vi är ganska överens om hur många poliser
              det ska vara och att det är bra att detta har fortsatt.
            </seg>
            <seg n="48420107">
              Jag är inte alldeles säker det är svårt att överblicka detta
              på hur långt man kan fortsätta 2011 eller 2012; det får vi se.
              Det är det nu lite för tidigt att säga när det gäller polisen.
            </seg>
            <seg n="15dd2945">
              Däremot är jag, som sagt, kritisk beträffande mycket som man
              kunde ha gjort inom polisen. Mycket pengar kom i den senaste budgeten,
              får man väl säga. Reinfeldt och Borg fick väl gå in därför att
              de ett valår inte vill ha de väldigt stora underskott som skapats
              här.
            </seg>
            <seg n="4a7ba5d8">
              Det är egentligen inte så att pengar fattats. Pengarna skulle
              nog ha räckt. Även vi som ägnar oss åt kriminalpolitik måste inse
              att pengarna kan användas på många andra områden. Därför är det
              inte rimligt att satsa hur mycket som helst. Vi har avsatt 100
              miljoner mer. På en gång kan jag säga att 100 miljoner självklart
              kan användas till mycket. Men vi ska inte överdriva skillnaden.
              Det handlar om några promille, så egentligen ligger alla sju partierna
              på väldigt lika nivåer när det gäller de ekonomiska satsningarna.
              Det vore löjligt av mig att göra ett stort nummer av att vi satsar
              100 miljoner mer. Men visst, 100 miljoner mer kan användas till
              ca 200 civilanställda ungefär det antal som försvunnit.
            </seg>
            <seg n="0be8c721">
              Det jag när det gäller polisen är kritisk till är att utvecklingen
              avseende de civilanställda har kommit i otakt med utvecklingen
              med fler poliser. Alla som vet ett uns om kriminalpolitik förstår
              att har man fler poliser måste de här sakerna gå i takt. Så är
              det inte nu, utan det har vänt och blivit färre civilanställda
              under åren 2008 och 2009. Jag tror att det nu handlar om 170 färre
              civilanställda.
            </seg>
            <seg n="71e6df0f">
              Illa är att vanliga poliser får göra mycket av det arbete som
              andra skulle kunna göra. Runt om i landet är de nu arrestvakter
              eller sitter på kommunikationscentraler och så vidare. Det visar
              kanske hur man är fången i just det räkneexempel som jag nyss
              nämnde, på samma sätt som vi var. Vi får väl hoppas att vi, oavsett
              vilka som vinner valet nästa år, inte hamnar i räkneexerciser.
            </seg>
            <seg n="89fe2d35">
              Vi är, som sagt, glada över att man fortsatt med satsningen,
              oavsett med hur många. Vi kan konstatera att utvecklingen 2009
              och att det blir fler 2010 ska tillskrivas den borgerliga regeringen
              samt att utvecklingen under 2007 och 2008 ska tillskrivas den
              socialdemokratiska regeringen liksom övriga år hittills under
              2000-talet. Den som påstår något annat gör ett direkt felaktigt
              påstående.
            </seg>
            <seg n="7d9e7cb3">
              Vi kunde ha gjort mycket mer för pengarna. För mig är det obegripligt,
              måste jag säga, att man trots att snart hela mandatperioden gått
              ännu inte har tillsatt en ordentlig utredning om en enmyndighet.
              Samtliga sju partier är ju för en sådan. Detta är fullständigt
              obegripligt. Här kunde mycket pengar ha sparats pengar som hade
              kunnat användas till att se till att det inte blir färre civilanställda.
            </seg>
            <seg n="b656ebfd">
              Jag förstår inte riktigt varför och vet inte om jag får något
              svar, men Moderaterna brukar säga, vilket kanske är rätt: Vi var
              de första som ville att det skulle vara en enmyndighet. Likväl
              är det här obegripligt.
            </seg>
            <seg n="e340edd1">
              Vi kan konstatera att denna mandatperiod är den enda mandatperioden
              då man inte gör någon ordentlig reformering av rättsväsendet.
              Det har man gjort under samtliga mandatperioder tidigare. Utöver
              domstolsreformen gjordes under förra mandatperioden 6 åklagarmyndigheter
              till 1 och minskade inom kriminalvården från 37 myndigheter till
              1.
            </seg>
            <seg n="b791b1f8">
              När det gäller polisen skulle man tjäna på att ha en myndighet.
              Visst skulle det gnissla lite i leden, men som det är nu är det
              totalt i otakt. På så sätt blir den här mandatperioden, i varje
              fall när det gäller reformeringen av rättsväsendet, inget annat
              än en total parentes; ingenting har ju hänt. Därigenom har man
              förlorat värdefull tid i kampen mot brottsligheten.
            </seg>
            <seg n="a9ba8c0d">
              Likväl blev satsningen ett alternativ när det kanske blev lite
              väl mycket fråga om prestige på att motverka den organiserade
              brottsligheten, den så kallade GOP:en, inte någon framgång. Det
              har vi kunnat konstatera utifrån vad de poliser har sagt som arbetar
              med detta. Jag har också själv stött på detta från många. Det
              var säkert ett seriöst försök, men resultatet blev halvdant.
            </seg>
            <seg n="9df0ad11">
              Polisen är inte vare sig i Sverige eller i något annat land en
              homogen organisation där man alltid drar åt samma håll. Det är
              ett av skälen till att vi behöver en myndighet. Men att inte öronmärka
              pengar eller att tro att det här ändå fungerar är att visa att
              det trots allt kanske inte är så förankrat beträffande svensk
              polis därför att så har det alltid varit när det gäller svensk
              polis. För att få en ändring här kan man inte skapa en organisation
              där det duttas ut på lite olika områden runt om i Sverige. Detta
              hamnar helt klart på minuskontot.
            </seg>
            <seg n="f84f0fa9">
              Jag är övertygad om att det förr eller senare blir en enhetlig
              organisation, en enhet, under Rikskrim. Det som felaktigt kallas
              för FBI och som vi också själva slarvigt säger för att alla ska
              förstå vad vi menar kommer förr eller senare. Likväl kommer det
              förr eller senare att bli en akademisk polisutbildning. Vi har
              dock ännu inte sett något resultat. Vi som följt interpellationsdebatterna
              har hört att besked ska komma. Men nu när vi snart ska göra den
              slutliga avräkningen kan vi konstatera att någon polisutbildning
              i varje fall inte kommer att vara på plats detta trots att allt
              var upplagt för att detta kunde ske redan 2007 och trots att det
              finns en klar majoritet i varje fall här i riksdagen för att det
              ska bli så.
            </seg>
            <seg n="ad9ce758">
              Det hjälper alltså inte att man har gjort ekonomiska satsningar
              när man från regeringens sida vare sig orkar eller klarar av att
              göra de förändringar som behövs.
            </seg>
            <seg n="a8a9378a">
              När det gäller polisen såg vi ju krisen 2007. Jag varnade för
              den. Den kom. Det kostade mycket energi och kraft att under mer
              än ett halvår inte ha en ordinarie rikspolischef på plats.
            </seg>
            <seg n="372bf87c">
              När det gäller åklagarna kom krisen på våren 2008. Man hamnade
              i det mycket märkliga läget att många rättegångar ställdes in.
              Som advokat kunde jag själv konstatera att rättegångar ställdes
              in. Man kunde också konstatera att vittnen var urförbannade på
              att de när de kom till en rättegång bara fick gå hem eller på
              att ett par dagar i förväg få besked. Brottsoffer fick vänta.
              Den tilltalade fick också vänta, vilket äventyrade även rättssäkerheten.
              Så om år 2007 var krisåret för polisen var år 2008 krisåret för
              åklagarna.
            </seg>
            <seg n="d4c80355">
              Domstolarna har inte haft någon ordentlig kris, kan jag nog säga.
              Det är dock mycket som skulle kunna göras när det gäller reformer.
              Gång på gång har vi kommit med olika förslag men utan att få något
              gehör för dem.
            </seg>
            <seg n="10aee902">
              Nej, år 2009 är kriminalvårdens krisår. Vi har ännu inte sett
              slutet på den krisen. Underskottet är gigantiskt. Vi har kunnat
              konstatera att den av regeringen tillsatta utredningen i sitt
              förslag sade att regeringen skulle arbeta mer långsiktigt. Det
              har regeringen inte gjort. Runt om i Sverige finns det projekt
              som har kostat över 100 miljoner kronor fullständigt bortkastade
              pengar, i alla fall om Socialdemokraterna, Vänsterpartiet och
              Miljöpartiet inte vinner valet nästa år. Regeringen har ett stort
              ansvar för den kris som är. Såvitt vi förstår har man fortlöpande
              fått information om detta.
            </seg>
            <seg n="c44b5cd2">
              Kriminalvården är alltså 2009 års krisområde. Vi vet inte vad
              som väntar runt hörnet. Men sammanfattningsvis kan vi konstatera
              att 2007 gällde det polisen, 2008 åklagarna och 2009 kriminalvården.
              Beträffande 2010 vet vi inte hur det blir.
            </seg>
            <seg n="a62f1fee">
              Inte helt oväntat kan vi från oppositionen inte ge något annat
              betyg än underkänt för kriminalpolitiken under denna mandatperiod.
              Men återigen är det inte så mycket det som har gjorts utan framför
              allt det som inte har gjorts som vi är kritiska till.
            </seg>
          </u>
          <note n="c842835b">
            Ajournering
          </note>
          <note n="148c9280">
            Kammaren beslutade kl. 15.47 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="thomas_bodstrom_00d151" xml:id="i-872a20cffd329053-0" n="e24ef286" prev="i-a363cf35327e844f-0">
            <seg n="90af8db5">
              Återupptagna förhandlingar
            </seg>
          </u>
          <note n="9648bb3f">
            Förhandlingarna återupptogs kl. 16.00.
          </note>
          <note n="89370392">
            11 § Beslut om ärenden som slutdebatterats vid dagens sammanträde
          </note>
          <note n="0cb535d8">
            Punkt 2
          </note>
          <note n="614ca578">
            Övriga punkter
          </note>
          <note n="0ef871bb">
            Punkt 1
          </note>
          <note n="3bf331b2">
            Punkt 3
          </note>
          <note n="9a08639b">
            Punkt 5
          </note>
          <note n="614ca578">
            Övriga punkter
          </note>
          <note n="0ef871bb">
            Punkt 1
          </note>
          <note n="9a08639b">
            Punkt 5
          </note>
          <note n="b66abf9c">
            Punkt 6
          </note>
          <note n="69643591">
            Punkt 24
          </note>
          <note n="e92b6999">
            Punkt 33
          </note>
          <note n="1b54d330">
            Punkt 35
          </note>
          <note n="d6d7adf3">
            Punkt 38
          </note>
          <note n="614ca578">
            Övriga punkter
          </note>
          <note n="c22fb833">
            12 § (forts. från 10 §) Rättsväsendet (forts. JuU1)
          </note>
          <note type="speaker" n="1717463d">
            Anf. 104 LENA OLSSON (v):
          </note>
          <u who="lena_olsson_010079" xml:id="i-541c9e291aa3c92f-0" n="8b6308b1">
            <seg n="630be4da">
              Herr talman! Jag vill börja med att säga att Vänsterpartiet står
              bakom alla sina reservationer, men för tids vinnande yrkar jag
              bara bifall till reservation 8.
            </seg>
            <seg n="c65614da">
              Herr talman! Det är rättsväsendets budgetdebatt i dag. Det är
              den sista som vi har. Det är fjärde gången, så att säga. Och denna
              budgetdebatt är en del i den stora budgeten.
            </seg>
            <seg n="9dfb7038">
              Jag kan konstatera att man från borgerligt håll försöker göra
              detta till sitt paradnummer. Man vill verkligen framstå som slagkraftig.
              Hela rättsväsendets ram ligger på ca 36 miljarder, och skillnaden
              mellan oss i oppositionen och majoriteten är försvinnande liten,
              i princip osynlig.
            </seg>
            <seg n="b3e81e2b">
              Vänsterpartiet har i varje budgetdebatt tagit upp frågan om vikten
              av balans i rättskedjan. Stoppar man in i bara en ände får det
              ju konsekvenser hela vägen. Förhoppningsvis har man lärt sig något
              av detta.
            </seg>
            <seg n="58837444">
              Vi har sett hur man under de år som regeringen haft detta på
              sitt bord på en höft har givit mer resurser till polisen och sedan
              vaknat upp och upptäckt att detta fått konsekvenser för åklagare
              och domstolar. Och nu drabbas Kriminalvården.
            </seg>
            <seg n="50563fd0">
              Den förra majoriteten lämnade en budget i balans. Nu ser vi ganska
              dystra prognoser för rättsväsendet i framtiden, där man behöver
              göra satsningar i mångmiljardklassen. Det är väldigt fascinerande,
              tycker jag, att borgerligheten blundar eller stoppar huvudet i
              sanden nu när turen har kommit till Kriminalvården. Jag vill ställa
              en fråga: Hur blir det med de planerade anstalterna i exempelvis
              Östersund och Haparanda?
            </seg>
            <seg n="64a6a490">
              Det vi kan konstatera är att vi har en regering som har noll
              koll på att det man gör får framtida konsekvenser och på budgeten
              i sin helhet. Men man kanske förblindas av att man sänker skatten
              så till den milda grad att man till och med måste låna till detta.
              Det är högst oansvarigt, tycker vi från Vänsterpartiet.
            </seg>
            <seg n="fb22e2b3">
              Den sittande regeringen skulle minska utanförskapet. Vi kan konstatera
              att det har blivit precis tvärtom. Man ägnar sig åt att bestraffa
              sjuka och arbetslösa medan arbetslösheten skjuter i höjden. Försörjningsstöden
              rakar också i höjden. Och våra ungdomars drömmar smulas sönder,
              för det finns inga jobb. Många tvingas att gå till socialen.
            </seg>
            <seg n="2fbd5d80">
              Herr talman! När det gäller den här debatten om rättsväsendet
              tycker vi från Vänsterpartiet att det är väldigt viktigt att man
              ska bekämpa brott. Och det är viktigt att i en demokrati ha ett
              väl fungerande rättsväsen.
            </seg>
            <seg n="89ff4745">
              Vi står bakom den satsning som görs på polisen, men vi vill samtidigt
              starkt visa på bristen på reformer. Det har också föregående talare,
              Thomas Bodström, tagit upp.
            </seg>
            <seg n="7f791f88">
              I stället för att bara utöka budgeten är det väl på tiden att
              genomgripande reformer som länge har efterfrågats genomförs. Vi
              har tagit upp det i ett flertal debatter.
            </seg>
            <seg n="8f79ee8a">
              Polisens effektivitet har jag tagit upp i varenda budgetdebatt
              hittills. Polisutbildning och frågan om att utreda en sammanslagning
              av länsmyndigheterna är sådana reformer som snarast måste presenteras.
              Detta är vi i oppositionen eniga om.
            </seg>
            <seg n="b9bc3219">
              När det gäller våra förslag avvisar vi förslaget om 10 miljoner
              från utgiftsområde 8 till polisen. Detta gör vi eftersom vi avvisar
              det paket som regeringen lägger fram när det gäller återvändandefrågor.
            </seg>
            <seg n="75411f64">
              Vi använder, från polisbudgeten, 30 miljoner kronor av polisens
              anslag för att få till stånd en fristående myndighet för utredningar
              av poliser som misstänks för brott. Allmänhetens förtroende för
              polisen är väldigt viktigt. Därför ska inte polisen utreda sig
              själv. Det är vi också eniga om i oppositionen.
            </seg>
            <seg n="90ac74ac">
              Herr talman! När det gäller Kriminalvården vill vi i Vänsterpartiet
              börja med att införa en villkorad halvtidsfrigivning för dem som
              döms första gången. Vi är övertygade om att längre inlåsningstid
              inte leder till bättre rehabilitering. Vi tror däremot att den
              så kallade normaliseringsprocessen gynnas bättre av att frivården
              får ta ett större ansvar inom ramen för strafftiden. Vi vill påpeka
              att den påföljd som avtjänas inom anstalt är väldigt kostsam i
              förhållande till den påföljd som avtjänas inom frivården.
            </seg>
            <seg n="bfe028bb">
              Vi föreslår en villkorad halvtidsfrigivning från årsskiftet,
              2010. Detta skulle frigöra resurser för Kriminalvården. Med Vänsterpartiets
              förslag innebär det att 127 miljoner skulle stanna hos Kriminalvården.
            </seg>
            <seg n="95d24308">
              Vi avsätter också resurser till en fångombudsman, en modell som
              man har lyckats bra med i Storbritannien. Antalet anmälningar
              till JO ökar nämligen. Antalet kritikärenden har ökat med hela
              75 procent. JO kritiserar regeringen för att inte ta bristerna
              på allvar, och kritiken är skarp från Europarådets kommitté mot
              tortyr och annan omänsklig behandling.
            </seg>
            <seg n="a7114861">
              Svenska fångar är helt hänvisade till JO med sina klagomål. Inget
              annat kontrollorgan har ansvar för klagomål från denna grupp.
              Därför avsätter vi 5 miljoner kronor för detta.
            </seg>
            <seg n="cb698dc7">
              Jag vill i mitt anförande också påpeka att vi i Vänsterpartiet
              vill se en bättre uppklarningsprocent. Det har skett någon förbättring,
              men det behöver göras mycket mer. Det är generellt; det gäller
              alla brott.
            </seg>
            <seg n="2ab53ab3">
              Jag vet att Mehmet Kaplan från Miljöpartiet kommer att ta upp
              mäns våld mot kvinnor, och det är väldigt bra. Vänsterpartiet
              har också i många motioner denna mandatperiod motionerat om att
              det här verkligen måste lyftas upp och tas på allvar.
            </seg>
            <seg n="65b6daf0">
              När det gäller exempelvis våldtäkter ser det faktiskt väldigt
              illa ut.
            </seg>
            <seg n="570b3cdb">
              Inom rättsväsendet ser vi att det behövs utbildningsinsatser
              när det gäller bemötandet. Det handlar om hur man bemöter människor
              som har varit utsatta för brott, att man ställer relevanta frågor.
              Där ser vi också en brist. Brottsdrabbade ska få upprättelse.
            </seg>
            <seg n="d08cd109">
              Det är viktigt att man bekämpar den grova organiserade brottsligheten,
              likaså den ekonomiska brottsligheten. Den omsätter ganska bra
              med pengar. Jag tror det är ca 130 miljarder. Det är inte lite.
              Vi står och pratar om en budget för rättsväsendet på 36 miljarder.
            </seg>
            <seg n="1108cdd8">
              Vi vill också se en skärpning det är det vår reservation 8 gäller
              i att ta tag i unga kriminella. Där har regeringen totalt misslyckats.
            </seg>
            <seg n="5614b455">
              Ni får svidande kritik av riksdagens revisorer. Det är en skandal
              att ni inte har bättre koll på det här. Det handlar om bättre
              uppföljningar och att vidta åtgärder snabbt.
            </seg>
            <seg n="dcc25f4f">
              Vi har stora ungdomskullar nu. Vi har en skyhög ungdomsarbetslöshet.
              Det är den högsta inom EU. Ni måste komma tillbaka till riksdagen
              med akutåtgärder för att inte det här ska spåra ur.
            </seg>
            <seg n="45703b20">
              Vi vill inte tappa någon generation. Det är vi på väg att göra
              om det här fortsätter. Det har vi inte råd med.
            </seg>
            <seg n="0ab43ded">
              Avslutningsvis, herr talman, vill jag säga att vi har fått stora
              ekonomiska klyftor med denna regering. Stora ekonomiska klyftor
              är grogrunden till ökad kriminalitet. Så låt oss hösten 2010 se
              till att få en annan ordning genom att byta regering och byta
              politik för ett rättvisare Sverige.
            </seg>
            <seg n="7d28627c">
              Man kanske ska avsluta med att vara lite snäll. Jag önskar presidiet
              här, ledamöterna och ministern god jul och gott nytt år.
            </seg>
          </u>
          <note n="61a22d46">
            I detta anförande instämde Marianne Berg (v).
          </note>
          <note type="speaker" n="4c2eed6a">
            Anf. 105 MEHMET KAPLAN (mp):
          </note>
          <u who="mehmet_kaplan_47809b" xml:id="i-6515ce75fe7c8986-0" n="c5e55d99">
            <seg n="9b2c2416">
              Herr talman! Jag tackar Thomas Bodström och Lena Olsson för tydliga
              redovisningar och frågor. Jag kommer att ta upp ett antal frågor
              men vill börja med att yrka bifall till reservation nr 20. Naturligtvis
              står vi bakom alla våra reservationer, men detta görs för att
              omröstningen senare ska bli lite enklare.
            </seg>
            <seg n="c6bdd987">
              Jag vill uppehålla mig vid två olika frågor till att börja med.
              Den ena handlar om mäns våld mot kvinnor.
            </seg>
            <seg n="9918bd45">
              Mäns våld mot kvinnor är ett mycket allvarligt samhällsproblem.
              Enligt Brottsförebyggande rådet, Brå, som jag kommer att referera
              till några gånger under mitt anförande, har den anmälda misshandeln
              mot kvinnor ökat mycket de senaste tio åren.
            </seg>
            <seg n="82b45fdb">
              Jag kommer inte att hänge mig åt någon sifferexercis utan konstaterar
              bara att det är höga siffror. Det är höga siffror som ökar med
              3040 procent under den här tidsperioden.
            </seg>
            <seg n="bab19c4c">
              Det som kanske är än mer problematiskt är att i drygt 70 procent
              av fallen är gärningsmannen en person som kvinnan är bekant med.
              Den markanta ökningen beror enligt Brå delvis på att anmälningsbenägenheten
              bland kvinnor har ökat. Det är något som det debatteras om ute
              i Europa, i alla fall i EU, att anledningen till att det har ökat
              så mycket i Sverige är att fler kvinnor vågar anmäla.
            </seg>
            <seg n="0374efc2">
              Men det är inte hela sanningen. Även övergreppen, tolkar Brå
              det som, har ökat. Den senaste statistiken visar att fyra av fem
              polisanmälningar om våldtäkt inte leder till åtal och enbart någon
              procent till fällande dom. Det är också graverande siffror, inte
              bara för regeringen, polisväsendet eller rättsväsendet i stort
              utan även för oss lagstiftare som har haft en mening med lagstiftningen.
            </seg>
            <seg n="ee1b4c90">
              Enligt processrättsprofessor Christian Diesen vid Helsingforss
              universitet beräknas de anmälda våldtäkterna utgöra enbart 10
              procent av det reella antalet våldtäkter. Ett enormt stort mörkertal
              finns.
            </seg>
            <seg n="f96bc306">
              Den allvarligaste problematiken ligger i kvinnans rättslösa ställning
              i samhället. Det kanske kan låta lite hårdraget. Problemet är
              att vi inte har lyckats komma åt denna typ av brottslighet medan
              vi kanske har lyckats lite bättre i andra ärenden. Det som är
              ännu mer graverande är att det här är halva befolkningen lite
              drygt i vårt land.
            </seg>
            <seg n="84927a9a">
              Arbetet mot mäns våld mot kvinnor och barn måste utgå från en
              könsmaktsförståelse. Det är något som vi från Miljöpartiet har
              varit väldigt noga med att vid varje givet tillfälle lyfta upp
              och fråga företrädarna för de borgerliga partierna om. Oftast
              lyser den analysen med sin frånvaro. Även denna gång skulle jag
              vilja prata om den ingången.
            </seg>
            <seg n="00408650">
              Denna förståelse finns egentligen i de utredningar som har gjorts,
              senast i utredningen Slag i luften , SOU 2004:121. Där tar man
              upp just våldets avsikter och ser sambandet mellan fysisk och
              sexuell våldsutövning och andra former av kontrollerande beteenden
              som våldsutövning och könsrelaterade kränkningar.
            </seg>
            <seg n="4de0b82e">
              Det är inte något svårt språk eller några svåra termer. Det finns
              statliga offentliga utredningar om det. Det är bara att läsa innantill.
            </seg>
            <seg n="9eb2e607">
              Det gäller för myndigheter att inte bara söka förklaringar i
              individuella avvikelser till varför vissa män slår på grund av
              till exempel sociala eller kulturella skillnader. Mäns våld mot
              kvinnor måste förstås och ses som ett samhällsproblem som berör
              oss alla. Det är enbart då vi kommer att kunna hantera frågan
              på det sätt som den kräver.
            </seg>
            <seg n="fbd7ad15">
              Herr talman! Jag vill lyfta upp utbildningssituationen för att
              man ska kunna komma till rätta med en del av det här problemet.
              Det är inte så enkelt som att vi kan utbilda oss till det. Det
              handlar om hela den könsmaktsordning och könsmaktsförståelse som
              finns i vårt samhälle. Men utbildning är en del av det.
            </seg>
            <seg n="67978c41">
              Det handlar om att stärka rättssäkerheten och förebygga kvinnors
              känsla av utsatthet när de väljer att polisanmäla. Det är där
              det börjar i rättskedjan. När man polisanmäler ett våldsbrott
              eller sexualbrott begånget av en man krävs det att polisen har
              vidareutvecklat de utbildningar och insatser som gjorts för att
              öka kunskapen och kompetensen om mäns våld mot kvinnor.
            </seg>
            <seg n="5062434b">
              Vi säger inte att polisen inte har gjort någonting eller att
              nuvarande eller tidigare regeringar inte har gjort någonting.
              Men det behövs en utökning.
            </seg>
            <seg n="ee2e3fae">
              Rikspolischefen aviserade i september i år i en debattartikel
              att polisen kraftsamlar för att bekämpa mäns våld mot kvinnor.
              Ett antal mycket viktiga insatser skulle göras. Bland annat skulle
              det satsas på ökad kompetens på varje polismyndighet i frågor
              om våld i nära relationer.
            </seg>
            <seg n="612645b9">
              Regeringens avsikt att genomföra ett intensifierat arbete inom
              polisen avseende mäns våld mot kvinnor är naturligtvis glädjande.
              Även om det är lite sent i mandatperioden är det bättre sent än
              aldrig just inom det här området.
            </seg>
            <seg n="fd88c062">
              Miljöpartiet vill dock se ökade satsningar på utbildningar och
              kompetensutveckling inom polisväsendet från en könsmaktsförståelse.
              Där har vi varit tydliga genom åren. Det är för att garantera
              att varje polismyndighet samverkar med övriga berörda myndigheter
              som besitter specialkompetens i frågor om mäns våld mot kvinnor
              och barn.
            </seg>
            <seg n="622af9d2">
              Vi har även tidigare sagt att den civila sektorn, de ideella
              organisationerna har en oerhört viktig roll här. Det brukar oftast
              falla i god jord hos de borgerliga ledamöterna. Vi får vänta och
              se ett halvår till.
            </seg>
            <seg n="4324f8dd">
              När det gäller åklagarna har vi statistik även där. Det är en
              ökad lagföring under år 2008 då 570 fler brottsmisstankar lagfördes.
            </seg>
            <seg n="38e5e68d">
              Här har vi också en forskningsstudie, även denna gång från den
              tidigare nämnde Christian Diesen, som heter Övergrepp mot kvinnor
              och barn: den rättsliga hanteringen . Den är utgiven i år och
              visar att åtalsfrekvensen har minskat hos åklagarkamrarna i Helsingfors,
              allteftersom ärendeantalet har ökat.
            </seg>
            <seg n="669e60d5">
              Det som kanske är ännu märkligare är att senaste årsredovisningen
              för åklagarväsendet som är från 2008 inte visar någon specifik
              statistik för hur lagföringsstatistiken ändrats för just området
              Helsingfors. Det har man kunnat se tidigare, och då har man sett
              att åtalsfrekvensen faktiskt har minskat betydligt. Det handlar
              om flera procentenheter från ett år till ett annat.
            </seg>
            <seg n="df6aca96">
              Alltsedan kvinnofridsuppdragen har det varit åklagarmyndigheternas
              ansvar att ta fram åtgärdsprogram och policydokument för åklagarnas
              insatser för bekämpning av mäns våld mot kvinnor. Det är uppenbart
              att det krävs ytterligare satsningar på kompetens inom området
              mäns våld mot kvinnor inom denna myndighet för att förbättra lagföringsgraden.
            </seg>
            <seg n="87e195d8">
              Man måste också jobba med åtalsfrekvensen, inte i betydelsen
              att det skulle bli rättssäkrare men för att den typ av brott detta
              handlar om drabbar alla typer av kvinnor i vårt samhälle, oavsett
              vad man skulle kunna säga i vissa andra fall. Vi vet att till
              exempel unga män drabbas av brott i högre grad. Man ska inte gå
              in och diskutera om någondera parten är mer utsatt, utan i det
              här fallet handlar det generellt om kvinnorna i samhället.
            </seg>
            <seg n="f1440a4e">
              Vi vill göra ytterligare satsningar inom just fortbildningen
              av personal inom åklagarmyndigheten i frågor om mäns våld mot
              kvinnor, och det ska baseras på en könsmaktsförståelse.
            </seg>
            <seg n="2d79cf1e">
              Sedan kommer vi till det tredje viktiga området inom rättskedjan,
              och det är domarna. Det är lite känsligare, för vi har en lagstiftande
              och en dömande makt just för att dessa ska kunna hållas isär.
              Inom det här området har vi jobbat med att få in en könsmaktsförståelse
              för att kunna balansera mellan en individs rätt att bete sig som
              hon vill eller klä sig som hon vill och hur samhället i stort
              ser på denna person. Vi har att ta till oss att domarna och nämndemännen
              är den viktigaste parten i rättskedjan, för det är där det blir
              ett slutgiltigt bestämmande av hur samhället ser på en individs
              förehavanden.
            </seg>
            <seg n="85870885">
              När vi ser domskäl som resonerar om kvinnans promiskuösa leverne,
              klädstil eller dryckesvanor påtalar den fortgående trenden att
              domstolsväsendet inte tillämpar sexualbrottslagstiftningen på
              det sätt som vi lagstiftare har haft för avsikt. Vi ser ibland
              förskjutningar i hur man i slutändan dömer.
            </seg>
            <seg n="639349e8">
              Det ska vi som lagstiftare vara försiktiga med att yttra oss
              om, men vi måste påtala det faktum att det finns fog för en diskussion
              om dessa frågor som diskuteras väldigt mycket i vårt samhälle
              också bland oss lagstiftare och att man kanske borde lyssna lite
              mer i de utbildningar som Domstolsverket ordnar för domare och
              nämndeman.
            </seg>
            <seg n="de63f16b">
              Jag hoppas att det i grunden blir en förändring, för det är inte
              önskvärt att lagstiftaren går in och bestämmer vad för typ av
              utbildning domarna ska ha. Det har vi slagit fast tidigare, men
              vi måste ändå få fram en lyhördhet som jag inte upplever finns.
            </seg>
            <seg n="18ece13a">
              Vi vill att dessa utbildningssatsningar inom Domstolsverket fortsätter,
              förbättras och utvidgas.
            </seg>
            <seg n="7f767522">
              Jag vill också uppehålla mig kring ett annat område, herr talman,
              och det handlar om en utredning som jag är väldigt nyfiken på
              vad de borgerliga ledamöterna i utskottet och även senare statsrådet
              Beatrice Ask har gjort av. Det handlar om den rapport som Brottsförebyggande
              rådet släppte förra året, Diskriminering i rättsprocessen .
            </seg>
            <seg n="dbf4a88a">
              Vi har en idé om likhet inför lagen, och det är naturligtvis
              ett fortlöpande arbete som kräver att rättsväsendets verksamhet
              kontinuerligt anpassas och utvärderas efter betydelsefulla förändringar
              i samhället.
            </seg>
            <seg n="f9df04a6">
              Vi har sett att vårt samhälle förändras väldigt fort. De senaste
              3040 åren har det hänt saker som gör att vi faktiskt måste se
              över hur de rättsvårdande myndigheterna och framför allt rättsprocessens
              grunder måste kunna anpassas.
            </seg>
            <seg n="053ab3c6">
              En viktig förutsättning för att alla ska kunna delta i rättssamhället
              på lika villkor är att de särskilda behov som personer med utländsk
              bakgrund kan ha tillgodoses utifrån noggranna och individuella
              bedömningar av de enskilda fallen.
            </seg>
            <seg n="ee1e88e6">
              Det här har misstolkats tidigare, som om man skulle ha olika
              typer av grundläggande behov. Men det är inte det som det handlar
              om, utan för att kunna säkerställa en rättvis och likvärdig rättsprocess
              kan det krävas att vissa ärenden hanteras utifrån andra ramar
              än de gängse rutinerna. Olika fall behöver ibland behandlas olika.
              För att kunna omvandla likhet inför lagen till en realitet krävs
              naturligtvis också att lika fall behandlas lika och att utrymmet
              för direkt diskriminering och stereotypa föreställningar minskas.
            </seg>
            <seg n="b33aa4d1">
              Det behövs bättre kunskaper om den egna verksamheten och om vilka
              behov och förutsättningar som finns hos dem som kommer i kontakt
              med rättsväsendet. När man tittar på vad det skulle kunna vara
              för ärenden är det naturligtvis nästan omöjligt att i något enskilt
              fall säga huruvida det hade fått ett annat utfall om en tilltalad
              eller målsägande hade fått mer utrymme att lägga fram sin sak,
              fått ett mer respektfullt bemötande eller sluppit betraktas som
              mindre trovärdig på grund av sin etniska eller religiösa bakgrund.
            </seg>
            <seg n="fb3bbf28">
              Lika svårt är det att bedöma om utfallet hade varit annorlunda
              om man inte hade behövt förlita sig på telefontolkning vid en
              teknisk förhandling eller om en tilltalad eller målsägande hade
              kunnat förhöras på sitt modersmål.
            </seg>
            <seg n="5f3f299f">
              Det är den typen av frågor där man måste fundera över hur fel
              det kan slå vid den rättsvårdande myndigheten. Jag vill inte ha
              några övriga tolkningar gällande denna fråga, utan det handlar
              bara om de rent praktiska frågorna som innebär att människor inte
              behandlas lika inför lagen.
            </seg>
            <seg n="43a47e7f">
              När den tidigare regeringen med stöd av Miljöpartiet och Vänsterpartiet
              gav uppdraget åt Brottsförebyggande rådet var det ett första steg
              mot att synliggöra på vilket sätt olika beteenden och strukturer
              inom rättsväsendet kan leda till att personer med utländsk bakgrund
              diskrimineras under rättsprocessen.
            </seg>
            <seg n="0113590a">
              Det är det som kräver ett steg två. Det är det som vi måste hantera
              vidare. Det här var ett väldigt känsligt uppdrag, och jag tycker
              att Brottsförebyggande rådet med bravur har framställt att det
              faktiskt verkar förekomma.
            </seg>
            <seg n="2d2e3d6a">
              När vi nu återigen ser en budget som egentligen inte har hanterat
              detta på något särskilt sätt undrar jag om vi kan få några former
              av svar från företrädare för de borgerliga partierna.
            </seg>
          </u>
          <note type="speaker" n="ed3f40fb">
            Anf. 106 INGER DAVIDSON (kd):
          </note>
          <u who="inger_davidson_cc5049" xml:id="i-310738a48b0a0a93-0" n="0d364db8">
            <seg n="9810b1d4">
              Herr talman! Den här mandatperioden går mot sitt slut, och det
              är dags för oss i justitieutskottet att summera vad som har hänt
              inom rättsväsendet. Nu har vi hört tre företrädare för oppositionen
              som i olika höga tonlägen har beskrivit vilken kris de rättsvårdande
              myndigheterna antingen har befunnit sig i eller just nu befinner
              sig i. Vi har också fått höra hur lite vi har gjort och hur dåliga
              vi har varit.
            </seg>
            <seg n="c78bafc1">
              Därför känns det väldigt angeläget att få ge en något annorlunda
              bild av läget. Det handlar både om ekonomiska satsningar och reformer
              av olika slag som har kommit fram under dessa 3 ½ år. Jag jämför
              alltså med hur det såg ut 2006 när allianspartierna tog över makten.
              Det tycker jag är relevant.
            </seg>
            <seg n="d6d2898b">
              Då befann sig Sverige i en högkonjunktur som ännu inte visade
              några tecken på avmattning. Sedan dess har den ekonomiska politiken
              som alla vet satts på hårda prov under 2008 och 2009. Hela världens
              ekonomi har varit i gungning, och det har också drabbat oss här
              i Sverige.
            </seg>
            <seg n="fb970fb5">
              Mot den bakgrunden är det särskilt glädjande att alliansregeringen
              ändå har lyckats freda rättsväsendet som är ett av våra högt prioriterade
              områden från neddragningar. Inte bara fredat, tvärtom har nya
              resurser tillförs som sammantaget innebär att det aldrig har gjorts
              så stora satsningar på rättsväsendet i modern tid tidigare, alltså
              under mycket svåra ekonomiska förhållanden.
            </seg>
            <seg n="63ad1aa7">
              Sammantaget handlar det om en höjning av ramen med 5 miljarder
              kronor. Det är mycket det. Dessutom har det i engångssatsningar
              tillförts 2 ½ miljard kronor. Om man kallar det för en katastrofal
              utveckling som har satt rättsväsendet i gungning undrar jag vilka
              överord som hade funnits kvar om regeringen hade föreslagit oförändrade
              anslag under den här tiden eller till och med tvingats till nedskärningar.
            </seg>
            <seg n="6402a894">
              Till det pikanta i kråksången som Socialdemokraterna, Vänsterpartiet
              och Miljöpartiet uppstämmer gemensamt hör ju som vi har hört redan
              att deras budgetförslag ned till nästan varje enskild krona överensstämmer
              med regeringens för nästa år. I de fall det inte gör det har de
              sinsemellan olika förslag. Socialdemokraterna föreslår till exempel
              en blygsam höjning av anslaget till polisen, 100 miljoner kronor,
              medan Vänsterpartiets och Miljöpartiets anslag sammanfaller med
              regeringens. Men sammantaget under mandatperioden har alla tre
              oppositionspartierna satsat mindre på polisen än allianspartierna.
            </seg>
            <seg n="bb0d02e6">
              Thomas Bodström vill inte diskutera siffror, men jag tycker att
              man måste göra det i alla fall. Jag har räknat ganska noga, med
              hjälp av alla möjliga. Det finns 1 675 fler poliser 2009 än när
              Thomas Bodström lämnade 2006. Fram till valet är prognosen ungefär
              2 500 fler.
            </seg>
            <seg n="0caafa96">
              Det finns dessutom, Thomas Bodström, drygt 2 000 fler civilanställda
              nu i jämförelse med 2006. Så var det med den påstådda utarmningen
              som vi har fått höra om i många sammanhang och vid flera olika
              tillfällen.
            </seg>
            <seg n="d05d343f">
              Vänsterpartiet vill minska Säkerhetspolisens anslag med 100 miljoner,
              vilket de är ensamma om. Vänsterpartiet vill också sänka Kriminalvårdens
              anslag med 250 miljoner kronor, medan Socialdemokraterna ligger
              på regeringens nivå och Miljöpartiet vill höja med 10 miljoner.
              Var får Vänsterpartiet besparingen inom Kriminalvården? Jo, genom
              att man vill släppa ut personer som första gången dömts till frihetsberövande
              straff efter halva strafftiden.
            </seg>
            <seg n="fccbb872">
              Här har Vänsterpartiet modererat sig något. Tidigare gällde det
              här alla intagna. Möjligen kan det vara ett försök att minska
              gapet till de andra två oppositionspartiernas kriminalpolitik
              inför framtida förhandlingar. Jag tycker att det är ett steg åt
              rätt håll därför att jag tror att möjligheten till frigivning
              efter två tredjedelar av straffet, som vi har i dag, är en rimlig
              avvägning mellan de olika intressen som man måste ta hänsyn till
              inte minst brottsoffrens, som Vänsterpartiet tycks glömma i det
              här fallet.
            </seg>
            <seg n="1a30dc50">
              Sammanfattningsvis har alltså Socialdemokraternas budgetförslag
              ett plus på 100 miljoner kronor i förhållande till regeringen,
              Vänsterpartiet ett minus med 257 miljoner och Miljöpartiet ett
              minus på 60 miljoner kronor, allt i en budget som omfattar drygt
              35 840 000 000 kronor. Ställ det i proportion till alla förslag
              och allt man efterlyser i debatten! Om de verkligen trodde på
              sin egen politik och på de påståenden om behov av akutåtgärder
              som de talar om borde det ha visat sig något mer i deras budgetförslag,
              för att använda dagens understatement.
            </seg>
            <seg n="da1e35b5">
              Herr talman! Det är inte bara stora ekonomiska resurser som har
              satsats under den här perioden. Allianspartierna har till skillnad
              från vad oppositionen påstår visat stor handlingskraft när det
              gäller att ta itu med områden som har varit eftersatta eller där
              den socialdemokratiska regeringen inte kommit till skott, trots
              att den har haft ett antal år på sig, tolv närmare bestämt.
            </seg>
            <seg n="ca161644">
              Efter tre och ett halvt år med allianspartierna vid makten finns
              nu, jag ska ta några exempel, genomarbetade handlingsplaner på
              områden där de har efterlysts länge, på viktiga områden. Mehmet
              Kaplan lät som om han inte hade en aning om det här, tycker jag.
            </seg>
            <seg n="fa3a1aea">
              Regeringen har tagit ett helhetsgrepp för att på bred front komma
              åt prostitution och människohandel för sexuella ändamål. 213 miljoner
              har dessutom tillskjutits, förutom allt det andra jag har tagit
              upp för att det arbetet ska fungera.
            </seg>
            <seg n="2d856caa">
              En annan handlingsplan handlar om hur vi ska arbeta med bekämpning
              av mäns våld mot just kvinnor, hedersrelaterat våld och våld i
              samkönade relationer. För att genomföra den har 800 miljoner i
              extra pengar satsats.
            </seg>
            <seg n="69a146df">
              Det här är viktiga frågor. Det håller jag helt med om. Det behövs
              insatser. Det kan behövas ännu mer i framtiden, men att påstå
              att ingenting har gjorts är lite väl övermaga.
            </seg>
            <seg n="f62099fc">
              Brottsförebyggande rådet har också fått ett särskilt uppdrag
              att följa upp de här åtgärderna så att utvecklingen och förhoppningsvis
              de framsteg vi kommer att se kan följas.
            </seg>
            <seg n="c77de05c">
              Nu täpps också äntligen hålen till i barnpornografilagen, som
              inte har skärpts på tio år. Att vi skulle tillåta att bilder och
              filmer av dokumenterade övergrepp på barn, som blivit allt grövre
              med åren och som berör barn ända ned i spädbarnsålder, vill jag
              påpeka, fick tillverkas, spridas eller tittas på är otänkbart,
              åtminstone för mig. Nu får vi en lagstiftning som förbjuder det.
            </seg>
            <seg n="fda053eb">
              Skyddet för barn har också stärkts genom lagstiftningen mot så
              kallad gromning. Det har blivit förbjudet att söka kontakt med
              barn för sexuella ändamål, exempelvis på nätet. Om det går att
              visa att förberedelser för att träffa barnet har vidtagits kan
              man straffas för det även om ingenting ännu har hunnit hända.
              Den här utvidgningen av straffet vet jag att många, inte minst
              tonårsföräldrar, uppskattar.
            </seg>
            <seg n="6ab5ed98">
              Straffskalan för mord, som är det grövsta brott man kan begå
              mot en annan människa, och andra våldsbrott har höjts och ligger
              nu mellan 10 och 18 år. Ur brottsofferperspektiv är det en mycket
              välkommen förändring.
            </seg>
            <seg n="b4f83ee7">
              Herr talman! Arbetet mot grov organiserad brottslighet har också
              tagit flera steg framåt genom den mobilisering som alliansregeringen
              har tagit initiativ till. Bland annat har ett operativt råd inrättats
              på nationell nivå. Regionala underrättelsecentrum har inrättats
              på åtta platser i landet och nio särskilda aktionsgrupper som
              bemannas av 200 poliser har påbörjat sitt arbete nu i höst.
            </seg>
            <seg n="e52c50d4">
              Det pågår också en utredning som jag tycker är viktig och som
              i januari kommer med förslag till åtgärder som kan underlätta
              för personer som vill lämna kriminella grupper. Det är ju inte
              en helt enkel procedur, och det är viktigt att vi tar fram åtgärder
              för detta.
            </seg>
            <seg n="c0b7ce80">
              Lägg till det den stora satsningen på fler poliser som innebär
              att det nu faktiskt finns tillräckligt med poliser för att bemanna
              sådana här aktionsgrupper samtidigt som man har poliser till det
              mer vardagliga, men otroligt viktiga arbetet runt om i landet.
            </seg>
            <seg n="72f74765">
              Även om den organiserade brottsligheten ofta ligger steget före
              myndigheterna borde den här kraftfulla satsningen ge resultat
              i form av att fler döms för de grova och ibland till och med systemhotande
              brott som det handlar om inom den organiserade brottsligheten.
              Det har vi i alla fall all anledning att förvänta oss.
            </seg>
            <seg n="221c9de8">
              Den starkaste drivkraften bakom brottslighet är ju att tjäna
              pengar. Därför är det viktigt att effektivt bekämpa den ekonomiska
              brottsligheten för att komma åt de vinster som kriminella tillskansat
              sig genom sin brottsliga verksamhet. Här har allianspartierna
              också tagit flera viktiga steg. Möjligheten att förverka egendom
              som misstänks komma från brottslig verksamhet har förbättrats
              genom ny lagstiftning. Det behövs mer, och Kristdemokraterna och
              hela alliansen anser att man måste täppa till ännu fler hål för
              att komma åt den här brottsligheten, till exempel genom att utreda
              en särskild lag om penningtvätt.
            </seg>
            <seg n="66e3a84b">
              Ekobrottsmyndigheten har nyligen fått ett uppdrag att i samverkan
              med fem andra myndigheter bilda en gemensam nationell specialistfunktion
              för att utifrån sina olika kunskapsområden bli en spjutspets när
              det gäller att hämta hem kriminellas utbyte av brottslighet, vilket
              vi i utskottsmajoriteten naturligtvis ser väldigt positivt på.
              Det gör säkert oppositionen också, eftersom de har gemensamma
              reservationer om att arbetet mot den ekonomiska brottsligheten
              ska stärkas och om att just Ekobrottsmyndigheten borde ha ett
              särskilt ansvar för samordning av de här frågorna.
            </seg>
            <seg n="f4a5cb50">
              Jag kom att tänka på versen som skrevs till riksdagsmännen på
              Karl XI:s tid:
            </seg>
            <seg n="5dcd9ab5">
              Det här är ändå bara ett axplock av allt som hänt på rättsväsendets
              område hittills under mandatperioden. När jag läste oppositionens
              reservationer kunde jag dela in dem i två kolumner. Den ena kolumnen
              för Arbete pågår och den andra för Redan genomfört.
            </seg>
            <seg n="3f8eb234">
              Det handlar om åtgärder mot lyssna organiserad brottslighet,
              människohandel, hedersrelaterat våld och olika insatser för att
              höja kompetensen inom myndigheterna när det gäller mäns våld mot
              kvinnor, sexualbrott mot barn med mera. Att jag nu yrkar avslag
              på dessa reservationer beror inte på att det här inte är viktiga
              frågor utan just på att man antingen slår in helt öppna dörrar
              eller att arbete redan pågår i någon form.
            </seg>
            <seg n="b64b5fc8">
              Nu är jag inte så naiv att jag tycker att allt är frid och fröjd
              inom hela rättsväsendet. Det finns mycket kvar att göra. Jag ser
              fram emot att få ta itu med alla de propositioner som vi håller
              på att förbereda och som riksdagen kommer att få behandla inom
              rättsväsendets område under våren. Det handlar om stora och viktiga
              frågor. Jag ska inte nämna dem det gör man kanske inte, kom jag
              just på innan de ligger på bordet, men det är i alla fall många
              och viktiga frågor.
            </seg>
            <seg n="71c513de">
              Med den gemensamma utgångspunkt som allianspartierna har och
              den splittrade bild som oppositionen ger, inte minst inom rättspolitiken,
              det var kanske därför som tonen var så mild från herr ordföranden
              i början, tycker jag att vi har all anledning att se nästa år,
              2010, som är valår positivt an. Jag yrkar bifall till utskottets
              förslag i betänkandet och avslag på samtliga reservationer, och
              jag önskar god jul och gott nytt år.
            </seg>
          </u>
          <note n="d3c5e725">
            I detta anförande instämde Helena Bargholtz (fp) och Otto von
            Arnold (kd).
          </note>
          <note type="speaker" n="2682fdd4">
            Anf. 107 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-06a9304a62111884-0" n="c5e55d99" next="i-ebeac9eaa527d198-0"/>
          <note n="23cee188">
            Herr talman! Tack, Inger Davidson!
          </note>
          <u who="mehmet_kaplan_47809b" xml:id="i-ebeac9eaa527d198-0" n="c5e55d99" prev="i-06a9304a62111884-0">
            <seg n="688d333a">
              Jag vill ställa två frågor. Den ena handlar om uppräknandet som
              Inger Davidson gjorde av olika typer av handlingsplaner. Det var
              en bra uppräkning. Jag sade också i mitt anförande att jag var
              glad över att det faktiskt görs saker. Det vore konstigt annars
              om det inte gjordes saker. Ni har haft drygt tre år på er. Däremot
              undrar jag varför det inte gjordes någon märkbar ansats under
              ordförandeskapet när det gäller sexköpslagen.
            </seg>
            <seg n="354ee3fe">
              Den andra frågan handlar om Brottsförebyggande rådets utredning
              Diskriminering i rättsprocessen . Inger Davidson valde att inte
              nämna den alls. Ändå finns en reservation i betänkandet. Vad har
              gjorts i det hänseendet från de borgerliga partierna?
            </seg>
            <seg n="43d77f2b">
              Sedan vill jag gå över till hur det står till i fyrpartisamarbetet.
              Jag skulle vilja ställa en fråga i anslutning till texter från
              tidigare anföranden och motioner:
            </seg>
            <seg n="6786e20d">
              På svenska anstalter finns i dag fler livstidsdömda än någon
              gång under 1900-talet. En orsak till detta är framför allt att
              regeringens nådepraxis har blivit mer restriktiv, vilket medfört
              att den faktiska strafftiden blivit längre. Det kan enligt vår
              mening ifrågasättas om livstidsstraffet är tillfredsställande
              från förutsägbarhetssynpunkt eftersom straffet regelmässigt genom
              nåd omvandlas till ett långt men tidsbestämt straff. Denna ordning
              innebär dessutom att det är regeringen och inte domstolen som
              bestämmer straffets längd, vilket är diskutabelt ur konstitutionell
              synpunkt. Nådepraxis i dag innebär att ett livstidsstraff omvandlas
              till ett tidsbestämt straff på omkring 20 år. Genom ett tidsbestämt
              straff blir påföljden förutsägbar och politiskt neutral.
            </seg>
            <seg n="507486c0">
              Vem har sagt detta? Kristdemokraterna!
            </seg>
          </u>
          <note type="speaker" n="fcdc604b">
            (INGER DAVIDSON (kd):
          </note>
          <u who="inger_davidson_cc5049" xml:id="i-310738a48b0a0a93-1" n="0d364db8">
            <seg n="1d3d17f0">
              Ja!)
            </seg>
          </u>
          <note type="speaker" n="75f2519a">
            Anf. 108 INGER DAVIDSON (kd) replik:
          </note>
          <u who="inger_davidson_cc5049" xml:id="i-310738a48b0a0a93-2" n="0d364db8">
            <seg n="183c748e">
              Herr talman! Jag försöker ta frågorna i tur och ordning, och
              sedan får jag se hur mycket jag hinner.
            </seg>
            <seg n="80da435c">
              Det frågas efter sexköpslagen i Helsingforssprogrammet. När ett
              land är ordförandeland försöker man vara en enande kraft som söker
              samla alla de olika länderna till att komma vidare. Här har Sverige
              gjort ett bra jobb när man har tagit upp människohandel och även
              prostitution. Det har ordnats konferenser, och det har kommit
              fram tydliga skrivningar om att de olika länderna gemensamt ska
              gå fram på dessa områden. Man ska också ha kontakt med länder
              utanför EU de som brukar kallas ursprungsländer för att komma
              åt problemet.
            </seg>
            <seg n="7dc04824">
              Sexköpslagen är otroligt viktig. Vi funderade på hur vi skulle
              göra. Om vi hade prioriterat den lagen som första punkt hade vi
              inte kommit någonstans. Det här handlar om ett förhandlingsspel.
              Däremot kan man nämna lagen i olika sammanhang och plädera för
              den. Det gjorde vi bland annat när vi hade vår justitieutskottskonferens
              och ordförande från hela EU var samlade här. Då var vi tydliga
              med vår inställning.
            </seg>
            <seg n="994f3f32">
              Nu börjar inställningen att mjuka upp sig i några länder där
              jag själv har pratat med olika företrädare som tidigare har värjt
              sig men som nu börjar fundera i dessa banor, att sexköp och människohandel
              hör ihop.
            </seg>
            <seg n="59c5ab90">
              Sedan var det frågan om livstidsdömda och nådepraxis. Kristdemokraterna
              är emot livstidsstraff. Vi tycker att ett långt tidsbestämt straff
              är bättre. Nu har vi kommit en bit på väg åt det hållet i och
              med att straffet kan prövas och omvandlas till ett långt fängelsestraff.
              Det tycker jag är bra. Det är ett steg på den väg jag tycker att
              man ska gå. Det är bra.
            </seg>
            <seg n="e8ee2937">
              Jag passar på Brås utredning om likhet inför lagen.
            </seg>
          </u>
          <note type="speaker" n="989e08c1">
            Anf. 109 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-6515ce75fe7c8986-1" n="c5e55d99">
            <seg n="3a5997b5">
              Herr talman! Inger Davidson har två minuter på sig att svara
              på den frågan.
            </seg>
            <seg n="9fd6d632">
              När det gäller nådepraxis och tidsbestämda straff anser Kristdemokraterna
              att livstidsstraff bör ersättas av ett tidsbestämt straff. Vi
              delar den idén och tanken. Vi får se framöver vad som kommer att
              hända. Jag hoppas verkligen att ni kan kämpa vidare inom det området.
            </seg>
            <seg n="f8b00b8b">
              Det är roligt, mindre lustigt kanske, för er att ni kan behöva
              lyfta fram att vi i den rödgröna konstellationen tycker olika
              när ni faktiskt tycker olika. Jag tycker att livstidsstraffet
              är en av de viktigaste principiella frågorna när det gäller rättsväsendet.
            </seg>
            <seg n="318fd591">
              Jag återgår till den fråga som du inte fick möjlighet att svara
              på eftersom tiden gick ut. Den gäller diskrimineringen inom rättsprocessen.
              Brottsförebyggande rådet har lagt fram tydliga punkter för hur
              det här skulle kunna hanteras, vilka åtgärder som kan vidtas.
              Det gäller bland annat utbildning för rättsväsendets aktörer.
              Det gäller en översyn av kriterier som används vid så kallade
              diskretionära beslut inom rättsväsendet. Det gäller att initiera
              och upprätthålla nära samarbete med organisationer som företräder
              personer med annan bakgrund än svensk, och så vidare.
            </seg>
            <seg n="d88028b0">
              Det här är ingen svår grej. Det här är någonting som vi inte
              har råd med, särskilt med tanke på hur vårt samhälle ser ut med
              olika typer av uttryck för främlingsfientlighet, antisemitism
              eller islamofobi. Det handlar i grunden om tilliten till rättsväsendet,
              för att vi som politiker ska stå upp för människors lika värde.
            </seg>
            <seg n="de2fb81d">
              Det här borde du som kristdemokrat kunna svara på.
            </seg>
          </u>
          <note type="speaker" n="7fb1cd11">
            Anf. 110 INGER DAVIDSON (kd) replik:
          </note>
          <u who="inger_davidson_cc5049" xml:id="i-310738a48b0a0a93-3" n="0d364db8">
            <seg n="d8d96c34">
              Herr talman! Jag kan verkligen svara på att likhet inför lagen
              och alla människors lika värde är något som jag djupt omfattar.
              Det jag däremot inte kan svara på i detalj är hur den här rapporten
              har gått vidare. Jag tycker också att förslagen är bra och viktiga.
              Det råder inga delade meningar om det. Det behövs mer utbildning
              och andra insatser som gör att man uppmärksammar sådant som leder
              till skillnader. Därför är rapporten viktig, men jag kan inte
              svara på hur den går vidare.
            </seg>
            <seg n="c25b8348">
              Jag får gratulera till att Mehmet Kaplan har lyckats hitta ett
              viktigt område där vi har lite olika åsikter inom alliansen.
            </seg>
          </u>
          <note type="speaker" n="62f07cb8">
            Anf. 111 HENRIK VON SYDOW (m):
          </note>
          <u who="henrik_von_sydow_d3eab3" xml:id="i-7d544ac97311fbc7-0" n="c0dd2d21">
            <seg n="6b961a5f">
              Herr talman! Eftersom det här är en budgetdebatt vill jag börja
              med att konstatera att det svenska rättsväsendet har en god ekonomi,
              och det svenska rättsväsendet har mer pengar än någonsin tidigare.
              Allians för Sverige lever upp till ett viktigt vallöfte. Moderaterna
              levererar på det som var en viktig valaffisch och på de frågor
              som vi vet att så många väljare bryr sig om, nämligen att med
              hjälp av fler poliser och skärpta straff åstadkomma ökad trygghet
              och minskad brottslighet.
            </seg>
            <seg n="5cc4364d">
              Alliansens totala förstärkning av svenskt rättsväsen är den största
              i vår moderna historia. Det rör sig om 5 miljarder i en satsning
              som ligger fast, och därmed omfattar rättsväsendet nästa år över
              35,8 miljarder kronor. Det rör sig om 5 miljarder i rena tillskott,
              och detta är någonting som kommer hela rättskedjan till del. Vi
              ökar satsningarna på Åklagarmyndigheten, vi ökar satsningarna
              på domstolsväsendet och vi ökar satsningarna till Kriminalvården.
            </seg>
            <seg n="5e655ad7">
              Allra mest uppmärksammad, och kanske allra mest synlig för människor
              i Sverige, är satsningen på, förstärkningen och kapacitetsutbyggnaden
              av den svenska polisen. Under den här mandatperioden ökar antalet
              poliser med drygt 2 500 till 20 000 poliser. Det som var vallöftet
              för Allians för Sverige, det som stod på Moderaternas valaffischer,
              åstadkommer vi också. Så många poliser har Sverige aldrig tidigare
              haft.
            </seg>
            <seg n="92fc26c4">
              Låt mig bara kort påminna om bakgrunden till den satsningen.
              Det var att det var för få poliser tidigare. Det var för få poliser
              när Thomas Bodström var justitieminister och Socialdemokraterna
              hade makten.
            </seg>
            <seg n="49f6cdfb">
              Thomas Bodström har som idé i den här debatten att peka på att
              det inte finns några skillnader mellan moderater och socialdemokrater,
              mellan oppositionen och Allians för Sverige, att vi är överens
              om det mesta.
            </seg>
            <seg n="d1a16930">
              Skillnaden är mycket klar och mycket konkret. Skillnaden är en
              ökning av antalet poliser med 2 500, som syftar till att minska
              brottsligheten och öka tryggheten.
            </seg>
            <seg n="e87aa979">
              Den här satsningen bidrar till att åstadkomma en polis som i
              större utsträckning finns närvarande i hela landet. Antalet poliser
              ökar nu i alla delar av landet och i landets alla polismyndigheter.
              Antalet poliser ökar som mest där bristerna tidigare varit som
              störst. Det gäller inte minst områden med ett stort utanförskap.
            </seg>
            <seg n="c67718cb">
              Med 20 000 poliser tar vi steg mot ett mer närvarande rättsväsende
              så att vi kan upprätthålla lag och ordning i hela landet. Det
              här är någonting som vi lovade före valet, och det är någonting
              som vi driver också i tider av internationell finanskris, lågkonjunktur
              och ekonomisk oro.
            </seg>
            <seg n="589ae1e3">
              Den här satsningen var nödvändig och viktig, eftersom socialdemokratiska
              regeringar under många år inte satsade tillräckligt på rättsväsendet.
              Under tolv års tid med socialdemokratiskt styre ökade antalet
              poliser, om vi räknar generöst, med lite drygt 600. Under fyra
              år med Allians för Sverige ökar antalet poliser med drygt 2 500.
              Det är en satsning på fler poliser som på bara en tredjedel av
              tiden är fyra gånger så stor som Socialdemokraternas. Det är en
              viss skillnad i effekt och i avtryck.
            </seg>
            <seg n="311bb3a4">
              Det ska också sägas, för det är viktigt, att det här är ett uttryck
              för politiska prioriteringar och värderingar. Alliansregeringen
              driver en målmedveten reformagenda: minska brottsligheten och
              öka tryggheten. Detta är trygghetsreformer. Detta är rättvisereformer.
              Avgörande i det här är att se att brottsligheten påverkar alla,
              men det är för de redan mest utsatta, för dem med minst marginaler,
              som den blir den tyngsta bördan. Brottsligheten blir en börda
              som är svårast och tuffast att bära för dem som redan har små
              marginaler.
            </seg>
            <seg n="5143036d">
              Det förvånar mig att oppositionen under den dryga halvtimme som
              man har pratat inte har tagit upp det här perspektivet, rättviseperspektivet,
              trygghetsperspektivet i detta. Det pratades om växande klassklyftor.
              Låt mig bara upplysa om en annan klyfta som växte under hela 2000-talet,
              allra tydligast under tiden mellan 2000 och 2006. Det var växande
              trygghetsklyftor.
            </seg>
            <seg n="20f53bea">
              Brottsförebyggande rådet visar hur bostadsinbrott och skadegörelse
              under den första halvan på 2000-talet ökade allra mest i redan
              utsatta områden, medan de minskade i mer välbärgade stadsdelar.
              Brottsligheten är som allra mest utbredd där välfärden är som
              lägst.
            </seg>
            <seg n="d1ed06f0">
              Just därför finns det en uppenbart social dimension i fler poliser
              som kan bidra till en ökad trygghet. Det är någonting som tillsammans
              med andra insatser, tillsammans med en bra skola, tillsammans
              med jobb, tillsammans med att vi bryter utanförskapet bidrar till
              att utjämna livsvillkor. Det var ett perspektiv som inte var närvarande
              när vänsteroppositionen pratade.
            </seg>
            <seg n="5b4943da">
              På samma sätt var det mycket könsmaktsordning, genusanalys och
              genusteorier när Miljöpartiets företrädare pratade i talarstolen.
              Låt mig påpeka att det som nu sker, med fler poliser som kan arbeta
              kvällstid och poliser som svarar när larmet går och kommer när
              larmet går, verkligen är kvinnofridsreformer, som bidrar till
              att öka friheten och tryggheten för kvinnor att kunna röra sig
              i staden också när det är mörkt. Det är kvinnofridsreformer som
              verkligen är handling. Det är inte teorier, inte strukturer, utan
              vi går till handling också med handlingsplaner på fältet.
            </seg>
            <seg n="993c3240">
              Det här har varit en mycket viktig uppgift och mycket viktiga
              perspektiv för Moderaterna och för Allians för Sverige i detta
              arbete.
            </seg>
            <seg n="e9e9a532">
              Samtidigt ökar resurserna också till Åklagarmyndigheten, till
              domstolsväsendet och till Kriminalvården. Hela rättsstaten, som
              kärnan i vår demokrati, stärks väsentligt i sin ambitionsnivå.
              Vi vet att lika viktigt som att satsa på polisen det har vi haft
              med oss hela tiden, det har stått i regeringsförklaringar och
              det var ingångsvärdena i arbetet 2006 är att satsa på hela rättskedjan,
              att stärka domstolsväsendet, stärka Kriminalvården och stärka
              åklagarna. Ingen rättskedja är starkare än den svagaste länken.
            </seg>
            <seg n="327cee65">
              Tittar vi på det budgetförslag som nu ligger på bordet ser vi
              hur Åklagarmyndigheten tillförs ytterligare 20 miljoner kronor
              för 2009 och att anslaget för 2010 höjs med 50 miljoner kronor.
              På samma sätt höjs anslaget för domstolarna med 150 miljoner kronor
              ytterligare för 2010. Ekobrottsmyndigheten får ökade anslag. Kriminalvårdens
              anslag höjs också med 700 miljoner 2010. Under hela mandatperioden
              har anslaget till Kriminalvården höjts med 1,6 miljarder kronor.
              Det är en speciell historia: Anslagen till Kriminalvården har
              ökat med mer än 50 procent sedan 2004.
            </seg>
            <seg n="001ab8d5">
              Vi har hört hur det har talats om kris i än den ena och än den
              andra myndigheten kopplad till vårt rättsväsen. Vargen kommer,
              vargen kommer! Så har det låtit i budgetdebatterna återkommande
              här. Men det är ingen kris. När myndigheternas företrädare besöker
              justitieutskottet får vi återkommande höra att förutsättningarna
              är bättre än tidigare, att de har mer resurser än tidigare och
              att de står bättre rustade att möta de utmaningar som framtiden
              för med sig.
            </seg>
            <seg n="f7946933">
              Jag tror, som sagt, att det här är viktigt för oss som riksdagsledamöter,
              både i majoritet och i opposition. Det är viktigt för regeringen,
              och det är viktigt inte minst för allmänheten, att nu ha höjda
              förväntningar och att ställa högre krav på det svenska rättsväsendet.
              Det här är någonting som vi märker när vi reser ute i landet och
              träffar polisen, domstolsväsendet, åklagare och Kriminalvården.
              Det är tydligt att allmänheten nu ska kunna ha högre förväntningar.
              Vi kan inom polisen nu bättre möta allmänhetens förväntningar
              och krav, är en återkommande kommentar. Polisen ska nu finnas
              tillgänglig ute i samhället, är det vi hör från polisen när vi
              är ute och träffar dem. Det är viktigt att vi här inne, regeringen
              och allmänheten också ställer högre krav på ett närvarande rättsväsen.
            </seg>
            <seg n="34d4c0b3">
              Mot det här står vänsteroppositionen och formerar sig, och det
              är intressant att se vilka förslag som nu läggs fram.
            </seg>
            <seg n="1f7ebc5e">
              En sak som har hänt under året sedan vi diskuterade senast är
              att Vänsterpartiet så tydligt har fått ett starkare genomslag
              i vänsteroppositionen och hur mitten förskjutits. Det är helt
              uppenbart att samarbetet mellan Socialdemokraterna, Vänsterpartiet
              och Miljöpartiet har fått en kraftig förskjutning mot vänsterkanten.
              Lyssna på tonen i betänkandet och i debatterna! Det är avskaffande
              av livstidsstraffet. Det är återinförande av halvtidsfrigivningen,
              som Lena Olsson pratade sig varm för. Det är återkommande, sett
              över mandatperioden, varje år mindre pengar till polisen. De tre
              vänsterpartierna i opposition satsar under hela mandatperioden
              mindre pengar på den svenska polisen.
            </seg>
            <seg n="7ba86e86">
              Vänsterpartiet, som är det tydligaste och tonsättande partiet
              i detta, konkretiserar sig nu genom att ytterligare vässa på reformen
              om just ett återinförande av halvtidsfrigivningen, detta nu som
              ett sätt att motivera stora besparingar på den svenska kriminalvården.
            </seg>
            <seg n="00e586d8">
              Men det förslag från Vänsterpartiet som nu finns på riksdagens
              bord går, ska vi veta, i precis motsatt riktning mot alliansregeringen,
              som vill skärpa straffen för grova våldsbrott. Här ser vi i stället
              förslag om att i all praktik halvera och minska straffen för grova
              våldsbrott.
            </seg>
            <seg n="4038b10b">
              Halvtidsfrigivningen, som Vänsterpartiet förordar, går i direkt
              motsatt riktning mot det som Allians för Sverige och Moderaterna
              arbetar för. När vi behöver mer av rättvisa och rimliga straff
              drar i stället Vänsterpartiet och de rödgröna i motsatt riktning.
              Det som generellt sett redan är korta straff för grova våldsbrott
              ska bli ännu kortare. Vad är det gemensamma beskedet?
            </seg>
            <seg n="fa8fc24d">
              Vad är det gemensamma beskedet om livstidsstraffet, som var uppe
              i diskussionen tidigare? Finns det några gemensamma besked? När
              kommer de gemensamma beskeden? Detta är viktiga frågor för många
              väljare. Här vill vi ha ett besked nu när oppositionen finns samlad
              i kammaren.
            </seg>
            <seg n="6092d5d4">
              På samma sätt undrar jag: Hur förhåller ni er till målet om 20
              000 poliser? Vi vet hur ni har agerat och debatterat tidigare
              och sagt att det allmänt sett är bra med fler poliser, men står
              ni upp för den prioriteringen och för de kostnader som följer?
              Kan ni binda er för detta? Kan ni vara tydliga i era besked till
              väljarna?
            </seg>
            <seg n="2fbeb122">
              Vi vet återigen att Vänsterpartiet här lägger fram kraftfulla
              besparingar på den svenska polisen, ¼ miljard, återkommande år
              efter år. Om man inte kan ställa sig bakom målet om 20 000 poliser
              ska man förklara hur många poliser man faktiskt vill ha och var
              det finns för många poliser. Var ska vi ha färre poliser? Det
              är viktiga besked, och jag tycker att oppositionen kan passa på
              tillfället när ni nu är samlade att ge svar.
            </seg>
            <seg n="038ea499">
              Vi vet att om inga konkreta besked lämnas öppnas fältet just
              för Vänsterpartiets inflytande och radikala reformer: kraven på
              avskaffande av livstidsstraffet, kravet på återinförande av halvtidsfrigivningen
              och återkommande nedskärningar på polisen.
            </seg>
            <seg n="ed5da80b">
              Fru talman! Jag tror att vi utan att ta i kan konstatera att
              med en sådan regering hade vi aldrig kunnat nå de satsningar på
              hela vår rättskedja som vi nu har sett. Vi hade aldrig kunnat
              skärpa straffen för grova våldsbrott, och vi hade aldrig kunnat
              nå målet om 20 000 poliser, som bidrar till minskad brottslighet
              och ökad tydlighet. Det är faktiskt tydliga skillnader mellan
              moderater och socialdemokrater, mellan Allians för Sverige och
              vänsteroppositionen.
            </seg>
            <seg n="88e2811e">
              Med detta yrkar jag bifall till utskottets förslag, och som alla
              andra önskar jag också en god jul.
            </seg>
          </u>
          <note n="49a70d73">
            I detta anförande instämde Gunnar Axén, Inge Garstedt, Krister
            Hammarbergh och Ulrika Karlsson i Uppsala (alla m), Johan Linander
            (c) och Otto von Arnold (kd).
          </note>
          <note type="speaker" n="2386d29a">
            Anf. 112 THOMAS BODSTRÖM (s) replik:
          </note>
          <u who="thomas_bodstrom_00d151" xml:id="i-c9739d1f09260bd1-0" n="e24ef286">
            <seg n="47261f64">
              Fru talman! Henrik lyssnar inte på vad kd och Centern säger om
              livstidsstraff. Det är ganska magstarkt att säga att vi i oppositionen
              måste komma överens om livstidsstraff. Vi har olika uppfattningar
              där, men har ni i alliansen samma uppfattning om livstidsstraff.
              Svara på det! Det är min första fråga.
            </seg>
            <seg n="a8ccc4c3">
              För det andra: känner du inte till att det var uppgörelsen mellan
              Moderaterna och Socialdemokraterna som gjorde att det gick ned
              på 90-talet? Du kan inte stå här med hedern i behåll och skylla
              på Socialdemokraterna. Det berodde ju på den ekonomi som vi tog
              över. Vi kom överens tillsammans. Jag tar ansvar för det, trots
              att jag inte var med i politiken då. Det var ju så det låg till.
              Känner du till att detta är bakgrunden, eller känner du inte till
              det?
            </seg>
            <seg n="059080c4">
              Tredje frågan: De poliser som kom ut 20072008 är det den socialdemokratiska
              regeringen som har satsat pengar och utbildat dem, eller är det
              den borgerliga regeringen? Svara bara! Är det Socialdemokraterna
              eller de borgerliga?
            </seg>
            <seg n="d7c518c7">
              När det gäller olika besked om budget kan jag upplysa om att
              när vi befann oss i det här läget året före valet, då borgarna
              var i opposition, var skillnaden 875 miljoner mellan de borgerliga
              partier som ville satsa mest respektive minst. Nu är det 392 som
              skiljer oss i oppositionen. Det var alltså dubbelt så stor splittring
              på den borgerliga sidan. Tror du att vi skulle ha större problem
              att komma överens när vi har hälften så stor skillnad som ni hade?
            </seg>
            <seg n="1aab7a0f">
              Låt mig upprepa frågorna:
            </seg>
            <seg n="cf7706a0">
              Har du uppfattat alla fyra frågorna, Henrik?
            </seg>
          </u>
          <note type="speaker" n="fa46752e">
            Anf. 113 HENRIK VON SYDOW (m) replik:
          </note>
          <u who="henrik_von_sydow_d3eab3" xml:id="i-7d544ac97311fbc7-1" n="c0dd2d21">
            <seg n="30d58c48">
              Fru talman! Jag uppfattade frågorna. När det gäller livstidsstraff
              har vi gemensamt precis avlämnat en proposition med bäring på
              den diskussionen. Vi vet att vi har olika uppfattningar, men vi
              lyckas ändå samla oss till gemensamma positioner och komma framåt
              i de frågorna.
            </seg>
            <seg n="06eefcc6">
              Min fråga tillbaka blir alldeles uppenbar efter att ha hört Vänsterpartiets
              och Lena Olssons argumentation om ett återinförande av halvtidsfrigivningen.
              Kan Socialdemokraterna sätta sig i en regering tillsammans med
              Vänsterpartiet och Miljöpartiet som lägger fram förslag om att
              återinföra halvtidsfrigivningen? Det är ett viktigt besked. Det
              är kanske svårt att svara på det nu. Jag förstår att det är arbetsgrupper
              och annat, men vad är Socialdemokraternas inställning? Kan man
              göra detta? Vad är den principiella inställningen och beskedet
              till väljarna i detta, som är en viktig fråga för både socialdemokratiska
              väljare och Moderaternas väljare.
            </seg>
            <seg n="7e1f50f1">
              Sedan tycker jag att återgången till tidigt 1990-tal bär lite
              för långt, Thomas Bodström. Efter det var det tolv år av socialdemokratiskt
              maktinnehav. Ni hade goda chanser i en växande ekonomi att visa
              vilka prioriteringar ni hade. Det som då var viktigare än att
              satsa på polisen vid mitten av 90-talet och framåt var att bygga
              ut bidragslinjen: högre bidrag, mer bidrag. Det var då man började
              bygga ut detta. Det visar väl vilken prioritering och värdering
              som Socialdemokraterna fortfarande står för. Det är därför som
              ni inte kan ställa er bakom målet om 20 000 poliser. Det är därför
              som ni konsekvent har raljerat om och motarbetat detta och sagt
              att det inte är en bra målsättning. Det är uttryck för en värdering
              och en prioritering.
            </seg>
            <seg n="6eb7a38f">
              Det behövs inte minst ett tydligt besked till väljarna. Kan du
              ge det?
            </seg>
          </u>
          <note type="speaker" n="e057ff82">
            Anf. 114 THOMAS BODSTRÖM (s) replik:
          </note>
          <u who="thomas_bodstrom_00d151" xml:id="i-c9739d1f09260bd1-1" n="e24ef286">
            <seg n="719e599d">
              Fru talman! Det var inte mycket besked, Henrik. Jag frågade om
              du kände till överenskommelsen från 90-talet eller inte. Det var
              inte jag som drog upp 90-talet i diskussionen, utan det var du
              som drog upp de tolv åren. Då undrade jag om du kände till att
              det var ditt eget parti som var med eller inte. Dessutom var det
              de som hade orsakat hela den ekonomiska kraschen. Känner du till
              detta eller inte?
            </seg>
            <seg n="763acbd6">
              Nu är vi dessutom snart i samma läge igen. Tänk att ni alltid
              har sådan otur att det blir sådan ekonomi! Och vem vill ha en
              regering med otur hela tiden?
            </seg>
            <seg n="a6c86420">
              Nästa fråga, som jag inte heller fick något svar på, var: De
              poliser som kom ut 20072008, är det Socialdemokraterna eller de
              borgerliga som har lagt grunden för dem? Påbörjades utbildningen
              under den socialdemokratiska eller den borgerliga regeringen?
              Precis som jag sade tidigare kan ingen socialdemokratisk regering
              hävda att det är deras förtjänst om det blir fler poliser 2011,
              för det är den borgerliga regeringen som har gjort den satsningen.
              Det tror jag att var och en förstår, men för att göra det alldeles
              tydligt frågar jag igen om de poliser som kom ut 20072008: Är
              det Socialdemokraterna eller de borgerliga som har gjort den satsningen?
            </seg>
            <seg n="f97903bb">
              20 000 poliser har vi sagt är bra. Vi fortsätter satsningen uppåt.
              Som sagt, räkna på var vi stod 2008. Det var nästan däruppe, och
              jag tycker att det var bra. Det jag raljerar över är att jag ständigt
              möter poliser som skrattar åt det här. De tycker att det är jättekul
              att räkna poliser. Jag säger självkritiskt att jag var precis
              likadan. Jag har räknat poliser i åtta år nu. Vi gör ju inget
              annat!
            </seg>
            <seg n="2d565cb4">
              Du måste förstå, Henrik, att när du kommer ut och träffar poliser,
              som jag gör varje vecka, så skrattar de åt att vi räknar. Det
              är så det fungerar. Däremot är det som sagt bra att det var 20
              000. Vi har stött det.
            </seg>
            <seg n="f6251d34">
              Men detta hade man kunnat ha mycket bättre ekonomi för. Jag har
              räknat upp 22 olika förslag där man skulle kunna ha det.
            </seg>
            <seg n="33a3b7b4">
              Nu ska jag svara snabbt: Nej, halvtidsfrigivning är inte aktuellt
              för Socialdemokraterna, däremot en utbyggnad med halvvägshus.
              Det är något som jag tror att vi alla skulle kunna stå bakom.
            </seg>
            <seg n="89634f3b">
              Men svara nu på de frågor jag ställde förut, är du snäll!
            </seg>
          </u>
          <note type="speaker" n="f04e64b1">
            Anf. 115 HENRIK VON SYDOW (m) replik:
          </note>
          <u who="henrik_von_sydow_d3eab3" xml:id="i-7d544ac97311fbc7-2" n="c0dd2d21">
            <seg n="f64a4318">
              Fru talman! Ibland brukar Thomas Bodström påpeka att vi har en
              justitieminister som inte är jurist. Jag vill påpeka att det är
              alldeles uppenbart för oss här inne att vi har en ordförande i
              riksdagens justitieutskott som inte är ekonom.
            </seg>
            <seg n="c8285cc1">
              Att återknyta till 90-talet när man talar om ansvaret för krisen
              är brist på perspektiv, brist på kunskap och brist på historieskrivning.
            </seg>
            <seg n="ce7e0253">
              Den konjunktur som vi har nu vet vi båda två är präglad av en
              global finanskris. Den har på flera sätt likheter med krisen på
              90-talet.
            </seg>
            <seg n="f285b46f">
              Jag tror att väljarna kan vara mycket tydliga i sin dom. Oavsett
              om vi bråkar om historien här är skillnaden netto mellan socialdemokratiska
              regeringar och alliansregeringen i satsningarna på hela rättsväsendet,
              inte bara polisen, mycket tydlig och uppenbar. Vi vet också att
              det är väldigt viktiga skäl när väljarna sedan väljer parti, också
              för många socialdemokratiska väljare som tycker att frågor om
              ökad trygghet och minskad brottslighet är mycket viktiga.
            </seg>
            <seg n="d7a4ba9d">
              Vi är glada och stolta över våra resultat. Vi är glada och stolta
              över att kunna uppfylla det som stod på Moderaternas valaffischer
              och det som har varit viktiga vallöften från Allians för Sverige
              om detta.
            </seg>
            <seg n="997c638f">
              Jag märker inga poliser som skrattar åt att det nu blir fler
              poliser för att bekämpa brottsligheten. Det finns ingen som skrattar
              åt regeringens politik där. Tvärtom, Thomas Bodström, finns det
              en framtidstro och en positivism hos svensk polis som vi inte
              har sett på länge. Det är kanske mer än tio år sedan vi senast
              såg detta.
            </seg>
            <seg n="d253d701">
              Det här är som sagt ingenting som vare sig poliser eller allmänhet
              skrattar åt. Tvärtom finns det nu bättre förutsättningar att åstadkomma
              det som är målen med den här regeringens politik och det som fler
              poliser syftar till, nämligen att minska brottsligheten och öka
              tryggheten.
            </seg>
          </u>
          <note type="speaker" n="409b65db">
            Anf. 116 JOHAN LINANDER (c):
          </note>
          <u who="johan_linander_3c84a6" xml:id="i-2d08d58daa67085a-0" n="6d17b208">
            <seg n="4ea1fae1">
              Fru talman! Ett fungerande rättsväsen som skapar ett tryggt samhälle
              där brott förebyggs och begångna brott utreds är en förutsättning
              och grundläggande för ett välfungerande samhälle.
            </seg>
            <seg n="219875ba">
              Jag tycker att Sverige har ett bra rättsväsen. Vi har många hårt
              jobbande och engagerade poliser, vi har effektiva och pålitliga
              åklagare, vi har rättssäkra och förtroendeingivande domstolar
              och vi har en säker och behandlande kriminalvård. Men det finns
              mer att göra. Vårt rättsväsen kan fungera ännu bättre. Vi kan
              förebygga brott så att färre människor blir brottsoffer. Vi kan
              få fram bättre förundersökningar som leder till fler åtal. Vi
              kan få ned balanserna i domstolarna, så att brottsoffer och åtalade
              slipper vänta så länge på rättegång. Och vi kan minska återfallen
              i brott genom en ännu bättre kriminalvård.
            </seg>
            <seg n="ffe65f93">
              Det är för att uppnå detta som vi i alliansen har gjort en historiskt
              stor satsning på rättsväsendet under den här mandatperioden. Enbart
              i budgeten för 2010 ökar anslagen till rättsväsendet med 2 ½ miljard
              kronor i förhållande till år 2009 års budgetram. Totalt kommer
              rättsväsendet att få 35,8 miljarder under 2010. Det är oerhört
              mycket pengar. Och jag tycker att vi ska ställa höga krav på vårt
              rättsväsen. Vi ska ställa höga krav på polisen, vi ska ställa
              höga krav på domstolarna och vi ska ställa höga krav på alla de
              andra myndigheterna inom det rättsvårdande området.
            </seg>
            <seg n="0a163223">
              Fru talman! Av allt det som alliansen har genomfört under de
              senaste tre och ett halvt åren vill jag framför allt lyfta fram
              ökningen av antalet poliser, inte bara för att det är en ökning
              av antalet poliser, utan för att det har möjliggjort på ett helt
              nytt sätt att vi kan ha polis i hela landet en polis som ska vara
              tillgänglig, synlig och närvarande i samhället.
            </seg>
            <seg n="2082d03f">
              Under Thomas Bodströms tid som justitieminister tyvärr har han
              lämnat kammaren, men vi får se om han kommer tillbaka var trenden
              tydlig. Polisstation efter polisstation lades ned. Nu är trenden
              den omvända; nya polisstationer öppnas. Socialistisk centralism
              har bytts mot en liberal decentralism, och det är glädjande. Det
              finns dock fortfarande några polismyndigheter som planerar att
              lägga ned polisstationer. Jag tycker att de borde tänka om. Det
              är inte vad svenska folket vill.
            </seg>
            <seg n="cfcdacae">
              En annan viktig fråga att lyfta fram är när barn begår brott
              eller när barn utsätts för brott. De här sakerna hör ofta ihop.
              Det är inte sällan som gärningsmän blir brottsoffer och brottsoffer
              blir gärningsmän, speciellt om ett brottsoffer känner att ingen
              har lyssnat, att ingen har brytt sig om vad som egentligen hände.
            </seg>
            <seg n="1dffb196">
              Vi i Centerpartiet har bland annat lagt fram ett nytt förslag
              som gäller barnmisshandelsbrott liksom barnfridskränkningsbrott.
              Vi menar att de rättsliga myndigheterna måste klara av att behandla
              de fall där barn är inblandade på ett snabbare sätt. Det är också
              frågor som vi kommer att driva hårt under den kommande mandatperioden.
            </seg>
            <seg n="cc2ab4b4">
              En tredje sak som jag vill ta upp här är behovet av häkten i
              hela landet. Vi ser oroande tendenser till att häkten läggs ned.
              Det kan möjligtvis ge besparingar inom en myndighet, men ser man
              till helheten i rättsväsendet har jag mycket svårt att tro att
              det leder till vare sig effektivitet eller besparingar.
            </seg>
            <seg n="94117ade">
              Låt oss då titta lite på vad oppositionen föreslår. Först och
              främst kan vi konstatera att det inte finns något oppositionsförslag.
              Socialdemokraterna, Vänsterpartiet och Miljöpartiet har lagt fram
              var sitt förslag, och de skiljer sig inte speciellt mycket åt
              ekonomiskt, men när det gäller inriktningen på politiken är det
              väldigt stora skillnader. Det är uppenbart att de rödgröna inte
              kan och inte vill komma överens om en gemensam rättspolitik. De
              har tillsatt ett antal arbetsgrupper för att få ihop sin politik,
              men inte på det rättspolitiska området.
            </seg>
            <seg n="a85d26e7">
              Vi som satt i justitieutskottet redan under förra mandatperioden
              kommer ihåg hur oeniga Vänsterpartiet och Miljöpartiet allt som
              oftast var med dåvarande justitieminister Thomas Bodström. Då
              kom han i stället springande till Centerpartiet, Folkpartiet eller
              Kristdemokraterna och ville ha stöd. På det sättet kunde Vänsterpartiet
              och Miljöpartiet kringgås. Och jag förstår om en del socialdemokrater
              hellre lämnar landet än försöker få ihop en gemensam rödgrön rättspolitik.
            </seg>
            <seg n="2fc350c5">
              När det gäller anslagen till rättsväsendets myndigheter och rättsväsendet
              i stort skiljer de sig väldigt lite, och det har många varit inne
              på tidigare. Det är egentligen bara två förslag som skulle ha
              någon större betydelse för myndigheterna. Dels är det Miljöpartiets
              förslag om att sänka Säpos anslag med 100 miljoner kronor, dels
              är det Vänsterpartiets besparing på Kriminalvården med 250 miljoner
              kronor. I övrigt är det bara några promillen upp eller ned.
            </seg>
            <seg n="50ddc9ea">
              Räknar man då samman oppositionens tre förslag för att få något
              slags bild av vilken politik en, ve och fasa, rödgrön regering
              skulle kunna föra, blir det totalt sett en besparing på rättsväsendet
              med 70 miljoner kronor. Det är väl vad svenska folket kan förvänta
              sig om det skulle bli regeringsskifte nästa år. Då kan de förvänta
              sig en besparing på rättsväsendet.
            </seg>
            <seg n="80f37918">
              Fru talman! Då ställer man sig frågan: Vilka förslag har då de
              rödgröna för att leva upp till sina besparingar i budgeten? Ja,
              det är svårt att svara på. Vänsterpartiet ger egentligen det enda
              ordentliga besparingsförslaget, och det har de ju all rätt att
              göra, med halvtidsfrigivning för mördare och våldtäktsmän i stället
              för att släppa ut dem efter två tre års straff.
            </seg>
            <seg n="7764c165">
              Miljöpartiet å sin sida flyttar en arbetsuppgift från en myndighet
              till en annan. I sin budget gör de en besparing på 100 miljoner
              kronor på den myndighet som blir av med arbetsuppgifterna men
              lägger inte till en endaste krona till den myndighet som ska ta
              över arbetsuppgifterna. Är det med den bristen på ansvarstagande
              och realism som de rödgröna vill styra Sverige? Det är en så kreativ
              bokföring att man nästan skulle kunna tro att Mona Sahlin har
              varit inblandad.
            </seg>
            <seg n="551d3e21">
              I övrigt när man läser de tre rödgröna partiernas reservationer
              i betänkandet skulle man kunna tro att det handlar om flera miljarder
              i anslagsökningar. Samtliga tre vänsterpartier vill i sina reservationer
              se en prioritering av arbetet mot ekonomisk brottslighet, en prioritering
              av arbetet mot organiserad brottslighet med mera, en prioritering
              av arbetet mot våldtäktsbrott, en prioritering av arbetet mot
              människohandel, en prioritering av arbetet mot hedersrelaterat
              våld, en prioritering av arbetet mot narkotikabrottslighet, en
              prioritering av arbetet mot hatbrott, en prioritering av arbetet
              mot ungdomsbrottslighet och en prioritering av arbetet mot korruption.
              Frågan man ställer sig är: Vad prioriterar ni inte?
            </seg>
            <seg n="f7d0ac73">
              Det är inte fel att ha höga ambitioner; det har vi i alliansen
              också. Men säger man att man prioriterar allt prioriterar man
              i själva verket inget.
            </seg>
          </u>
          <note n="3e3ae468">
            Med detta yrkar jag bifall till utskottets förslag och avslag
            på samtliga reservationer.
          </note>
          <note type="speaker" n="ccff4ed1">
            Anf. 117 LENA OLSSON (v) replik:
          </note>
          <u who="lena_olsson_010079" xml:id="i-541c9e291aa3c92f-1" n="8b6308b1">
            <seg n="61f4d5ab">
              Fru talman! När jag lyssnar på Johan Linander tycker jag mig
              höra någon som totalt har gett upp. I ditt anförande låter det
              som att du redan är tillbaka i opposition. Uppgivenheten lyser
              igenom.
            </seg>
            <seg n="175311f4">
              Det var bra att Johan Linander rättade till Inger Davidson som
              beskyllde Vänsterpartiet för att dra ned på Säpo. Så är det inte.
              Man måste läsa på ordentligt.
            </seg>
            <seg n="f544477c">
              Johan Linander tar också upp att Vänsterpartiet frigör resurser
              när det gäller Kriminalvården. Det handlar om en villkorad halvtidsfrigivning
              för förstagångsdömda. På årsbasis innebär det 770 miljoner. Man
              får halvera det och dra bort de 250 miljoner vi har i besparing.
              Det blir ändå 127 miljoner kvar, Johan Linander. De får frivården
              behålla, för den behöver utvecklas. Vi tar ansvar fullt ut.
            </seg>
            <seg n="dffd22e7">
              En partiledare fick frågan: Ni vill att det ska vara möjligt
              att utdöma villkorlig frigivning efter halva strafftiden, varför?
              Partiledaren svarade att det är viktigt eftersom det inte är bra
              att sitta inlåst så länge. Partiledaren som svarade så här var
              Maud Olofsson. Jag skulle vilja ha en kommentar till det.
            </seg>
          </u>
          <note type="speaker" n="7095ecc1">
            Anf. 118 JOHAN LINANDER (c) replik:
          </note>
          <u who="johan_linander_3c84a6" xml:id="i-2d08d58daa67085a-1" n="6d17b208">
            <seg n="2e429c56">
              Fru talman! Det är riktigt att jag inte har kritiserat Vänsterpartiet
              för besparingen på 250 miljoner kronor i Kriminalvården eftersom
              ni har förklarat den med att ni vill ha halvtidsfrigivning för
              förstagångsdömda. Förstagångsdömda kan såklart vara mördare och
              våldtäktsmän också; där gör ni inga undantag. Ni öppnar alltså
              för att mördare och våldtäktsmän ska kunna bli frigivna efter
              halva tiden. Är det rätt uppfattat?
            </seg>
            <seg n="17be9b95">
              Pengar till frivården är bra. Samtidigt säger Vänsterpartiet
              i talarstolen att man vill bygga nya anstalter i såväl Östersund
              som Haparanda, vilket kostar många hundra miljoner. Frågan blir
              då: Vilka anstalter vill ni då lägga ned i stället? Ni behöver
              ju färre platser eftersom ni ska ha halvtidsfrigivning. Samtidigt
              ska ni bygga nya anstalter. Det måste betyda att ni ska lägga
              ned andra. Jag tror att många anställda i Kriminalvården som jobbar
              på anstalter runt om i Sverige är intresserade av om just deras
              anstalter ska läggas ned om det blir en rödgrön regering efter
              valet.
            </seg>
            <seg n="b2794af0">
              När det gäller intervjun i Expressen för ganska länge sedan var
              det en okunnig journalist som ställde en fråga. Det var ett ganska
              dåligt svar också. Jag antar att min partiledare inte förstod
              frågan eftersom frågan var totalt felställd. Vad Centerpartiet
              sade för tre fyra fem år sedan var att det kan finnas fall där
              personer är dömda och det inte finns någon som helst återfallsrisk
              då vi kan tänka oss halvtidsfrigivning efter en särskild domstolsprövning.
            </seg>
          </u>
          <note type="speaker" n="3c9935b1">
            Anf. 119 LENA OLSSON (v) replik:
          </note>
          <u who="lena_olsson_010079" xml:id="i-541c9e291aa3c92f-2" n="8b6308b1">
            <seg n="61654b67">
              Fru talman! Jag börjar med intervjun i Expressen. Det var väldigt
              länge sedan, sade Johan Linander. Men det var den 17 september
              2009. Några månader är tydligen väldigt länge sedan. Maud Olofsson
              sade att hon är för en villkorad halvtidsfrigivning, men du, Johan
              Linander, påstår att din partiledare inte kan så mycket om saken.
              Det är upp till dig vad du säger om henne.
            </seg>
            <seg n="2399c14b">
              Johan Linander tar upp detta med platserna. Enligt riksdagens
              utredningstjänst skulle ungefär 500 platser frigöras. De nya anstalterna
              kommer att behövas, för vi har så många gamla nedslitna anstalter
              jag har personligen besökt dem som är under all kritik och som
              ska läggas ned. Då måste det komma något nytt, eller hur?
            </seg>
            <seg n="5a1dfcd0">
              Men vem är det som har rätt? Är det Maud Olofsson som är partiledare
              eller är det Johan Linander? Några månader sedan är inte länge
              sedan. Det var i september 2009.
            </seg>
          </u>
          <note type="speaker" n="fa87387d">
            Anf. 120 JOHAN LINANDER (c) replik:
          </note>
          <u who="johan_linander_3c84a6" xml:id="i-2d08d58daa67085a-2" n="6d17b208">
            <seg n="19815863">
              Fru talman! Lena Olsson får nog lyssna lite bättre på vad jag
              säger. Centerpartiet har inget beslut om att vi vill ha en generell
              halvtidsfrigivning. Den politiken får Vänsterpartiet stå för alldeles
              själva. Däremot hade vi för tre fyra fem år sedan ett yrkande
              i riksdagen om mycket speciella fall där vi tyckte att man skulle
              kunna få halvtidsfrigivning efter domstolsbeslut. Det har Centerpartiet
              dock inte motionerat om på flera år. Vi behöver inte gå vidare
              med den diskussionen.
            </seg>
            <seg n="be420c21">
              Lena Olsson visar en häpnadsväckande okunnighet när hon säger
              att det behövs ytterligare nya anstalter som om det inte hade
              tillkommit några anstaltsplatser de senaste åren! Mellan 2004
              och 2009 har det tillkommit 1 400 nya anstaltsplatser. Åren 20102012
              kommer det med den utbyggnadsplan som finns och är i gång ytterligare
              870 nya platser till anstalter och häkten detta utan de två nya
              anstalter i Östersund och Haparanda som Lena Olsson säger ska
              byggas utan att man har tillskjutit en endaste krona. Hur ska
              någon kunna tycka att er politik är trovärdig när ni i budgeten
              inte tillskjuter några som helst pengar till en sak men i debatten
              säger att ni ska göra det ena efter det andra?
            </seg>
            <seg n="7378930b">
              Man måste kunna ta ansvar. Att ta ansvar är att kunna sätta på
              pränt vilka pengar man vill tillskjuta för att nå ett mål. Man
              kan inte bara säga: Vi vill komma hit, men vi har inga pengar
              till det. Det är inte trovärdigt. Den politiken fungerar inte
              om man ska ta ansvar. Jag önskar de rödgröna lycka till med att
              ta fram en gemensam rättspolitik. Jag hoppas vi får se den före
              valet. Det skulle förenkla debatten för alliansen.
            </seg>
          </u>
          <note type="speaker" n="d5b27651">
            Anf. 121 JOHAN PEHRSON (fp):
          </note>
          <u who="johan_pehrson_93d767" xml:id="i-64222334f5672916-0" n="1172e7b9">
            <seg n="999b2306">
              Fru talman! Det är roligt att debatten har tagit sig lite här
              på slutet. Inledningen var förfärlig. Det var tre dysterkvistar
              som marscherade upp i rask takt och försökte spela ut sitt missnöje
              med de satsningar som gjorts eller uteblivit. Sedan blev det en
              övning i vem som vill vara programledare i Vi i femman från justitieutskottets
              ordförande. Därefter övergick det till föreningens citatsamlare
              som briljerade.
            </seg>
            <seg n="1d3cfda6">
              Jag övergår till huvudämnet.
            </seg>
            <seg n="a8b5555f">
              Det handlar om rättsväsendet. Jag tycker att det är viktigt att
              vara tydlig med varför man prioriterar rättsväsendet. Det är en
              funktion som är alldeles avgörande för det civiliserade samhället,
              det som vi liberaler brukar kalla för en rättsstat. Vi i Folkpartiet
              är väldigt tacksamma att vi har förmånen att leva i ett civiliserat
              samhälle med en rättsstat. Det är ingen självklarhet. Det finns
              länder i vår närhet där rättsstaten pressas tillbaka och något
              annat ersätter. Det är mer korruption, våld och oförutsägbarhet.
            </seg>
            <seg n="5fe13770">
              Så är det inte i Sverige. Enligt vår grundlag ska rättsväsendet
              skötas av staten. Jag tycker att det är något som blir allt bättre.
              Det är polis som tillsammans med åklagare utreder brott. Man prioriterar.
              Man försöker balansera effektivt mellan målkonflikter, effektivitet,
              rättssäkerhet och integritet.
            </seg>
            <seg n="45f439fc">
              Brott leder, förhoppningsvis, i regel till en domstolsförhandling.
              Har man väl nått dit ska det bli en fällande dom. Det innebär
              att brottsoffer får upprättelse och inte sällan skadestånd.
            </seg>
            <seg n="67fd9d0c">
              Människor hamnar i en kriminalvård som verkställs på ett civiliserat
              sätt och människor ges en rimlig chans till återanpassning. I
              svensk kriminalvård satsar man alltmer på utbildning, behandlingsprogram
              och arbete.
            </seg>
            <seg n="c912270d">
              Vi har en rättspsykiatri som försöker få svårt sjuka människor
              att komma tillbaka till det verkliga livet. Via Statens institutionsstyrelse
              och dess ungdomshem behandlas barn som kanske har förstört andras
              liv för alltid och därmed sitt eget.
            </seg>
            <seg n="4af390e5">
              Vi har kommunala behandlingsenheter som tar hand om ungdomar
              och har ett innehåll när det gäller ungdomsvård och ungdomstjänst
              för att ungdomarna inte ska sjunka djupare ned i grov brottslighet
              som kommer att förstöra deras och andras liv.
            </seg>
            <seg n="8e4766bd">
              Vi har barnahusen där man tar hand om barn som har utsatts för
              brott ibland de vidrigaste vi kan tänka oss.
            </seg>
            <seg n="b8b4d153">
              Lägger vi därtill socialtjänsten och psykiatrin är det ganska
              många människor som arbetar inom rättsväsendet och dess närhet
              och upprätthåller den civiliserade rättsstaten.
            </seg>
            <seg n="e13008a7">
              Man ska inte heller glömma de ideella krafter som jobbar som
              frivilliga samhällsarbetare med kvinnojourer, brottsofferjourer
              samt alla familjer och enskilda personer som tar hand om barn
              som stödpersoner eller stödfamiljer för att en ung människa ska
              få ett bättre liv.
            </seg>
            <seg n="cb2fb7f7">
              Det är de människorna som vi har gett i uppdrag att upprätthålla
              vår rättsstat, vårt rättsväsen och vårt civiliserade samhälle.
              Så här i jultid finns det inte bara anledning för oss att tacka
              varandra för våra förträffliga insatser. Jag tycker att det finns
              all anledning att också tacka dessa människor som bär rättsstaten
              på sina armar, visserligen på vårt uppdrag.
            </seg>
            <seg n="d383813a">
              Jag tycker också att det är viktigt att vi inte låter oss luras
              att tro att detta går att ersätta med något annat. De reformer
              som vi har gjort för att bygga rättsstaten starkare och öka människors
              rättstrygghet, få bättre uppklaring av brott och se till att man
              satsar mer på den institutionella ungdomsvården har vi gjort för
              att alternativet är fruktansvärt.
            </seg>
            <seg n="9c734210">
              När polisen en gång flyttade ut flyttade andra värderingskartor
              och en annan rättsordning in. Det var en rättsordning som bygger
              på ganska motbjudande värderingar. Det var mer av hämnd, hot och
              den starkes våldsmakt som fick sätta dagordningen.
            </seg>
            <seg n="3924107d">
              Detta har vi kunnat se på vissa håll. När polisen har lämnat
              vissa områden har något annat ersatt. I andra länder är det mycket
              tydligare. Vi gör allt för att reparera de delar där rättsväsendet
              trängdes tillbaka.
            </seg>
            <seg n="fde1dae8">
              Man måste också vara tydlig med ansvaret. Vi ska inte låta lura
              oss där heller. Vi kan inte ersätta rättsväsendet med något annat
              något privat eller ingenting eller vad man nu hittar på. Det är
              vuxna människor som har ansvar för de brott som begås. Det är
              viktigt att vi jobbar både med stöttning och förebyggande och
              är tydliga med ansvaret. Det gäller vuxna som begår brott men
              också det ansvar som föräldrar har för unga människor som hamnar
              snett och kanske hamnar i brottslighet.
            </seg>
            <seg n="74ffc102">
              Fru talman! Vi har nu en budget på 35 800 000 000 kronor för
              2010. Många talare har berättat vad som har gjorts, hur många
              fler poliser det har blivit och hur många anstaltsplatser det
              har blivit. Vi måste sätta in det i ett sammanhang med andra viktiga
              förebyggande insatser. Man kan inte se rättsväsendet lösryckt.
              Det måste ses i samband med vad man gör för att få fler människor
              i arbete.
            </seg>
            <seg n="6b6b5af0">
              Det finns ingenting som är så viktigt som att se till att det
              finns arbete, inte minst åt unga människor.
            </seg>
            <seg n="3b5dfb63">
              Arbete är inte bara bra i sig. Det är också en förutsättning
              för att trygga våra välfärdssystem dit rättsstaten hör. Det är
              viktigt att vi fortsätter på den linjen eftersom arbete är en
              viktig del av det brottsförebyggande arbetet. Samma sak gäller
              utbildning. Kunskap ger egenmakt. Människor som har kunskap har
              bättre möjlighet att klara sig i framtiden. Därför genomför vi
              de reformer i kunskapsskolan som regeringen lägger fram förslag
              om. Det är centralt. Vi vet att de ungdomar som hoppar av, faller
              ur och inte klarar skolan är de som riskerar att hamna i brottslighet
              på ett eller annat sätt.
            </seg>
            <seg n="66a01fc3">
              För att motverka utanförskap är, förutom arbete och utbildning,
              allt som gäller integrationspolitiken viktigt. Det gäller både
              hur man tar emot människor som kommer från andra länder och hur
              man jobbar för att etablera människor som har kommit hit från
              andra länder.
            </seg>
            <seg n="ca328d4c">
              Här läggs det också fram reformförslag. Det är en del av det
              viktiga förebyggande arbetet.
            </seg>
            <seg n="6b0fbdc4">
              Barn- och ungdomsvården har, enligt den senaste lägesrapporten
              från Socialstyrelsen, ökat med 5,7 procent. Det kan man tycka
              är tråkigt eftersom man skulle önska att det minskade. Men det
              är bevis på att satsningar på den sociala barn- och ungdomsvården
              görs under denna mandatperiod.
            </seg>
            <seg n="b4e07f6d">
              Inom barn- och ungdomspsykiatrin, där många barn riskerar att
              fara illa, klarar nu 18 landsting av 21 att hålla väntetiderna
              till sin verksamhet. Det är steg i rätt riktning. Det är mycket
              mer att önska. Regeringens psykiatrisatsning har inte verkat fullt
              ut än, mer kan vara på gång.
            </seg>
            <seg n="9a4fabe0">
              Jag nämnde barn- och ungdomsvården. I samma lägesrapport från
              Socialstyrelsen kan vi se hur missbrukarvården ökade med 5,7 procent.
              Varför? Det är viktigt. Vi vet att missbruk leder till brottslighet.
              Det är en del av det förebyggande.
            </seg>
            <seg n="816bde56">
              Man kan sammanfatta våra satsningar med att det är fler poliser
              som kan jobba ute och som kan förebygga brott. De poliser som
              förr saknades i vissa utsatta områden kan nu finnas där. Polisstationer
              skjuter upp som svampar ur jorden för att finnas nära människor
              och kunna vara proaktiva tillsammans med idrottsföreningar, näringsidkare,
              skola och socialtjänst. Det är väldigt viktigt.
            </seg>
            <seg n="443d743b">
              Som en följd av detta får våra domstolar mer att göra. Trots
              det minskar balanserna. Genomströmningen ökar. Det leder till
              att fler mål avgörs rätt. I praktiken leder det till att fler
              skyldiga döms och till att en och annan oskyldigt dömd frias om
              det ändå har gått till domstol.
            </seg>
            <seg n="2181a628">
              Kriminalvården har mindre problem med knark. Kriminalvården har
              mer av innehåll. Den tid man sitter på häkte och väntar på att
              få avtjäna sitt straff har minskat kraftigt.
            </seg>
            <seg n="bfd28cb0">
              En hög chef inom Kriminalvården sade nyligen till utskottet att
              det är den bästa situation hon har sett på 40 år. Det är värt
              att lyfta fram.
            </seg>
            <seg n="34577308">
              Jag nämnde den sociala barn- och ungdomsvården. Jag kan lägga
              till den satsning på socialtjänsten som görs i våra kommuner.
              I min egen kommun Örebro har vi nu fler fältassistenter och fältarbetare
              än någonsin. Det är resultatet av en medveten politik och den
              budget som regeringen står bakom.
            </seg>
            <seg n="569386b7">
              Jag ska kort kommentera oppositionen.
            </seg>
            <seg n="a43a9ab2">
              Det spretar, som någon har sagt tidigare. Det är intressant att
              höra Vänsterpartiet som extremt driver att vi måste bygga fler
              fängelser. Förr hette det: Riv fängelserna. Nu vill man bygga
              nya. Det är en intressant svängning.
            </seg>
            <seg n="a459d442">
              Jag hoppas att de förändringar vi har gjort ska leda till att
              färre människor behöver dömas till långa fängelsestraff. Tanken
              med vår förebyggande politik och fler poliser är ju att det ska
              leda till färre brott. Det är målet. Det handlar inte bara om
              att låsa in folk. De som har begått brott ska få straff, men folk
              ska avhålla sig från att begå brott.
            </seg>
            <seg n="dbc1dea1">
              Miljöpartiet vill avskaffa livstidsstraffet. Det är intressant.
              Jag tyckte att det var mer angeläget innan vi gjorde den här reformen
              där differentieringen för mord är mycket tydligare.
            </seg>
            <seg n="704866ad">
              I dag är det en helt annan bredd i straffskalan för den som har
              begått ett riktigt grovt brott. Men Folkpartiets uppfattning efter
              att vi har genomfört dessa reformer, och faktiskt har en rättssäker
              prövning i Örebro tingsrätt, är att det kanske är nödvändigt att
              behålla livstidsstraffet för de absolut värsta brotten, för det
              kan vara så att vissa personer inte ska släppas ut. Det är ett
              ansvar vi har för medborgarna.
            </seg>
            <seg n="dc06b500">
              Det är intressant att Socialdemokraterna manar på när det gäller
              en stor polisreform. Det känns som om de försöker glömma bort
              vad de själva gjorde med polisreformer under deras egen tid vid
              makten. Den närpolisreform som Socialdemokraterna genomförde hann
              verka ungefär 48 timmar innan den började rullas tillbaka. Så
              fort den var införd avskaffades den. Det var enormt kostsamt både
              vad gäller resurser och vad gäller mänsklig ork inom svensk polis.
            </seg>
            <seg n="7c8e5911">
              Fru talman! Jag kan säga som någon tidigare har sagt i denna
              talarstol för några år sedan: Det som vi gör kan vi vara mycket
              stolta över, men vi är dock ännu inte helt nöjda.
            </seg>
            <seg n="97a54f56">
              (Applåder)
            </seg>
          </u>
          <note n="dcc1e1b3">
            I detta anförande instämde Helena Bargholtz (fp).
          </note>
          <note type="speaker" n="66348d36">
            Anf. 122 THOMAS BODSTRÖM (s) replik:
          </note>
          <u who="thomas_bodstrom_00d151" xml:id="i-c9739d1f09260bd1-2" n="e24ef286">
            <seg n="0081da48">
              Fru talman! I två frågor som du har drivit mycket hårt, Johan
              Pehrson, har vi precis samma uppfattning. Den ena gäller att det
              ska vara en akademisk polisutbildning. Den andra gäller datalagringsdirektivet
              där du faktiskt är en av de personer i hela Europa som har varit
              med och drivit igenom det i praktiken. Då är min fråga till dig:
              Vad tycker du om att ni under denna mandatperiod inte kommer att
              lyckas med att ha en färdig akademisk polisutbildning på plats?
              Och vad tycker du om att man inte lyckas genomföra datalagringsdirektivet?
              Jag vill också gärna ha en motivering till varför det är så viktigt
              med en akademisk polisutbildning och varför det är så viktigt
              med datalagringsdirektivet.
            </seg>
            <seg n="932218ce">
              Nu när jag har gott om tid vill jag understryka att politiker
              ibland får orättvisa beskyllningar för att de inte svarar på frågorna
              utan börjar prata om helt andra saker. Nu ska du få motbevisa
              denna djupa fördom genom att bara svara på dessa frågor om en
              polisakademi och om datalagring. Något annat vill jag inte höra
              över huvud taget. Det är dessa två konkreta frågor som jag ställer.
              Du får motivera varför detta är så viktigt och vad du tycker om
              att det inte ska genomföras.
            </seg>
          </u>
          <note type="speaker" n="b990e272">
            Anf. 123 JOHAN PEHRSON (fp) replik:
          </note>
          <u who="johan_pehrson_93d767" xml:id="i-64222334f5672916-1" n="1172e7b9">
            <seg n="33adf3e5">
              Fru talman! Är programledaren i Vi i femman klar?
            </seg>
            <seg n="bca2e2c2">
              På den första frågan svarar jag att vår bedömning var att vi
              hade en situation då det var en polisbrist. Under din tid, Thomas
              Bodström, slogs det världsrekord i polisstationsnedläggningar.
              Det som skedde under din tid vid makten har aldrig skett i den
              omfattningen i ett land.
            </seg>
            <seg n="a776ceb1">
              Vi kände att vi måste öka utbildningstakten. Det var framför
              allt det som vi var tvungna att göra. Att vi då samtidigt skulle
              genomföra en reform som skulle innebära att vi skulle gå till
              en helt ny sorts polisutbildning känns inte helt rimligt, om man
              nu inte tror att detta inte skulle ha någon effekt på polisutbildningen.
              Det är en orsak.
            </seg>
            <seg n="028bfaaa">
              Jag var nyligen i Växjö och besökte polisutbildningen. Jag tycker
              att det finns goda skäl till att vi ska komma med ett sådant förslag.
              Det är tydligt att om polisen ska samverka med socialtjänst, skola
              och andra intressenter finns det mycket att vinna för poliserna
              om de i något större utsträckning pratar detta språk. När jag
              träffar poliser i dag känns de mycket akademiserade. Så jag tycker
              att detta lite grann är att slå in öppna dörrar. Det är rätt många
              poliser som redan har ganska många akademiska poäng, så det är
              inte så att de springer omkring med ett dåligt självförtroende.
              Thomas Bodström försöker pracka på dem att de skulle skratta åt
              alla möjliga konstiga saker. Så är det inte. Jag hoppas att vi
              kommer tillbaka till detta.
            </seg>
            <seg n="92c08594">
              När det gäller datalagringen kan jag konstatera att det är viktigt
              att Sverige och svensk polis kan använda sig av detta medel för
              att klara upp mycket grova brott. Detta görs i dag. Detta hoppas
              jag också kommer att kunna göras i morgon. Jag hoppas dock att
              vi snart får detta direktiv på plats också i Sverige. I fråga
              om den tekniska utvecklingen ser jag också att det blir fler företag
              som väljer att inte försöka spara de telefonfakturor som hittills
              har sparats och som i dag ändå de facto används.
            </seg>
          </u>
          <note type="speaker" n="e3a9d851">
            Anf. 124 THOMAS BODSTRÖM (s) replik:
          </note>
          <u who="thomas_bodstrom_00d151" xml:id="i-c9739d1f09260bd1-3" n="e24ef286">
            <seg n="d40af56b">
              Fru talman! Det var godkänt, Johan Pehrson. Det gick bra. Men
              varje borgerlig ledamot måste ge en liten släng åt Socialdemokraterna.
              Det är liksom nedärvt. Man halkar liksom in på det spåret att
              det ändå är sossarnas fel.
            </seg>
            <seg n="f57a5464">
              Men med undantag från det tycker jag faktiskt att du svarade
              riktigt bra, och du får här i Vi i femman högsta poäng för att
              du ändå svarade på frågorna. Jag tycker ändå att det var klargörande,
              även om jag inte riktigt fattade detta med polisakademin. Men
              det blir bra sedan.
            </seg>
            <seg n="b1a487a1">
              Nu har jag två nya frågor som gäller två andra frågor som du
              har drivit mycket hårt och framgångsrikt opinionsmässigt. Du har
              dock inte lyckats lika bra resultatmässigt. Det är egentligen
              samma sak här. Varför är dessa saker så viktiga, och vad anser
              du om att det inte blir något om det?
            </seg>
            <seg n="f01cc050">
              Den första frågan gäller det uttryck som antingen ni i Folkpartiet
              eller Lasse Wierup på DN har myntat, nämligen ett svenskt FBI.
              Jag avskyr uttrycket men använder det själv därför att det nu
              har gått så långt att det är det som används, det vill säga en
              enhetlig organisation mot grov organiserad brottslighet.
            </seg>
            <seg n="e7b65c5e">
              Jag kan direkt säga att vi har tagit efter er där. Vi tyckte
              att det var en bra idé. Vi försöker inte som en del andra säga
              att det var en bra idé och tar den själva. Vi tycker att det var
              en bra idé, och Socialdemokraterna har anammat den.
            </seg>
            <seg n="32d7c395">
              Den andra frågan gäller en enmyndighet som jag tror att du fortfarande
              anser är viktig. Varför ska det finnas en myndighet i stället
              för alla dessa länsmyndigheter? Jag skulle då vilja att du här
              i riksdagen förklarar följande: Varför är det så viktigt att vi
              har ett FBI? Varför är det så viktigt med en myndighet? Och vad
              tycker du om att det inte kommer att genomföras under era fyra
              år då ni har haft möjlighet att göra det?
            </seg>
            <seg n="e6ad3490">
              Jag upprepar det som jag har sagt tidigare. Det är bara dessa
              två saker som jag vill ha svar på. Ge en liten släng åt sossarna
              så att du känner dig varm. Men annars är det bra om du svarar
              på dessa frågor.
            </seg>
          </u>
          <note type="speaker" n="e56004d0">
            Anf. 125 JOHAN PEHRSON (fp) replik:
          </note>
          <u who="johan_pehrson_93d767" xml:id="i-64222334f5672916-2" n="1172e7b9">
            <seg n="29a2a3c9">
              Fru talman! Det är ungefär samma svar som på den förra frågan,
              alltså att vi såg ett enormt behov av att utbilda mängder av nya
              poliser eftersom det var stora svarta hål till följd av polisbristen.
              Jag ska inte säga vem som var orsak till det, för då kan du, Thomas
              Bodström, ta illa upp. Men det var ett parti som hade styrt tidigare,
              om man säger så, som hade tolv år på sig och ingenting hände tolv
              långa år. Vet du hur många gånger som månen hinner gå upp och
              ned under den tiden?
            </seg>
            <seg n="bd558f0f">
              Vi har prioriterat att få de poliser som finns. Sedan kan man
              diskutera hur man ska organisera dem. Jag hoppas att detta kommer
              att ske under nästa mandatperiod. Jag tror att det finns alla
              skäl till att vi ska se en sådan utveckling. Men det är inte helt
              okomplicerat, för det måste naturligtvis finnas någon form av
              regional styrning. Det var någon tidigare rikspolischef som arbetade
              under, ursäkta att jag säger det, Socialdemokraterna som sade
              att man i stort sett kunde styra svensk polis från månen. Jag
              tycker faktiskt att det var att gå något för långt. Men det är
              klart att vi tror att vi kan ha en nationell myndighet när vi
              har olika former för att ändå ha en lokal närvaro av polisen,
              för polisen ska finnas nära människorna.
            </seg>
            <seg n="80244e76">
              När det gäller satsningen mot grov organiserad brottslighet tycker
              jag att det är bra att vi nu har koncentrerat den. Vi har kopplat
              ihop den med inte minst myndighetssamverkan för att kunna bli
              bättre på att klämma åt pengarna. Men även här finns det mycket
              inspiration. Alla pratar om Amerika, och det är väl att gå lite
              långt. Men man kan åka bara till England och se hur deras Serious
              Organised Crime Agency, förkortat Soca, fungerar. Soca är det
              nya, Thomas Bodström. Det ska du köra med om du ska inspireras.
              Där tror jag att det finns en del att lära. Där har man samlat
              kraften. Detta kan man inspireras av för att utveckla det som
              vi har. Det är klart att en ny organisation inte fungerar perfekt
              på en gång.
            </seg>
            <seg n="5fea9579">
              Men jag ser själv på nära håll, inte minst i min egen hemstad
              Örebro, hur detta fungerar alltmer och blir mer slagkraftigt,
              bland annat för att driva ut organiserad brottslighet i form av
              mc-gäng och så vidare.
            </seg>
            <seg n="06463a75">
              Polisen är inte en organisation som aldrig mer kommer att behöva
              omorganiseras, utan jag tror att vi också kommer att se framtida
              omorganisation.
            </seg>
          </u>
          <note type="speaker" n="75c80412">
            Anf. 126 Justitieminister BEATRICE ASK (m):
          </note>
          <u who="beatrice_ask_709106" xml:id="i-2782a92aec16e1fe-2" n="42fd3e0c">
            <seg n="19c45ebc">
              Fru talman! Det är naturligtvis mycket intressant att lyssna
              på debatten och de olika inläggen. Inger Davidson, Henrik von
              Sydow, Johan Linander och Johan Pehrson har berättat en hel del
              om vad vi i alliansregeringen gör och vill göra. Jag ska försöka
              att inte upprepa allt detta.
            </seg>
            <seg n="b0decf32">
              Men det finns några saker som jag vill kommentera innan jag går
              in på en del viktiga frågor som jag har tänkt ta upp.
            </seg>
            <seg n="4f210335">
              En sak gäller resonemanget från oppositionen om att man är glad
              över polissatsningen men kritisk eftersom ingenting har gjorts
              och att det är på tiden att några reformer genomförs. Jag vet
              inte varför oppositionen har fastnat så mycket i organisationsteorin.
            </seg>
            <seg n="80d2564c">
              Kanske får jag påminna kammaren om två rätt stora och besvärliga
              reformer som vi gjort. Den ena handlar om tingsrätterna och den
              andra om länsrätterna.
            </seg>
            <seg n="cf60f5f5">
              När det gäller tingsrätterna var en ganska dålig utredning tillsatt.
              Vi fick ta del av den utredningen. Men det gick inte att använda
              den därför att man drog en gräns mellan Falun och Borlänge. Det
              var också allt möjligt annat som var tokigt. Men vi rätade upp
              det där och har nu fått en bra organisation som faktiskt svarar
              mot de behov som jag tror att man kan ha.
            </seg>
            <seg n="8ef66a0c">
              Vi har också tagit fram en länsrättsreform som svarar mot de
              önskemål som kommit från domstolarna själva för att man i ett
              framtidsperspektiv ska kunna hålla kvalitet i dömandet i hela
              Sverige. Det är oerhört viktigt och oerhört centralt att göra
              den typen av reformer.
            </seg>
            <seg n="743d8d84">
              Vi har helt enkelt fått städa upp efter ett ganska fegt styre.
              Det är inte lätt att lägga ned eller att slå samman olika domstolar.
              Det är inte heller alldeles enkelt att veta hur den här typen
              av verksamheter ska organiseras i ett land som Sverige. Men vi
              har gjort detta, och jag är rätt säker på att det här kommer att
              hålla i ganska många år. Detta är bra.
            </seg>
            <seg n="38592aa6">
              En annan sak som jag vill nämna och som jag tycker är central
              men som det inte sagts så mycket om handlar om effektivitet och
              om rättsväsendets informationsförsörjning. En arbetsgrupp har
              suttit i över tio år utan att få ändan ur vagnen. När vi tillträder
              kan alltså rättsväsendets myndigheter fortfarande inte arbeta
              elektroniskt. Förmodligen är svensk polis en av de faxtätaste
              organisationerna i Sverige, och detta på 2000-talet! Det här är
              fullständigt befängt.
            </seg>
            <seg n="073964e8">
              Därför har vi professionellt gått igenom informationsförsörjningen,
              omorganiserat och gett tydliga uppdrag, satt tidsgränser och annat
              med avsikten att rättsväsendet ska kunna arbeta med datorer och
              att man ska kunna kommunicera med varandra och börja uppträda
              som moderna myndigheter. Effektivitetspotentialen i den typen
              av reformer är otrolig. Härigenom frigörs resurser i form av både
              personal och pengar. Detta är oerhört centralt och också ett framtidsprojekt
              eftersom det här inte gjorts tidigare.
            </seg>
            <seg n="fbd4b510">
              Ändå har jag inte nämnt att vi fortfarande har situationen att
              poliser som åker ut på uppdrag och ingriper måste åka in och själva
              knattra på maskiner. De kan inte kommunicera via dator eller annat
              instrument för att rapportera in det viktigaste. Detta är naturligtvis
              oerhört omodernt och ineffektivt. Här har vi gjort stora insatser
              och satt i gång ett arbete. En del är färdigt. Med annat finns
              det mer att göra.
            </seg>
            <seg n="e88cdc72">
              Jag tror inte att Thomas Bodström ens var medlem i Socialdemokraterna
              och var med på 1990-talet. Men det är alldeles riktigt att Moderaterna,
              Socialdemokraterna och för den delen även andra partier 1992 kom
              överens om en krisuppgörelse som också innefattade besparingar
              på rättsväsendets område. Det var ett krav från vänstern. Socialdemokraterna
              krävde det. Fick de inte spara inom rättsväsendet kunde de inte
              göra något annat heller, så det gick vi med på.
            </seg>
            <seg n="71bfdef3">
              Men problemet är att Socialdemokraterna fortsatt med samma bakåtsträvande
              idé. De fortsatte att spara och spara på rättsväsendets område,
              ja, så till den milda grad att vi jag tror att det var 1998 eller
              så konstaterade att det var nödvändigt att börja ta igen de 1,2
              miljarder som dragits bort från rättsväsendet och att dessutom
              bygga på en del därför att vi fått stora bekymmer i rättsväsendet
              för polis, domstolar, åklagare, you name it. Detta är en lite
              mer nyanserad bild.
            </seg>
            <seg n="198f5ecc">
              Det finns intressant dokumentation i protokoll och annat här
              i riksdagen där man kan ta del av vad som faktiskt sades. Men
              att måla upp en bild av att Moderaterna och Socialdemokraterna
              var överens om samma neddragningar inom polisen och annat är nys.
              Då har man inte läst på.
            </seg>
            <seg n="7d8680e8">
              Hittills sedan jag tillträdde som justitieminister har jag gjort
              lite drygt 200 inrikesresor, naturligtvis exklusive partiarrangemang.
              Framför allt har jag besökt polisstationer, domstolar, anstalter,
              skolor och ungdomsgårdar, och jag har varit ute och träffat många
              människor.
            </seg>
            <seg n="35663843">
              Jag har träffat ungdomar som berättat att ingen hjälpte dem trots
              att alla såg att de for illa och mådde dåligt. Brås synpunkter
              i tidningen i dag när det gäller mobbningssituationen i våra skolor
              och vad sådant leder till bär syn för sägen; så är det. Fortfarande
              är det väl många ungdomar som alla ser finns, men ingen orkar
              ta tag i situationen och gripa in.
            </seg>
            <seg n="b7b1a266">
              Jag har träffat dömda på fängelser och i frivården som gång på
              gång har återfallit i brott och missbruk.
            </seg>
            <seg n="bf39136d">
              Jag har träffat brottsoffer som har kunnat berätta om vad de
              upplevt när de blivit utsatta för övergrepp eller på olika sätt
              blivit kränkta. De har våndats över den ensamhet och otillräcklighet
              som de känt inför sin situation.
            </seg>
            <seg n="403f797e">
              Det är alldeles för många människor i Sverige som utsätts för
              brott, och fortfarande är det alltför många brott som inte klaras
              upp. Tiden från när ett brott begås till dess att samhället reagerar
              på det är många gånger alldeles för lång. Det är samhällets svagaste
              medborgare som mest drabbats av den här situationen.
            </seg>
            <seg n="460dcdbd">
              I brottsstatistiken kan man se att vi för en del brott har bra
              siffror. För andra brott är det fortfarande alarmerande höga siffror
              i en del fall därför att polisen jobbar intensivt och inger ett
              förtroende så att folk vågar anmäla eller därför att polisen upptäcker
              brottet. Men det kan säkert också vara så att mörkertalen är stora
              och att många människor fortfarande lider i det tysta av att ha
              blivit utsatta för brott.
            </seg>
            <seg n="f2764dca">
              Därför är det viktigt att vi både i den budget som vi i dag diskuterar
              och inför framtiden fortsätter att satsa på rättsväsendets olika
              delar och att vi diskuterar vilken inriktning satsningarna ska
              ha.
            </seg>
            <seg n="7a5bcd56">
              Alliansregeringen satsar i budgeten för 2010 ytterligare 4 miljarder
              på rättsväsendet. Tack vare att vi har bedrivit en ansvarsfull
              ekonomisk politik kan vi trots finanskrisen göra de här satsningarna.
              Det handlar om att skapa den grundtrygghet som ett bra samhälle
              byggs på.
            </seg>
            <seg n="ea075803">
              Sverige ska vara ett tryggt land att leva i oavsett vem man är,
              var man bor eller hur man lever. Vi har målmedvetet arbetat på
              att stärka brottsbekämpningen. Det finns uppdrag för att jobba
              mer mot hatbrott och annat som nämnts här. Det är oerhört viktigt
              att vi gör detta.
            </seg>
            <seg n="5d4b7ad8">
              Det handlar både om en upprustning i form av resurstillskott
              och om åtgärder för att öka effektiviteten och förbättra resultat
              i hela rättskedjan. Även om vi har gjort väldigt mycket återstår
              en massa saker att göra därför att utmaningarna är stora och därför
              att kriminaliteten ständigt är väldigt kreativ.
            </seg>
            <seg n="a581a62a">
              Jag kan berätta att vi i alliansen ett bra tag arbetat med de
              framtidsprogram som vi tänker fortsätta att arbeta med. Det finns
              många utmaningar många gånger är de svåra men det här är otroligt
              viktigt.
            </seg>
            <seg n="2d26fca6">
              Under mandatperioden har vi satsat 5 miljarder på rättsväsendet.
              Engångsvis har vi tillfört ytterligare 2 ½ miljard. Sammantaget
              är detta den mest omfattande satsning som har gjorts och som det
              varit helt nödvändigt att göra.
            </seg>
            <seg n="3bf8b1a7">
              Men bara mer pengar räcker inte. Jag tror att det också är viktigt
              att angripa och fundera på kriminalitetens orsaker. Arbetslinjen
              och insatser som kan göras för att bekämpa utanförskap och segregation
              har brottsförebyggande effekter.
            </seg>
            <seg n="6ebeeb0d">
              Låt oss aldrig glömma att de som växer upp i miljöer med arbetslöshet,
              missbruk och sociala bekymmer löper en större risk att drabbas
              av brottsligheten, endera som offer eller också som förövare.
              Därför måste politiken hänga ihop.
            </seg>
            <seg n="b8984f56">
              Att fortsätta att stärka arbetslinjen och att göra det mer lönsamt
              att arbeta är viktigt också på rättsområdet liksom att arbeta
              för arbetslinjen inom våra anstalter. Trots tolv år med socialdemokratiskt
              styre kunde inte de som lämnade ett fängelse så var det fram till
              förra året få samma möjligheter till hjälp från Arbetsförmedlingen,
              för de hade inte stått till arbetsmarknadens förfogande. Vi låste
              in folk. Sedan krävde vi att de skulle ha stått till förfogande
              för att kunna få stödinsatser och för att sedan komma in på arbetsmarknaden
              oerhört korkat!
            </seg>
            <seg n="066a06db">
              Här har vi en liten men, tror jag, oerhört central förändring.
              Vi ska jobba mycket mer med arbetslinjen när det gäller dem som
              har hamnat snett. Vägen är väldigt smal. Ofta är det tillfälligheter
              som avgör på vilken sida man hamnar. Nästan alla ungdomar begår
              någon typ av brott de flesta bara ett brott. Men också de som
              riktigt ordentligt trillar dit ska ha en chans i vårt samhälle.
            </seg>
            <seg n="78d8b060">
              Vår satsning på rättsväsendet har inneburit att fler brott klaras
              upp när det gäller både antal och andel. Det är också så att förtroendet
              för rättsväsendet ökar. Fler anmäler de brott som de utsatts för.
              Det tycker jag är en bra riktning och ett bra betyg.
            </seg>
            <seg n="721a756a">
              Polisen har diskuterats mycket här i dagens debatt. Det är bra.
              Under mandatperioden ökar antalet poliser till 20 000 en ökning
              med 2 500 poliser. Thomas Bodström kan dribbla hur mycket han
              vill med siffror och med ord om vem det var som beslutade att
              man skulle börja på en utbildning och komma ut. Jag kan säga att
              vad vi har gjort är att vi i princip dubblat antagningen och utbildningen
              av poliselever. Det är klart att man måste göra det om man ska
              få den turboeffekt vi har sett till att få eftersom den är helt
              nödvändig.
            </seg>
            <seg n="a64cca02">
              Bakgrunden till beslutet att satsa så mycket på fler poliser
              är att vi måste öka den polisiära närvaron. Där har det funnits
              stora brister. Det tar för lång tid att gå in på alla, men vi
              vill ha fler poliser som arbetar i yttre tjänst och på tider och
              platser där behoven är stora.
            </seg>
            <seg n="3306df8c">
              Jag var i går i Göteborg, där man öppnade fem nya områdespolisenheter.
              Jag var ute i Västra Frölunda. Jag kan säga att alla medborgare
              jag träffade, även PRO:s representant, var överlyckliga. Äntligen
              skulle man efter nedläggningen av den polisstation som hade funnits
              där och de problem man har få några poliser man kunde lära känna
              och som hörde just dit. Det är bara möjligt i Göteborg tack vare
              den satsning vi har gjort, och det är inte mina ord utan länspolismästarens.
            </seg>
            <seg n="8e97f564">
              Den grova organiserade brottsligheten är en annan satsning vi
              har gjort. En effekt av de neddragningar som Socialdemokraterna
              fortsatte under 90-talet och sedan drev vidare innebar nämligen
              tyvärr att vissa delar av Sverige lämnades fria för kriminaliteten.
              Kriminella grupperingar har etablerat sig på ort efter ort jag
              skulle kunna räkna upp dem eller rita en karta. Där ägnar de sig
              åt att hota människor. De ägnar sig åt svartjobb, kriminalitet
              och att rekrytera nya medlemmar för att bygga det som underminerar
              ett fritt och öppet samhälle. Det är klart att man måste göra
              något.
            </seg>
            <seg n="f02b277e">
              Thomas Bodström säger i sin inledning att det är ett halvdant
              förslag som inte ger några resultat. Jag undrar: Är utskottets
              ordförande synsk? Den satsningen har ju inte varit på plats särskilt
              länge. Det vi gjorde var att vi tog alla relevanta myndigheter
              såsom polisen, domstolarna, åklagarna, tullen, Skatteverket, Sveriges
              Kommuner och Landsting rubbet och satte dem ned och frågade: Vad
              kan vi göra för att stärka er gemensamma kraft?
            </seg>
            <seg n="22ecc455">
              Detta har resulterat i en rad åtgärder där man samverkar över
              myndighetsgränserna för att komma åt denna typ av organiserad
              brottslighet. Det är i varje fall från dessa myndigheter entydigt
              att de tror på detta sätt att arbeta och att det ska kunna ge
              ordentliga resultat, för de får mer kraft av varandra.
            </seg>
            <seg n="e9e2c0f9">
              Jag är egentligen inte så imponerad av Försäkringskassan i dessa
              dagar, men när det gäller att komma åt en och annan kriminell
              tomte måste jag säga att den har varit väldigt framgångsrik. Det
              är bra, för de ska inte kunna hoppa undan samhällets rättvisa
              och leva på bidrag samtidigt som de begår den typ av allvarliga
              brott som en del har ägnat sig åt. Det är otroligt viktigt.
            </seg>
            <seg n="30ff5b92">
              Nu har vi särskilda aktionsgrupper vid åtta polismyndigheter
              och Rikskriminalpolisen. Vi har 200 särskilt engagerade poliser
              som kan förstärka arbetet mot organiserad brottslighet där det
              behövs. Hade Thomas Bodström fått bestämma hade de suttit på Kungsholmen,
              och ursprungsförslaget var att man skulle ta resurser från Västra
              Götaland och annat. Oerhört dumt, tycker jag, men man kan ha olika
              uppfattning.
            </seg>
            <seg n="889a8b4a">
              Jag tror att det är väldigt effektivt att se till att denna typ
              av kvalificerat arbete kan bedrivas i olika delar av Sverige eftersom
              detta finns även i Dalarna, i bruksorter längre ned, i Luleå och
              var det nu kan vara. Det finns över hela Sverige, och därför måste
              vi ha kraft att arbeta flexibelt över kartan. Det är väl alldeles
              självklart. Jag tror att denna satsning kommer att bli framgångsrik.
            </seg>
            <seg n="8e3d97b2">
              Jag ska försöka att inte bli så långrandig som jag märker att
              jag håller på att bli, men jag vill ändå ta upp ytterligare ett
              område som är otroligt viktigt och faktiskt väldigt framtidsinriktat.
            </seg>
            <seg n="c6ba08a5">
              Vi har många ungdomar just nu, och många ungdomar fler än vanligt
              har begått ett och annat brott. De blir äldre, får vi hoppas,
              och det innebär att vi riskerar att få fler som utvecklar en kriminell
              livsstil. Det understryker den inriktning alliansen haft under
              hela perioden, nämligen att vi på olika sätt måste ingripa tidigare
              och tydligare när det gäller ungdomsbrott. Jag ska inte lista
              de förslag som kommer, men vi har ett batteri av åtgärder som
              är på väg och ytterligare en del som måste göras.
            </seg>
            <seg n="2f1de2de">
              Ett problem och en utmaning där också utskottet gärna får hjälpa
              till är att vi måste kortsluta tidsaspekten. Det är inte rimligt
              att en 16-åring som begår brott ska vänta i ett och ett halvt
              år på att komma i behandling och åtgärd, vilket sker på många
              håll i dag. Vi måste få sociala myndigheter, behandlingshem och
              vad det nu kan vara att jobba snabbare och mer effektivt. Annars
              kan vi inte hjälpa dessa ungdomar, och det måste vi göra.
            </seg>
            <seg n="38ebe455">
              Avslutningsvis är Sverige faktiskt i många avseenden ett tryggare
              land i dag än vad det var för ett antal år sedan, och vi kommer
              att fortsätta det arbetet. Vi har ökat antalet poliser, vi upptäcker
              fler brott, och handläggningstiderna minskar även om de fortfarande
              är alldeles för långa.
            </seg>
            <seg n="6573c561">
              Vi arbetar gemensamt ifrån allianspartierna för att på olika
              sätt bygga ett framtidsprogram. De som väljer att rösta på ett
              alliansparti ska veta att de kan vara säkra på att vi kommer att
              fortsätta arbeta för att skapa ett tryggt samhälle där varje medborgare
              i vartenda hörn av detta land ska känna att samhället står på
              deras sida och inte brottslingarnas.
            </seg>
          </u>
          <note n="84013a49">
            I detta anförande instämde Ulf Berg, Helena Bouveng, Inge Garstedt,
            Krister Hammarbergh och Ulrika Karlsson i Uppsala (alla m), Johan
            Linander (c), Johan Pehrson (fp) och Otto von Arnold (kd).
          </note>
          <note type="speaker" n="6fed5624">
            Anf. 127 LENA OLSSON (v) replik:
          </note>
          <u who="lena_olsson_010079" xml:id="i-541c9e291aa3c92f-3" n="8b6308b1">
            <seg n="ba9f72c0">
              Fru talman! Jag tror att vi kan säga att det nog finns mycket
              vi är överens om, Beatrice Ask. Det var mycket självkritik, så
              att säga, i ditt anförande. Det var också mycket om Thomas Bodström,
              nästan så man undrar: Är det han som är minister, eller är det
              du?
            </seg>
            <seg n="3f8f9134">
              Jag har en konkret fråga. Jag saknade en sak i ditt långa anförande.
              Vi är överens om att polisens utbildning är viktig och att polisens
              arbete är viktigt. Hur ska man bemöta människor? Man träffar människor
              som är i chock och kris. Det betyder att man behöver en gedigen
              utbildning även i de mjuka sidorna. Våren 2008 kom ett utredningsförslag
              som fick god kritik och som också vi i oppositionen tyckte var
              bra. Jag vill fråga: Varför händer det ingenting?
            </seg>
          </u>
          <note type="speaker" n="3ade1f1a">
            Anf. 128 Justitieminister BEATRICE ASK (m) replik:
          </note>
          <u who="beatrice_ask_709106" xml:id="i-2782a92aec16e1fe-3" n="42fd3e0c">
            <seg n="778ebf4a">
              Fru talman! Svaret är väldigt enkelt, och det finns två delar
              av det.
            </seg>
            <seg n="158f200e">
              Den ena delen är att det inte bara fanns positiva omdömen. Det
              är ett mycket väl genomarbetat förslag, men det fanns frågetecken
              eller oenighet på en del punkter vilket man då naturligtvis måste
              fundera över.
            </seg>
            <seg n="685b21b2">
              Den andra delen är följande: Jag har sysslat med utbildningspolitik
              i nästan 20 år tidigare. Jag skulle aldrig komma på tanken att
              genomdriva en omfattande reform under en finanskris. Det är idiotiskt,
              för om du ska göra en kvalitetsreform på utbildningsområdet kostar
              det alltid. När vi gör en utbildningsreform på polissidan vill
              jag att den ska hålla och vara värd namnet. Det är ett av skälen,
              men självklart kommer vi att förnya utbildningen.
            </seg>
            <seg n="e92c2579">
              Det är inte heller så att den går i stå, utan den förnyas hela
              tiden. Men de övergripande, rejäla tag som behövs och som man
              pekar på i denna utredning kräver naturligtvis insatser av ett
              helt annat slag, och det är faktiskt huvudskälet.
            </seg>
          </u>
          <note type="speaker" n="d4091819">
            Anf. 129 LENA OLSSON (v) replik:
          </note>
          <u who="lena_olsson_010079" xml:id="i-541c9e291aa3c92f-4" n="8b6308b1">
            <seg n="918ff3a3">
              Fru talman! När jag är ute och lyssnar på och pratar med poliser
              ser jag att det finns ett stort bekymmer, och det är att många
              unga som nu kommer ut är väldigt osäkra. Det beror i grund och
              botten på att polisutbildningen är för kort, samtidigt som det
              också saknas handledning.
            </seg>
            <seg n="5a8fb2d5">
              Du pratar om att sjösätta en polisutbildning mitt i en finanskris.
              När det gäller att saken ska beredas väldigt noga tycker vi i
              Vänsterpartiet att det är bra. Vi tycker att man ska bereda alla
              förslag noga så att man slipper backa på dem sedan. Men detta
              är en viktig sak. Vi har nu hållit på hela denna mandatperiod
              för att man ska satsa på en ny polisutbildning, och det var inte
              så många remissinstanser som var kritiska.
            </seg>
            <seg n="5c40e7f3">
              Du hakar gärna upp dig på antalet medan jag vill ha en effektiv
              polis. Jag vill också ha en välutbildad polis som möter medborgarna.
              Vi vet nämligen vad som har hänt och nu drar jag absolut inte
              hela poliskåren över en kam, men det finns rötägg bland alla yrkeskategorier
              och det är väldigt nödvändigt att reformen kommer i gång. Jag
              skulle hemskt gärna vilja veta när den nya utbildningen kommer.
              Kommer den nu i vår, eller ska det, vilket det ser ut som nu,
              dras i långbänk ända till efter valet?
            </seg>
          </u>
          <note type="speaker" n="0e885cc8">
            Anf. 130 Justitieminister BEATRICE ASK (m) replik:
          </note>
          <u who="beatrice_ask_709106" xml:id="i-2782a92aec16e1fe-4" n="42fd3e0c">
            <seg n="4ed4cad1">
              Fru talman! Många utbildade poliser känner sig osäkra jag delar
              inte riktigt den uppfattningen. Däremot är de okunniga om mycket
              därför att polisarbete handlar både om erfarenhet och om teoretisk
              kunskap. Ett av de stora bekymren, skulle jag vilja påstå, är
              att det är alldeles för få som har förortskompetens. Har man aldrig
              varit i Rosengård eller Gottsunda kan det kännas lite osäkert
              även om man kommer från högskolan. Vi vet hur snedrekryteringen
              till högskolan ser ut. Men vi har fler och fler som är intresserade.
            </seg>
            <seg n="6e7c2617">
              Jag tror att det är otroligt viktigt vilka man rekryterar, att
              man rekryterar rätt. Där har vi det här med rötägg. Man ska naturligtvis
              helst före se till att man inte tar in till en utbildning vare
              sig inom sjukvård, på andra områden eller inom polisen sådana
              som definitivt inte är lämpliga för att arbeta med människor.
              Det finns sådana; de ska kanske göra något annat i stället.
            </seg>
            <seg n="d8a3a87a">
              Regelverken för antagningen är viktiga. Jag tror att mycket av
              osäkerheten det är det som utredningens förslag delvis svarar
              på handlar om att man vill ha mer praktik och ett närmare samarbete
              med polismyndigheterna. Det kan man lösa på mer än ett sätt, men
              man visar hur det skulle kunna göras.
            </seg>
            <seg n="a116ace5">
              Jag delar uppfattningen att det behövs mycket praktik innan vi
              får riktigt bra poliser. Det gör att vi behöver se till att de
              nya som kommer ut får ett bra mentorskap. Det är otroligt viktigt
              att vi inte fortsätter den förtidspensionering av äldre poliser
              som pågick under tidigare år. Man tvingade ut erfarna poliser
              på golfbanorna i stället. Man betalade 80 procent av lönen för
              att de inte skulle jobba som poliser.
            </seg>
            <seg n="adb70283">
              Jag gör allt vad jag kan för att se till att vi får en modernare
              personalpolitik som gör att erfarna poliser kan vara kvar. När
              de kan coacha blir det bra. Jag hoppas att Lena Olsson hörde om
              exemplet från Göteborg där de nya poliserna tillsammans med en
              äldre förundersökningsledare har kapat högar med familjerelaterade
              mål på ett utmärkt sätt.
            </seg>
          </u>
          <note type="speaker" n="61fe92d1">
            Anf. 131 HELENA BARGHOLTZ (fp):
          </note>
          <u who="helena_bargholtz_d2d19e" xml:id="i-82771fa4e1e2e4ac-1" n="3cf3b9f0">
            <seg n="4199c077">
              Fru talman! Jag har i likhet med Johan Linander reagerat på den
              rödgröna oppositionens alla prioriteringar. Man vill prioritera
              en massa olika saker. I 24 reservationer framför de 9 prioriteringskrav.
              Det är naturligtvis lovvärt att oppositionen är angelägen att
              visa sitt engagemang för att bekämpa olika former av brott, och
              det gör verkligen vi från alliansen också. Men jag undrar lite
              grann om man vet vad ordet prioritering betyder. Det betyder att
              ge företräde för. Med det resonemang som oppositionen har får
              man säga att de måste prioritera sina prioriteringar.
            </seg>
            <seg n="0e9a0095">
              Hur som helst är det bra att oppositionen lyfter fram arbetet
              med mäns våld mot kvinnor, människohandel och hedersrelaterat
              våld. Det ger mig anledning att nämna att alliansregeringen har
              höjt ambitionen genom de insatser som man presenterar i regeringens
              nu mycket välkända handlingsplan för att bekämpa mäns våld mot
              kvinnor och den lika kända handlingsplanen mot prostitution och
              människohandel för sexuella ändamål.
            </seg>
            <seg n="490b6828">
              Nu är Mehmet Kaplan inte kvar i kammaren längre, men det var
              viktigt att en man lyfte fram frågorna om mäns våld mot kvinnor.
              Det finns många undersökningar på gång om varför män slår kvinnor.
              Det är en viktig och angelägen fråga. Jag tänker på det som Johan
              Pehrson sade om att det är viktigt att ge utbildning. Jag har
              fått en förklaring av vissa män som slår. De säger att de inte
              kan uttrycka sig i ord. De kommer i konflikt med en kvinna, men
              de kan inte klara debatten med henne. När man inte klarar debatten
              använder man nävarna.
            </seg>
            <seg n="79d969e0">
              Det påminner om tvååringar. När de inte kan förklara för mamma
              och pappa hur de ser, slår de. Därför är det så viktigt att sätta
              in insatser i fängelserna där man går igenom det här med männen
              och där man lär dem att uttrycka sina känslor. Mitt intryck är
              att vi har ett samhälle i dag där män alldeles för lite vågar
              erkänna sina känslor.
            </seg>
            <seg n="86074ef6">
              Det är mycket pengar som alliansregeringen avsätter för att kunna
              bekämpa mäns våld mot kvinnor. Bland annat har Brottsförebyggande
              rådet fått i uppdrag att följa upp de här åtgärderna i handlingsplanen.
              Regeringen har gett Brottsoffermyndigheten i uppdrag att under
              2008 och 2009 genomföra ett utbildningsprogram i syfte att öka
              kunskapen om sexualbrottsoffer och förbättra bemötandet av dessa
              i samband med polisanmälan, förundersökning och rättegång. Också
              det är otroligt viktigt. Vi vet hur rädda många kvinnor är att
              komma till polisen och berätta vad de har varit med om. Därför
              måste man lära poliser, också kvinnliga poliser, hur man ska bemöta
              personer som har utsatts för de här brotten.
            </seg>
            <seg n="c6a59413">
              Jag vill ta upp en reservation från Vänstern och Miljöpartiet,
              och den handlar om domarkompetensen i familjemål. Man efterlyser
              en lagstiftning som innebär att de domare som ska döma i mål om
              vårdnad, boende och umgänge ska ha förvärvat en särskild barnkompetens.
              Självklart är det viktigt att ha den kompetensen när man dömer
              i sådana mål. Jag delar helt reservanternas uppfattning om vikten
              av detta. Men, och det framgår av betänkandet, sedan några år
              tillbaka har vi en obligatorisk utbildning i de här frågorna för
              nyutnämnda domare och fiskaler. De får lära sig hur man ska intervjua
              barn och få barn att berätta om övergrepp. Det är otroligt viktigt
              att man får göra det. Jag är glad att konstatera att Domstolsverket
              satsar på fördjupningsutbildning för domare i familjemål.
            </seg>
            <seg n="a5c334de">
              Den föreställning man hade tidigare, att domare ofta inte kunde
              klara av den här typen av mål, kommer på skam med de här nya utbildningsinsatserna.
              Det understryks i årets regleringsbrev för Sveriges domstolar.
              Det har också inrättats en domstolsakademi som ger en bred och
              djup utbildning i familjerätt och i mångfaldsfrågor.
            </seg>
            <seg n="adb81c5e">
              Fru talman! Det är alltså många viktiga utbildningsinsatser på
              gång när det gäller barn och mångfaldsfrågor inom domarkåren,
              polis- och åklagarväsendet. Därför menar jag precis som utskottsmajoriteten
              att det inte behövs någon lagstiftning om förvärvad barnkompetens
              för domare som reservanterna efterlyser. Det kommer att lösa sig
              i och med att domare får den här utbildningen. Över huvud taget
              är det tillfredsställande att notera alla utbildningsinsatser
              som görs inom hela rättsväsendet för att höja kompetensen.
            </seg>
            <seg n="2e6d0ba9">
              I förra årets budgetdebatt ansåg jag att oppositionen slår in
              öppna dörrar. Det anser jag även i årets debatt.
            </seg>
            <seg n="42f91f90">
              Fru talman! Jag delar utskottets uppfattning om nämndemän. En
              mer omfattande utbildning av dem i juridik är inte förenligt med
              nämndemännens roll som lekmän. Tidigare var man diskvalificerad
              att vara nämndeman om man över huvud taget hade en juristutbildning,
              men riktigt så hårt är det inte nu. Lekmannarollen är viktig att
              slå vakt om, men jag anser att rekryteringen av nämndemännen bör
              vidgas till att omfatta personer som finns utanför de politiska
              partierna. Detta har jag utvecklat i en motion.
            </seg>
          </u>
          <note n="329efe42">
            Med detta yrkar jag bifall till förslaget i betänkandet och avslag
            på samtliga reservationer.
          </note>
          <note type="speaker" n="2f530513">
            Anf. 132 THOMAS BODSTRÖM (s) replik:
          </note>
          <u who="thomas_bodstrom_00d151" xml:id="i-c9739d1f09260bd1-4" n="e24ef286">
            <seg n="9d201ac5">
              Fru talman! Helena Bargholtz frågar vilka prioriteringar vi ska
              göra med alla våra förslag. Jag vill säga att det är precis tvärtom.
              Våra förslag innebär att man sparar så att man kan använda pengarna
              mer effektivt. Jag ska läsa upp några av våra förslag, så får
              Helena Bargholtz själv avgöra om det blir en ökning av kostnader
              eller besparingar.
            </seg>
            <seg n="0a3d0619">
              Här är några punkter. Är det någon av de här punkterna som du
              tror skulle innebära en fördyring, en prioritering som skulle
              innebära ökade kostnader?
            </seg>
          </u>
          <note type="speaker" n="880e2fe2">
            Anf. 133 HELENA BARGHOLTZ (fp) replik:
          </note>
          <u who="helena_bargholtz_d2d19e" xml:id="i-82771fa4e1e2e4ac-2" n="3cf3b9f0">
            <seg n="c31120ad">
              Fru talman! Jag menade att man, när man talar om prioritering,
              ska markera vilka frågor som är de allra viktigaste. Precis som
              Johan Linander sade är risken, om man lyfter fram en massa åtgärder
              som man prioriterar, att man inte prioriterar de andra. Det var,
              så att säga, tillvägagångssättet som jag vände mig emot.
            </seg>
            <seg n="15a12d78">
              Sedan är säkert mycket av det som Thomas Bodström tar fram vällovligt,
              bra att göra.
            </seg>
          </u>
          <note type="speaker" n="69947a18">
            Anf. 134 THOMAS BODSTRÖM (s) replik:
          </note>
          <u who="thomas_bodstrom_00d151" xml:id="i-c9739d1f09260bd1-5" n="e24ef286">
            <seg n="911e30b8">
              Fru talman! Vi menar att man, om man gör de här sakerna, har
              mycket mer pengar. Då behöver man kanske inte ha, som i dag, vanliga
              poliser som gör civilanställdas jobb, om man har större möjligheter
              att prioritera.
            </seg>
            <seg n="1aed617b">
              Då vill jag bara fråga: Kan vi vara överens om att ju mer av
              de här sakerna man gör desto mer pengar har man till att prioritera
              kampen mot människohandel och kampen mot ekonomiska brott?
            </seg>
          </u>
          <note type="speaker" n="7d84e8b9">
            Anf. 135 HELENA BARGHOLTZ (fp) replik:
          </note>
          <u who="helena_bargholtz_d2d19e" xml:id="i-82771fa4e1e2e4ac-3" n="3cf3b9f0">
            <seg n="98ccfdf2">
              Fru talman! Ja, självklart ska vi hela tiden se över att vi får
              den bästa användningen av pengarna, av våra skattemedel, så att
              vi kan sätta in dem där det verkligen krävs resurser.
            </seg>
            <seg n="838d2165">
              Jag reagerade mot ordet prioriteringar eftersom jag inte trodde
              att oppositionen riktigt visste vad ordet betydde. Men vi ska
              naturligtvis fortsätta att diskutera hur vi bäst använder pengarna.
            </seg>
          </u>
          <note type="speaker" n="e6c5ea5c">
            Anf. 136 OTTO VON ARNOLD (kd):
          </note>
          <u who="otto_von_arnold_36ab11" xml:id="i-a9b92b32d93a7f49-0" n="19f25bd3" next="i-91fd7700d65452ba-0">
            <seg n="e16a372b">
              Fru talman! Alliansregeringen med Kristdemokraterna gör den största
              satsningen på rättsväsendet någonsin, 35,8 miljarder. Det är med
              andra ord 35 840 miljoner. Det är mycket pengar, speciellt i den
              kristid som har rått. Det är alltså en klar politisk prioritering
              att stärka rättsväsendet.
            </seg>
            <seg n="06fe0218">
              Ett fungerande rättsväsen är en viktig sak. Det är en grundbult
              för vår fungerande demokrati och för våra medborgare. Det är något
              som är högt efterfrågat. Det får vi inte glömma bort.
            </seg>
            <seg n="9729c5e3">
              Vad gör alliansregeringen egentligen, och vad har vi gjort? Vi
              har ökat antalet poliser det har nämnts ett antal gånger och även
              antalet civilanställda. Glöm inte bort, som har nämnts ett antal
              gånger, att vi kommer att få 2 500 fler poliser! Vi kommer att
              öka antalet civilanställda med 400 jämfört med under den socialdemokratiska
              tiden.
            </seg>
            <seg n="6d342634">
              Notera att man under Socialdemokraternas tid ökade med 670 poliser,
              men man minskade med 450 civilanställda! Det ska vi inte glömma
              bort.
            </seg>
            <seg n="62fbc3e1">
              Här påstår utskottets ordförande att det finns något linjärt
              samband mellan antalet civilanställda och antalet poliser. Det
              hoppas jag verkligen inte att det gör. Här finns ju någon form
              av stordriftsfördelar. Förhoppningsvis kan vi, när vi får lite
              mer effektiva IT-system, hitta en ny form av balans, en effektivitetsförbättring.
            </seg>
            <seg n="dc8890cf">
              Vi ökar antalet utredda brott. Det är viktigt. Det räcker inte
              än så länge, men det är på god väg. Antalet upptäckta brott ökar
              också.
            </seg>
            <seg n="bcab6bfa">
              Det är också viktigt att det anmäls fler och fler brott. Det
              är viktigt att människorna vågar gå ut och anmäla sådana saker
              som de tidigare inte har vågat anmäla. Kvinnovåld har nämnts flera
              gånger. I många förorter har man inte brytt sig om att anmäla
              brott, för man har inte tyckt att det varit lönt. Detta ökar också.
            </seg>
            <seg n="f231381c">
              Återigen är det de som har varit svagast och längst ned i samhället
              som får möjligheter och resurser och som får ett ökat förtroende
              för polisen. Det är viktigt.
            </seg>
            <seg n="dba67ad8">
              Låt mig nämna en annan sak som har diskuterats mycket. Det gäller
              grov organiserad brottslighet. De aktionsgrupper och de regionala
              underrättelsecentrum som har börjat etablera sig i landet under
              ledning av Operativa rådet är någonting nytt i Sverige.
            </seg>
            <seg n="57396034">
              Det har talats mycket om ett svenskt FBI. Men låt oss en gång
              för alla begrava det begreppet. FBI var någonting som startade
              i USA för att man skulle få ordning i federationen. Det fanns
              olika lagstiftning i olika delstater. Därför kom FBI in. Man blev
              en stat i staten. Man hade nästan ett eget rättssystem, och man
              fick ett flertal stora domar emot sig. Det är alltså inget som
              vi ska efterleva.
            </seg>
            <seg n="b354adaa">
              Det viktiga är att det finns en lokal förankring. Det viktiga
              är att vi har en effektivitet. Då är nog det engelska Soca någonting
              att ta efter.
            </seg>
            <seg n="bb7bb359">
              Vi får också en ökad effektivitet i rättssystemet. Handläggningstiderna
              har minskat i våra domstolar, trots att antalet mål har ökat.
              Balanserna har förbättrats.
            </seg>
            <seg n="6604b5bc">
              Vi har infört arbetslinjen. Arbetslinjen är viktig när en människa
              har avtjänat ett fängelsestraff. Att ha en möjlighet att påbörja
              en utbildning inne i fängelset är viktigt. Man skulle till och
              med kunna låta privata företag ta hand om utbildningar. Att förekomma
              plastpåsen, där man hamnar i utanförskap direkt, är synnerligen
              viktigt.
            </seg>
            <seg n="e3db359c">
              Det är ett tal om effektivitet. Det är ett sätt att se människan,
              något som man ibland har missat från oppositionens sida där man
              gärna ser system.
            </seg>
            <seg n="8d23a995">
              En annan viktig sak för att öka acceptansen för rättssystemet
              är att vi skärper straffen för våldsbrott. Tidigare har man ofta
              tittat bara på brotten mot staten.
            </seg>
            <seg n="8a39acd4">
              Låt mig komma in på ett par frågor när det gäller budgeten! Det
              är trots allt en budgetdebatt vi håller på med.
            </seg>
            <seg n="0758bcef">
              Vi ser en splittrad opposition. Det finns inget gemensamt förslag.
              Det spretar åt ena och andra hållet. Det har sagts tidigare. Samtidigt
              är skillnaden ganska liten. Det är alltså 0,6 procent som det
              rör sig om i de stora talen. Men det finns skillnader.
            </seg>
            <seg n="cf16a73f">
              Låt mig ta upp ett par saker! Säkerhetspolisen är faktiskt viktig.
              Vi vågar ofta inte tala om det, för det är lite hysch-hysch, och
              ingen vet vad de sysslar med. Vänsterpartisterna är inte alls
              glada för dem. Hade vi haft en rödgrön allians under den här tiden
              hade Säkerhetspolisens budget varit halverad.
            </seg>
            <seg n="f4552c5b">
              Det är en myndighet som ska arbeta med säkerhetsskydd, kontraspionage,
              terroristbrott och författningsskydd. Det är viktiga saker i dag.
              Vi lever i en öppen värld. Det är fler och fler saker som påverkar
              och som sker i skymundan. Jag skulle kunna räkna upp många exempel
              på att behovet av en säkerhetspolis är stort.
            </seg>
            <seg n="cf48e0ef">
              En annan sak som jag är lite konfunderad över är halvtidsfrigivningen.
              Alla ska då komma ut efter halvtid. Men de kommer ganska snabbt
              tillbaka. Var finns besparingen? Det kommer egentligen att bli
              en acceleration. Vi ser i dag att vi, trots att vi har en effektiv
              kriminalvård, har återfall på över 60 procent. Vad händer om man
              har en halvtidsfrigivning? Ja, det kommer säkert att bli en större
              återfallsökning. Så den här budgeten från Vänsterpartiet stämmer
              inte.
            </seg>
            <seg n="aec72cdd">
              Vi kommer att utreda en gemensam polisorganisation. Det ser jag
              fram emot. Men man måste vara försiktig med de här stora organisationerna.
              Det är enkelt att säga att vi omorganiserar allting. Sedan skapar
              man kaos, och så får man omorganisera en gång till. Precis som
              justitieministern säger måste man vara väldigt försiktig i de
              här sammanhangen med omorganisation.
            </seg>
            <seg n="cffcdfd0">
              Man måste tänka efter mycket noga. Det finns säkert ganska bra
              exempel runt omkring oss, till exempel i Danmark, där man har
              gjort det här.
            </seg>
            <seg n="ed964980">
              Alliansregeringen har gjort mycket. Det ser vi på motionerna.
              Det görs mycket, och det kommer att göras mycket för att minska
              brottsligheten och för att öka tryggheten ytterligare.
            </seg>
          </u>
          <note n="fb2678af">
            Jag yrkar bifall till förslaget i betänkandet och avslag på samtliga
            motioner.
          </note>
          <u who="otto_von_arnold_36ab11" xml:id="i-91fd7700d65452ba-0" n="19f25bd3" prev="i-a9b92b32d93a7f49-0">
            <seg n="97a54f56">
              (Applåder)
            </seg>
          </u>
          <note type="speaker" n="de678797">
            Anf. 137 LENA OLSSON (v) replik:
          </note>
          <u who="lena_olsson_010079" xml:id="i-541c9e291aa3c92f-5" n="8b6308b1">
            <seg n="41bb6bec">
              Fru talman! Jag tyckte att Otto von Arnold nämnde Säkerhetspolisen,
              Säpo. Han tog upp att Vänsterpartiet hade sänkt anslagen till
              Säkerhetspolisen.
            </seg>
            <seg n="10380356">
              Stämmer det att du sade det i ditt anförande?
            </seg>
          </u>
          <note type="speaker" n="f8b83d22">
            Anf. 138 OTTO VON ARNOLD (kd) replik:
          </note>
          <u who="otto_von_arnold_36ab11" xml:id="i-f8ee10969d352fe3-0" n="19f25bd3">
            <seg n="e6769eb1">
              Fru talman! Ja, det sade jag.
            </seg>
          </u>
          <note type="speaker" n="ae8f3a78">
            Anf. 139 LENA OLSSON (v) replik:
          </note>
          <u who="lena_olsson_010079" xml:id="i-541c9e291aa3c92f-6" n="8b6308b1">
            <seg n="3364d55a">
              Fru talman! Det var lite osäkert. Det gjorde också Inger Davidson.
              Jag vill bara be dig att du tittar i betänkandet på budgetförslaget.
              Vänsterpartiet gör inte någon förändring alls. Jag vill bara korrigera
              det.
            </seg>
          </u>
          <note type="speaker" n="24b4721d">
            Anf. 140 OTTO VON ARNOLD (kd) replik:
          </note>
          <u who="otto_von_arnold_36ab11" xml:id="i-f8ee10969d352fe3-1" n="19f25bd3">
            <seg n="f9c4ea53">
              Fru talman! Vad jag förstår flyttar man en form av tjänst från
              Säkerhetspolisen till den vanliga polisen. Är det inte så? Eller
              är det Miljöpartiet?
            </seg>
            <seg n="869e8fd1">
              Om jag inte minns fel påstås det att det finns en allians på
              andra sidan. Det kan vara lätt att blanda ihop det. Vi får väl
              se hur det blir med det.
            </seg>
          </u>
          <note n="eb5cf76d">
            Överläggningen var härmed avslutad.
          </note>
          <note n="6838ac8a">
            13 § (forts. från prot. 49) Samhällsplanering, bostadsförsörjning,
            byggande samt konsumentpolitik (forts. CU1)
          </note>
          <note type="speaker" n="c6c93375">
            Anf. 141 LENNART PETTERSSON (c):
          </note>
          <u who="lennart_pettersson_9f009e" xml:id="i-67b9f887a5b8ddeb-0" n="388490e4">
            <seg n="a3d12edd">
              Fru talman! Jag vill börja med att yrka bifall till förslaget
              i utskottets betänkande och avslag på reservationerna.
            </seg>
            <seg n="3fa76a04">
              Oppositionen är väldigt kritisk till de bostadspolitiska mål
              som alliansregeringen har satt upp. Ska jag vara riktigt ärlig
              förstår jag inte varför. Jag vågar påstå att de stora skillnader
              i bostadspolitiken som finns enligt oppositionen inte finns i
              verkligheten.
            </seg>
            <seg n="78991bd8">
              Deras synpunkter och avvikelser från innehållet i propositionen
              är i huvudsak ett spel för galleriet. Hur kan jag då påstå detta?
            </seg>
            <seg n="7881b09d">
              Jo, om jag tittar på de bostadspolitiska målen skriver vi så
              här: Vi vill ha långsiktigt väl fungerande bostadsmarknader där
              konsumenternas efterfrågan möter ett utbud av bostäder som svarar
              mot behoven.
            </seg>
            <seg n="66171ea0">
              Oppositionen skriver: Boende- och bebyggelsemiljön ska utgå ifrån
              människors efterfrågan och behov.
            </seg>
            <seg n="7ad9de72">
              Vad är skillnaden?
            </seg>
            <seg n="6d5f8b35">
              Vi skriver: Syftet är att ge alla människor en från social synpunkt
              god livsmiljö.
            </seg>
            <seg n="7ad9de72">
              Vad är skillnaden?
            </seg>
            <seg n="9b4394f3">
              Vi skriver: En långsiktigt god hushållning med mark, vatten,
              naturresurser och energi ska främjas. Hållbart samhällsbyggande
              ska bidra till en minskad påverkan på klimatet.
            </seg>
            <seg n="52e0d6cc">
              Ni skriver om långsiktigt hållbara ramar: Vid planering, byggande
              och förvaltning ska en ekologisk utveckling vara grund för verksamheten.
            </seg>
            <seg n="7ad9de72">
              Vad är skillnaden?
            </seg>
            <seg n="22c22c8f">
              Vi skriver att ekonomisk tillväxt ska främjas.
            </seg>
            <seg n="42adb8e1">
              Ni skriver att en ekonomisk utveckling ska vara grund för verksamheten.
            </seg>
            <seg n="7ad9de72">
              Vad är skillnaden?
            </seg>
            <seg n="cb06acb0">
              Jag ser fram emot en förklaring till hur ni i tämligen hårda
              ordalag kan kritisera oss för våra mål medan ni själva har nästan
              exakt samma mål. Ni använder till och med samma ord och ändå är
              det helt plötsligt inga problem längre.
            </seg>
            <seg n="fdfa8acb">
              Fru talman! Jag går över till mer ekonomiska frågor. Socialdemokraterna
              föreslår i en motion ett investeringsstöd på 400 miljoner för
              byggande av hyresrätter och studentlägenheter.
            </seg>
            <seg n="1be192cf">
              Har ni räknat på hur mycket det blir per lägenhet? Det blir 13
              300 kronor. De senaste uppgifterna jag har fått är att det kostar
              ca 1,4 miljoner att bygga en tvåa på 50 kvadratmeter och nästan
              2 miljoner att bygga en trea på 70 kvadratmeter. Med bibehållen
              respekt för varje krona och om vi nu ska vara riktigt ärliga:
              Det stödet gör varken från eller till. Det krävs andra åtgärder
              för att få ned boendekostnaderna.
            </seg>
            <seg n="1ab07615">
              Vänsterpartiet vill, inte helt oväntat, införa en massa statliga
              bidrag till bostadssektorn igen, trots att alla vet att det inte
              fungerar. För att använda ett välkänt begrepp inom konsumentpolitiken
              är det bara att konstatera att den gamla socialistmodellen har
              passerat bästföredatum för länge sedan.
            </seg>
            <seg n="2bd7f6d4">
              Vi får aldrig en fungerande marknad inom bygg- och fastighetsbranschen
              om den inte kan stå på egna ben. Dessutom vill Vänsterpartiet
              ensidigt satsa massor av pengar i städerna. Det är investeringsbidrag
              i orter med bostadsbrist. Det är investeringsstimulans i tillväxtorter
              med bostadsbrist. Det är satsningar på högskoleorter.
            </seg>
            <seg n="a76d4f91">
              Vänsterpartiet vill också ha en statlig bostadsbank. Däremot
              får landsbygden nöja sig med kreditgarantier från Bostadskreditnämnden.
            </seg>
            <seg n="2fc82377">
              Fru talman! Så här till jul ska vi väl vara lite extra snälla.
              Därför tänkte jag peka på några frågor som vi verkar vara överens
              om. Det är bland annat att det byggs för få bostäder i Sverige
              och i synnerhet hyresrätter. Det kommer emellertid signaler nu
              från Boverket i deras senaste prognos att det kommer att byggas
              mer nästa år, och det är glädjande.
            </seg>
            <seg n="a6982222">
              När jag möter byggbranschen brukar jag jämföra bostadssituationen
              i Sverige med den i de gamla kommunistiska östländerna. Människorna
              där fick vänta månader och år för att kunna köpa en tv eller en
              bil. Det är precis samma sak i stora delar av Sverige när det
              gäller att få tag i en bostad. Ändå har vi en väl fungerande demokrati
              sedan många år tillbaka.
            </seg>
            <seg n="740388de">
              Det finns stora brister som framför allt branscherna själva bör
              se över. Upplever de problem med regelverken är jag beredd att
              se över berörda lagar inklusive skattelagstiftningen. Det kan
              till exempel vara skattefria underhållsfonder för fastighetsbolag.
              Det kan vara skatteneutralitet mellan olika upplåtelseformer.
            </seg>
            <seg n="353791fd">
              Vi är också ganska överens när det gäller tillgängligheten och
              eventuellt hissbidrag. Vi är inte på långt när i hamn när det
              gäller att nå målen för 2010 om tillgängligheten. Detta är ett
              område som tämligen snabbt skulle få effekt både på sysselsättningen
              och en ökad tillgänglighet i samhället.
            </seg>
            <seg n="0181d950">
              Jag vill också, fru talman, ge några kommentarer till de konsumentpolitiska
              målen. Vi säger att konsumenterna har makt och möjlighet att göra
              aktiva val. Ni talar om trygga konsumenter som handlar hållbart.
            </seg>
            <seg n="2b69866f">
              Jag menar att om konsumenten själv kan välja blir han eller hon
              också trygg. När det gäller ordet hållbart är det mer en näringslivs-
              och producentfråga i mina ögon. Med rätt krav på tillverkningen
              av olika produkter löser det sig med viss automatik för konsumenten.
              Det är bättre att angripa källan, och det gör vi genom att ställa
              krav på näringslivet. Sedan ska konsumenterna få välja det som
              passar dem bäst.
            </seg>
            <seg n="ed7fb3e9">
              Konsumentpolitik har väl egentligen funnits sedan urminnes tider
              eller så länge som människor har handlat med varandra. Redan för
              många år sedan förstod man risken med att vara konsument.
            </seg>
            <seg n="4824ae46">
              Jag har hittat några gamla ordspråk, bland annat ett från Italien
              som säger: Köparen bör granska hundra gånger. Säljaren kan nöja
              sig med ett ögonkast. Från Spanien kommer detta: Den som köper
              vad han inte har råd till tvingas sälja vad han med nöd och näppe
              kan vara utan. Ett från Norden säger: Blundar man när man köper
              får man glo när man betalar.
            </seg>
            <seg n="dc702bb6">
              Till sist, fru talman vill jag, om jag får, önska alla en god
              jul och ett gott nytt år!
            </seg>
          </u>
          <note type="speaker" n="62976cd3">
            Anf. 142 LARS TYSKLIND (fp):
          </note>
          <u who="lars_tysklind_52dd95" xml:id="i-11ca4c4e6bea7477-0" n="be9309d2">
            <seg n="8e116aff">
              Fru talman! Det känns som en lite märklig debatt som slutar en
              natt och fortsätter en annan kväll, men vi hade i alla fall en
              intressant interpellationsdebatt i går som knöt ihop debatten.
              Det får vi tacka Johan Löfstrand för.
            </seg>
            <seg n="3201efc1">
              Jag vill börja med att yrka bifall till förslaget i betänkandet
              och avslag på samtliga motioner. Jag vill instämma i mycket i
              det som Lennart Pettersson var inne på, och jag tänkte också tala
              lite om det bostadspolitiska målet.
            </seg>
            <seg n="903b699a">
              Från Folkpartiets sida välkomnar vi naturligtvis att man har
              kompletterat målet med att föra in något i texten om människors
              efterfrågan och behov och att även oppositionen äntligen har insett
              att bostadsbyggandet måste utgå från detta.
            </seg>
            <seg n="04d4b775">
              Att det är det som är grunden för allt bostadsbyggande är något
              som vi i Folkpartiet har hävdat konsekvent i alla fall så länge
              jag har suttit i riksdagen. Vilken typ av upplåtelseformer som
              byggs är egentligen inte politik, utan det bygger på enskilda
              människors efterfrågan.
            </seg>
            <seg n="a6814465">
              Fru talman! Vi kan naturligtvis gå in på detaljer i budgetbetänkandet.
              Det finns några yrkanden från oppositionen, även om de inte är
              så många. Det är ändå viktigt i sammanhanget att inte tappa bort
              helheten i regeringens bostadspolitik och den strategi som den
              präglas av.
            </seg>
            <seg n="121e5aa4">
              Sedan alliansen tillträdde 2006 har vi konsekvent arbetat för
              att skapa förutsättningar för en bygg- och bostadsmarknad med
              långsiktiga spelregler som fungerar utan subventioner eller statsstyrning.
              Ibland kan man få en känsla av att subventioner nästan är ett
              självändamål, men det vill jag inte tro att någon tycker. Jag
              tror att alla här kan tycka att det vore väldigt bra om vi hade
              en bostadsmarknad i balans där man inte behövde statliga subventioner.
            </seg>
            <seg n="f83788dc">
              Det har visat sig över tid att de subventioner vi har haft har
              varit snedvridande när det gäller produktionen och även kostnadsdrivande.
              Vi var inne på det lite i går.
            </seg>
            <seg n="7b6c165f">
              Nu föreslår ändå Socialdemokraterna och Vänsterpartiet nya subventioner.
              Det är en helt felaktig signal att ge i dagsläget. Lågkonjunkturer,
              finanskriser och högkonjunkturer kommer vi att ha i framtiden
              också, men bostadspolitiken måste fungera över tid. Vi kan inte
              ha en ad hoc-politik, utan det måste finnas en grundläggande strategi
              som man håller fast vid.
            </seg>
            <seg n="72d11a83">
              Det står lite grann även i Miljöpartiets budgetäskande att man
              stöttar bostadsbyggandet, fast på ett annat sätt och via andra
              utgiftsområden. Det är alltså främst Socialdemokraterna och Vänsterpartiet
              som i detta sammanhang återgår till samma system som vi hade förut.
            </seg>
            <seg n="642c67db">
              Det är märkligt, för det är ingenting som ens efterfrågas. Detta
              är nästan politiska pengar. Vad både byggbranschen och bostadsbranschen
              efterfrågar är långsiktiga spelregler och den politik som alliansregeringen
              och vi för. I det sammanhanget kan det kännas lite märkligt att
              man ändå driver att återinförda subventioner skulle göra något
              positivt för svensk bostadsmarknad.
            </seg>
            <seg n="9d4b74f4">
              Fru talman! När det gäller själva ansvaret för bostadspolitiken
              i stort är det viktigt att vi hela tiden har med oss att det är
              ett delat ansvar mellan staten och kommunerna, det vill säga att
              kommunerna står för ansvar för bostadsförsörjningen genom den
              fysiska planeringen och att staten står för att vi har väl fungerade
              regel- och ramverk kring detta.
            </seg>
            <seg n="0a88c00c">
              Om jag kommer ihåg rätt från replikskiftet i måndags tyckte i
              och för sig Johan Löfstrand att om det bara var ramverk det gällde
              var det inte mycket politik att tala om, men jag vill nog påstå
              att det är lite motsatsen. Med en väl fungerande politik kanske
              vi inte behöver fatta så många beslut, utan då har vi de långsiktiga
              spelregler som jag talade om tidigare.
            </seg>
            <seg n="f066ac9b">
              Det är bara att konstatera att det har varit mycket diskussion
              kring allmännyttans roll. Den berörs också i det här betänkandet.
              I många kommuner är allmännyttan ett väldigt centralt instrument
              för att upprätthålla bostadsförsörjningen. Vi kan egentligen inte
              från statligt håll bedöma hur viktigt det ska vara i enskilda
              kommuner, utan det är upp till dem utifrån det kommunala självstyret
              att ta ställning till hur man arbetar med kommunala bolag. En
              av de åtgärder som har vidtagits i linje med detta är att vi 2007
              tog bort tillståndsprövningen vid försäljning av hela eller delar
              av bolagen.
            </seg>
            <seg n="6f5bf1c3">
              Vi är nu inne i en process där vi ser över allmännyttans villkor
              igen. Man får ge parterna på bostadsmarknaden en eloge för att
              de deltagit aktivt i en dialog kring detta. Det som har varit
              regeringens syn är att man eftersträvar väldigt stor samsyn för
              att kunna gå vidare och att alla parter ska känna att detta är
              något som man kan arbeta vidare med. Det har utmynnat i den departementsskrivelse
              som nu ligger ute för remissbehandlande.
            </seg>
            <seg n="e37d6d84">
              Oppositionen säger att de avstår från att direkt ta ställning
              till den, och det är oppositionens privilegium att göra detta.
              Det känns ändå som att vi kommer att landa väl i den här frågan,
              så jag tror att även oppositionen med tiden kommer att tycka att
              det här är ett ganska bra förslag.
            </seg>
            <seg n="1798abf4">
              Fru talman! Man ska vara snäll till jul, och jag kanske skulle
              ha tigit ihjäl det jag nu tänker ta upp, men jag kan inte låta
              bli. Jag har full respekt för att man tycker olika och att olika
              partier har olika målsättningar. Det kan man ha av rent pragmatiska
              eller ideologiska skäl.
            </seg>
            <seg n="7bc110bd">
              Men jag höjer lite på ögonbrynen när jag läser inledningsfrasen
              i Socialdemokraternas särskilda yttrande: Våra förslag står i
              skarp kontrast till den borgerliga regeringen vars syfte är att
              göra Sverige till ett europeiskt genomsnittsland, med samma höga
              arbetslöshet, samma brister i välfärden, samma underskott i de
              offentliga finanserna och samma ekonomiska klyftor.
            </seg>
            <seg n="4f3b78f4">
              Lägg märke till att man skriver vars syfte. Jag är kanske naiv,
              fru talman, men jag har den inställningen att jag tror att varje
              parti utifrån sina utgångspunkter faktiskt vill göra någonting
              bra här i världen. Jag tror inte att något partis syfte är att
              göra någonting dåligt, så därför är det lite märkligt att ni skriver
              på det viset. Ni har kanske era bevekelsegrunder för detta, eller
              så har ni helt enkelt använt fel ord. Jag har i alla fall funderat
              på hur man kan tänka på det viset.
            </seg>
            <seg n="b1363015">
              Med detta vill jag tacka för ordet, och jag önskar naturligtvis
              alla deltagare här en riktigt god jul och ett gott nytt år.
            </seg>
          </u>
          <note type="speaker" n="b0959532">
            Anf. 143 YVONNE ANDERSSON (kd):
          </note>
          <u who="yvonne_andersson_78c29c" xml:id="i-488bc45473aa2bc3-0" n="a5356c3d">
            <seg n="0e34b8da">
              Fru talman! Boendet är centralt för alla människor. Det har vi
              sagt många gånger. Det utgör en bra plattform både för den egna
              privata sfären och sociala aktiviteter och i många fall också
              yrkesmässiga sådana.
            </seg>
            <seg n="04c8e743">
              Därför är valfriheten på bostadsmarknaden väldigt viktig. Olika
              människor har olika behov. Ungdomars önskemål måste tillgodoses,
              liksom de äldres, familjers och de ensamståendes önskemål. Vi
              har helt enkelt olika behov.
            </seg>
            <seg n="7ef6d50f">
              De problem som vi i dag ser på bostadsmarknaden har faktiskt
              skapats tidigare. Omfattande regleringar och stöd inom svensk
              bostadssektor, som Socialdemokraterna införde under sin regeringsperiod,
              har enligt en undersökning av Eurostat, presenterad för några
              år sedan, skapat världens mest komplexa och statsstyrda bostadsmarknad.
              Byggpriserna 2005 var de högsta i Europa, 55 procent över EU-genomsnittet.
              Det berodde enligt den utredningen på kostnadsdrivande subventioner,
              låga importnivåer och omfattande regleringar.
            </seg>
            <seg n="31e5289b">
              Dessutom ansåg man att den svenska bostadsmarknadsmodellen har
              lett till ett system där de som redan är inne på marknaden gynnas
              på bekostnad av dem som ännu inte har kommit in, alltså står utanför.
              Det här har lett till långa bostadsköer och omfattande svarthandel.
              Man konstaterar att eftersom bostadshyrorna inte har stigit i
              samma takt som efterfrågan har stigit blir investeringar i nya
              hyresbostäder olönsamma generellt sett.
            </seg>
            <seg n="15af7f98">
              Herr talman! Kristdemokraternas målsättning, liksom alliansens
              naturligtvis, är att skapa långsiktiga och stabila villkor för
              ägande och byggande av bostäder. Det innebär att vi har tagit
              bort snedvridande subventioner och detaljregleringar. Det förbättrar
              möjligheterna för bostadsbyggande oavsett upplåtelseform och ägarkategori.
            </seg>
            <seg n="4067a4fe">
              Problemet är att vi i Sverige har så mycket lägre bostadsproduktion
              än de har i våra grannländer. Här vill vi åstadkomma en förändring.
              Glädjande nog visar flera prognoser att bostadsbyggandet ökar
              något nästa år. Den aktuella byggprognosen som Boverket har kommit
              med under oktober 2009 visar att 16 500 bostäder ska byggas under
              detta år. Det är försiktigt, men det innebär att en stor del nybyggnation
              trots allt kommer. Det är viktigt att bostadspolitiken skapar
              förutsättningar för ett ökat bostadsbyggande. Vi står inför stora
              ungdomskullar och då behövs det bostäder.
            </seg>
            <seg n="12e68f60">
              Den 1 maj 2009, detta år alltså, infördes ägarlägenheter vid
              sidan av hyresrätten och bostadsrätten. Ägarlägenheterna innebär
              en större mångfald och valfrihet i boendet och ökar bostadsbyggandet.
              Tyvärr vill oppositionen inte ha ägarlägenheter. Det tycker vi
              är märkligt med tanke på de ökade möjligheter som finns på bostadsmarknaden
              med något sådant. Erfarenheterna från andra länder visar nämligen
              att man får betydligt fler småskaliga uthyrare av bostäder. Norge
              är ett bra exempel. Där utgörs 80 procent av hyreslägenheterna
              av ägarlägenheter, och de har också en annan bostadsmarknad i
              dag.
            </seg>
            <seg n="bb5710ce">
              Herr talman! Samtidigt som vi satsar på ägarlägenheter får vi
              inte glömma hyresrätten. Hyresrättens ställning har försvagats
              under en lång rad av år. Det vill vi åtgärda. Det ska bli attraktivt
              att investera i hyresrätter. Det krävs nya, gynnsamma villkor
              för detta.
            </seg>
            <seg n="93dac4b5">
              Ungdomar, herr talman, är en särskilt utsatt grupp på bostadsmarknaden.
              Ett hot mot många ungdomars möjligheter att skaffa en egen bostad
              är betalningsanmärkningar. Att dra på sig en betalningsanmärkning
              i unga år kan vara förödande för möjligheterna att i framtiden
              hyra eller köpa en bostad. Därför har också alliansregeringen
              gjort vad den har kunnat för att till exempel se till att inte
              ungdomar skulle få överta föräldrars överskuldsättning. Det har
              man fått viss bukt med, även om det finns mer att göra.
            </seg>
            <seg n="29a836bc">
              Nu måste vi också angripa sms-lånen. De har blivit populära de
              senaste åren, inte minst bland ungdomar. Det enda man behöver
              göra är att skicka ett sms. Sedan finns pengarna på kontot. För
              många blir sms-lånen kanske den enda chansen att få låna pengar.
              Men det blir en bitter eftersmak. Lånen måste betalas med hög
              ränta, kanske inom en månad. Det som tar en minut att skriva ett
              sms om kan resultera i flera års ekonomiska problem.
            </seg>
            <seg n="3ab0fc8d">
              Lånen behöver i sig inte vara något negativt. Det handlar om
              att man ska handskas med detta. Det handlar om att man måste ha
              vetskap och information om realiteterna.
            </seg>
            <seg n="e964237f">
              Ett sätt, herr talman, att minska antalet personer som får problem
              till följd av sms-lån kan vara att begränsa utlåningen av ett
              mindre belopp till personer som redan har ett betalningsföreläggande.
              Företag som erbjuder sms-lån och andra snabba låneprodukter skulle
              därmed vara tvungna att kontrollera med kronofogden att det inte
              finns ett pågående ärende innan kredit beviljas. Ett annat alternativ
              är att införa ångerrätt. Och ett tredje skulle kunna vara en kreditprövning
              innan. Vi borde kanske också införa preskriberingstid för sms-lån
              liknande det som finns i Finland.
            </seg>
            <seg n="e7ba31cc">
              Herr talman! Grunden för många problem med betalningsanmärkningar
              är just bristande kunskaper. De privatekonomiska besluten har
              blivit allt fler och fått komplexa följder de senaste åren. Tyvärr
              släpar den privatekonomiska kunskapsnivån efter och därför tycker
              vi att det är väldigt viktigt att vi satsar på en privatekonomisk
              fortbildning som riktas till konsumenter i alla åldrar. Vi vill
              redan i skolan införa privatekonomi på schemat. Det är jätteviktigt
              att vi hela tiden förebygger att ungdomar hamnar i problem som
              sedermera försvårar det ytterligare för dem på bostadsmarknaden.
            </seg>
            <seg n="eca5f57d">
              Med detta vill jag yrka bifall till förslaget i betänkandet och
              avslag på reservationerna.
            </seg>
          </u>
          <note type="speaker" n="45e5686b">
            Anf. 144 EVA SONIDSSON (s):
          </note>
          <u who="eva_sonidsson_bde5e4" xml:id="i-6b3d9e1d7fafe05b-0" n="90ec9a3f">
            <seg n="eaec2aed">
              Herr talman! Vi ska nu fortsätta behandla civilutskottets betänkande
              CU1 och området Konsumentpolitik. Vi står naturligtvis bakom de
              reservationer vi har lämnat men yrkar bifall till reservationerna
              18 och 19 som behandlar dels konsumentpolitikens mål, dels konsumentvägledning.
            </seg>
            <seg n="a692da39">
              Regeringen och den borgerliga majoriteten i riksdagen avskaffade
              det konsumentpolitiska målet Trygga konsumenter som handlar hållbart,
              med dess delmål och fokus på hushållning med egna och gemensamma
              resurser. Det ersattes med målet Konsumenterna har makt och möjlighet
              att göra aktiva val. Vi socialdemokrater, Vänsterpartiet och Miljöpartiet
              har under åren som den borgerliga regeringen innehaft regeringsmakten
              kritiserat den omsvängningen och delar inte regeringens syn på
              konsumentpolitikens nuvarande mål.
            </seg>
            <seg n="167bca11">
              För vår del är det uppenbart att våra konsumtionsmönster också
              påverkar vår miljö och att medvetenheten om detta bör realiseras
              i målsättningar även på konsumentpolitikens område. Den diskussion
              som pågår i dag om miljön är ett tecken på att fler och fler anser
              att det är viktigt att man bland annat vet hur en vara tillverkas,
              var den tillverkas och av vad den tillverkas.
            </seg>
            <seg n="730eb3a1">
              I dag är det viktigt att veta vad man ställer fram på middagsbordet,
              vilka kläder man bär och hur man reser. Listan kan bli lång på
              vad som påverkar miljön. Allt fler vill vara med och påverka miljön,
              och fler och fler tycker att det är viktigt att bidra i arbetet
              mot klimatpåverkan. Regeringens avsaknad av miljö- och hållbarhetsaspekt
              i konsumentpolitikens mål anser vi är att inte ta ansvar för miljön.
            </seg>
            <seg n="e8d682f0">
              Vi socialdemokrater anser att målet för konsumentpolitiken måste
              utvecklas. Ett konsumentpolitiskt mål måste ha tydliga ambitioner
              som klargör den politiska viljeinriktningen, som preciserar behovet
              av insatser, lagstiftning eller andra åtgärder. Ett tydligt mål
              bidrar också till att de politiska ambitionerna vinner större
              genomslag då det uppmuntrar och vägleder övriga samhällsaktörer
              att vidta åtgärder i samma riktning.
            </seg>
            <seg n="184cdf5e">
              Herr talman! Under högkonjunkturen var konsumtionen hög i Sverige.
              Nu när vi befinner oss i en lågkonjunktur behöver många hjälp
              och stöd för att klara av sin vardag. Oron för att mista jobbet,
              inte veta om jag kan bo kvar i huset, får många att ligga vakna
              om nätterna. Många behöver stöd för att klara detta. Konsumentverket
              har tagit fram ett material som hjälp och stöd till varslade ute
              på arbetsmarknaden. Konsumentvägledaren har med hjälp av detta
              material i god tid kunnat hjälpa och stödja personer ute i samhället
              som drabbats av varsel och uppsägningar. Det kan vara hjälp med
              att till exempel göra en budget, titta på räntor, placera lån
              med mera.
            </seg>
            <seg n="1c56b7ee">
              Alla människor behöver ha tillgång till en korrekt och saklig
              information för att göra aktiva val. Sådan information behövs
              också som motvikt till den kommersiella reklamen. Vi vill att
              alla ska vara konsumenter på lika villkor. Ambitionen för konsumentpolitiken
              är att underlätta för alla konsumenter att få en tydlig, korrekt
              och tillgänglig information och rådgivning. Det gäller inte minst
              i en tid då en mängd verksamheter och tjänster ska väljas av konsumenterna
              själva.
            </seg>
            <seg n="400ca583">
              Konsumentvägledaren kan förhindra att konsumenttvister uppstår
              och bidra till att missförstånd undanröjs. Råkar man som konsument
              illa ut kan konsumentvägledaren finnas där och ge viktiga råd
              så att man kan hävda sin rätt. Tyvärr kan vi nu se att antalet
              konsumentvägledare minskar i kommunerna, vilket innebär att allt
              färre får tillgång till vägledning i den utsträckning som behövs.
              I stället för att detta sker borde regeringen omgående vidta åtgärder
              för att trygga behovet av en god kommunal konsumentvägledning
              till alla invånare. Vi kan konstatera att den kommunala konsumentvägledningen
              är samhällsekonomiskt lönsam, men tyvärr väljer en del kommuner
              bort den verksamheten när ekonomin tryter. Nu hänvisas konsumenter
              till Konsumentverkets webbplats för att söka information. Webbplatsen
              är visserligen en mycket bra och populär webbsida, men den är
              ändå inte tillgänglig för alla eftersom inte alla har möjlighet
              att använda nätet.
            </seg>
            <seg n="46588bb8">
              De kommunala konsumentvägledarna liksom konsumentorganisationerna
              har en viktig roll i arbetet med att stärka konsumenternas makt
              både lokalt och regionalt. Vi anser att konsumentorganisationerna
              har en viktig uppgift att fylla i konsumentskyddsarbetet, och
              deras arbete bör uppmuntras. Sverige ska också vara en kraftfull
              röst och ta täten för konsumenternas intressen inom EU. Vår konsumentlagstiftning
              bygger till stora delar på regelverk som beslutas inom ramen för
              EU-samarbetet. Den frivilliga konsumentrörelsen, till exempel
              Sveriges Konsumenter, är viktig i arbetet på EU-nivå.
            </seg>
            <seg n="36c83750">
              Herr talman! Vår konsumentpolitik har tidigare handlat om på
              vilket sätt samhället ska stötta svaga och utsatta konsumenter.
              Nu har vi en stor grupp som befinner sig i detta utanförskap.
              Den gruppen är 70 000 fler nu än när den borgerliga regeringen
              tillträdde 2006. Krisen kommer på hushållsnivå inte att visa sig
              förrän 20122013. Det är en lång eftersläpning för den gruppen.
              Det kan man utläsa utifrån vad som hände under 90-talets kris.
            </seg>
            <seg n="aab3a39d">
              Den borgerliga regeringen anser fortfarande att konsumenterna
              på egen hand alltid kan göra egna och aktiva val. Så är det inte.
              Ni tar ingen hänsyn till människors olika förutsättningar. Alla
              människor har inte makt och möjlighet att göra egna aktiva val.
              Det har blivit allt svårare och mer tidskrävande för konsumenterna
              att agera medvetet på både varu- och tjänstemarknaden. Det ställs
              allt större krav på kunskap hos konsumenten. Den som inte har
              tiden, resursen, kunskapen eller erfarenheten blir mer utsatt
              och hamnar i en sämre ställning än många andra.
            </seg>
            <seg n="64c0b40f">
              Vi befinner oss mitt i den hektiska julhandeln, och detaljhandeln
              kommer att slå försäljningsrekord även i år trots att det är ekonomisk
              kris i landet. Vårt sätt att göra inköp har förändrats, och en
              stor del av handeln sker i dag över Internet. Det är marknadens
              spelregler som gäller, och konsumenten drar oftast det kortaste
              strået. Allt fler snabba krediter, lån via sms eller ansökan via
              nätet frestar många att handla trots att det inte finns pengar
              i plånboken. Oppositionen, Konsumentverket och kronofogden många
              har varit kritiska till att regeringen inte har vidtagit åtgärder
              för att stoppa utvecklingen. Regeringen har lovat att det ska
              komma ett förslag före jul, men jag förstår inte varför det ska
              ta så lång tid. Vad är det i detta förslag som kommer att vara
              så kontroversiellt att det inte har kunnat presenteras tidigare
              och bespara dessa tusentals människor regeringens handfallenhet
              på detta område?
            </seg>
            <seg n="16634f6e">
              Vi socialdemokrater har föreslagit en mängd åtgärder för att
              komma till rätta med detta problem. Vi ser med spänning framemot
              vad det kommande förslaget innehåller. Jag yrkar bifall till reservationerna
              18 och 19, och jag önskar talmannen och övriga en god jul och
              ett gott nytt år.
            </seg>
          </u>
          <note type="speaker" n="0c40a3d4">
            Anf. 145 KATARINA BRÄNNSTRÖM (m):
          </note>
          <u who="katarina_brannstrom_26ead4" xml:id="i-1d5c5f9d9f645072-0" n="e34c2109" next="i-2bd37b2d1d6d8ab0-0"/>
          <note n="238f1982">
            Herr talman! Jag börjar med att yrka bifall till förslaget i
            betänkandet och avslag på samtliga reservationer och motioner.
          </note>
          <u who="katarina_brannstrom_26ead4" xml:id="i-2bd37b2d1d6d8ab0-0" n="e34c2109" prev="i-1d5c5f9d9f645072-0">
            <seg n="5d50be35">
              Vi diskuterar nu budgetpropositionen och betänkande CU1, och
              jag fokuserar på avsnittet om konsumentpolitiken. Jag har tagit
              min utgångspunkt i de reservationer och särskilda yttranden som
              oppositionen har lagt fram inom området. Det var en intressant
              läsning!
            </seg>
            <seg n="a8aefa43">
              Först gäller det målet för konsumentpolitiken. Sedan några år
              finns målet: Konsumenter har makt och möjlighet att göra aktiva
              val. Regeringen har lagt till två underliggande mål: Ett brett
              konsumentskydd på en hög nivå, och den information konsumenterna
              behöver ska vara lättillgänglig och tillförlitlig. Målen kritiseras
              av alla tre oppositionspartierna, och de menar att det gamla målet
              bör återinföras. Men då tror jag att man inte riktigt har förstått
              målens innebörd.
            </seg>
            <seg n="3d7600d4">
              Det här är tydliga mål som sätter konsumenten i centrum. Det
              fina är att de också sätter press på dem som verkar inom området,
              det vill säga Konsumentverket, Marknadsdomstolen, Allmänna reklamationsnämnden
              och andra. Regeringen har beslutat om en översyn av konsumentskyddet
              med förslag att detta också ska omfatta tjänster i offentlig regi.
              Regeringen har också aktivt verkat för en hög säkerhetsnivå i
              de EU-direktiv som har varit aktuella.
            </seg>
            <seg n="61747a55">
              Konsumentverket har nu fortsatt att renodla sin verksamhet och
              fokuserar allt tydligare på det som är kärnan i uppdraget. Sammantaget
              har detta medfört mer resurser till det som just Konsumentverket
              ska göra. Man har gjort en rad förbättringar på sin webbsida,
              till exempel med en bättre anpassning till funktionshindrade.
              Man har tagit fram undervisningsmaterial till skolundervisning
              och utvecklat en alldeles särskild webbplats för unga konsumenter,
              ungkonsument.se.
            </seg>
            <seg n="c1a22106">
              Konsumentverket har också fått i uppdrag av regeringen att lite
              djupare undersöka hur den kommunala konsumentvägledningen sker.
              Man kunde konstatera att hela 269 av landets 290 kommuner erbjuder
              konsumentvägledning. Det var 100 000 klagomålsärenden i fjol.
              Det är ingen dålig siffra alls. Detta visar att det finns ingen
              anledning att lagstifta om obligatorisk kommunal konsumentvägledning.
            </seg>
            <seg n="00ef9e24">
              När det gäller den kommunala konsumentvägledningen har Socialdemokraterna,
              Vänsterpartiet och Miljöpartiet enats i en reservation. Där vill
              man att regeringen ska se till att det finns kommunal konsumentvägledning
              till alla invånare. Detta sker redan i dag men på frivillig basis
              och ibland i samarbete mellan kommuner eftersom småkommuner kan
              ha svårt att ordna detta själva. Det märkliga är att man inte
              alls är överens inom oppositionen om hur denna obligatoriska konsumentvägledning
              ska genomföras eller betalas. Socialdemokraterna vill i sitt budgetförslag
              tillföra 3 miljoner extra till Konsumentverket, men detta endast
              för att utöka informationen till ungdomar. Miljöpartiet tillför
              inga extrapengar alls.
            </seg>
            <seg n="4c904ead">
              Vänsterpartiet däremot tar i från tårna och drar till med en
              extrasatsning på 45 miljoner till Konsumentverket utöver de 107
              miljoner som utskottet föreslår att vi ska fatta beslut om. Vänsterpartiet
              påstår att konsumenterna förlorar ca 20 miljarder årligen till
              följd av bristande information och upplysning samt dåliga köp,
              och detta ska avhjälpas av Konsumentverket. Hur man har kommit
              fram till denna siffra anges inte. Man vill ha en lagändring och
              ett riktat stöd till kommunerna för obligatorisk konsumentvägledning,
              men sedan backar man på kravet om lag men tillför ändå 45 miljoner
              för ändamålet.
            </seg>
            <seg n="ebab2775">
              Detta är ett tydligt exempel på att oppositionen inte alls har
              ett gemensamt mål med sin politik kring konsumentvägledning, som
              ju ändå får anses vara den viktigaste delen i konsumentpolitiken
              för just oppositionen.
            </seg>
            <seg n="3fed87ef">
              Nej, herr talman, oppositionen upprepar samma argument och skrivningar
              som i fjol och förrförra året. Man vill inte se de förbättringar
              som faktiskt skett. När det gäller miljömål och hållbar konsumtion
              har vi sett till att dessa mål omfattar hela budgeten det är ju
              inte bara något som rör konsumentområdet, som oppositionen vill.
            </seg>
            <seg n="0d85fd22">
              Inom EU pågår ett intensivt arbete med att komma fram med ett
              nytt konsumentdirektiv. Här har Sverige spelat en aktiv roll och
              kommer att göra det även framöver. Överenskommelser om att förbjuda
              farliga leksaker och farliga kemikalier är exempel på det som
              Sverige har varit aktivt i. Sverige har varit mest pådrivande
              när det gäller magneter i leksaker. Här ville vi ha ett totalförbud,
              vilket fortfarande är vårt mål, men från i somras är det i alla
              fall ett förbud mot att sälja dessa leksaker med magneter utan
              kraftiga och korrekta varningstexter.
            </seg>
            <seg n="48494638">
              Miljömärkning är ett viktigt verktyg för hållbar konsumtion.
              Märkningen bidrar till att minska miljöpåverkan och gör konsumenter
              mer medvetna om livscykelperspektivet från råvara till avfall.
              Det finns en spärr mot höga telefonräkningar numera, och det finns
              pristak på mobilabonnemang vid samtal över gränserna. Likaså finns
              nu betydligt bättre konsumentskydd för resenärer, som snart blir
              verklighet inom alla reseslag.
            </seg>
            <seg n="b2865469">
              Herr talman! Det händer mycket inom konsumentområdet, och jag
              och hela alliansen är stolta över det som vi hittills har åstadkommit.
              Äntligen har Konsumentverket fått sin ekonomi i balans efter det
              stora underskott som flytten till Karlstad var upphov till för
              ett antal år sedan något som den förra regeringen beslutade om.
            </seg>
            <seg n="dd1321b8">
              2010 års budget på konsumentområdet har ökat från 171 till 182
              miljoner, och det visar att alliansen tar konsumentpolitiken på
              stort allvar.
            </seg>
            <seg n="826f8f28">
              Jag vill passa på att önska samtliga en riktigt god jul och ett
              gott nytt år.
            </seg>
            <seg n="0cd5bf59">
              Nikos Papadopoulos
            </seg>
          </u>
          <note n="eb5cf76d">
            Överläggningen var härmed avslutad.
          </note>
          <note n="2c8ef3bd">
            14 § Bordläggning och beslut om förlängd motionstid
          </note>
          <note n="f317ad2a">
            Anmäldes och bordlades
          </note>
          <note n="9097ef9a">
            Kammaren biföll talmannens förslag att motionstiden för dessa
            propositioner skulle förlängas till fredagen den 22 januari 2010
            .
          </note>
          <note n="62afd381">
            15 § Anmälan om frågor för skriftliga svar
          </note>
          <note n="cc961f1b">
            Anmäldes att följande frågor för skriftliga svar framställts
          </note>
          <note n="3b6f2302">
            den 16 december
          </note>
          <note n="dc0803ba">
            Christina Axelsson
          </note>
          <note n="d7e71df6">
            Hans Linde
          </note>
          <note n="d76c03ef">
            Eva Olofsson
          </note>
          <note n="ce3e23a8">
            Hans Olsson
          </note>
          <note n="e639f738">
            Yilmaz Kerimo
          </note>
          <note n="46b078ca">
            Ameer Sachet
          </note>
          <note n="46b078ca">
            Ameer Sachet
          </note>
          <note n="46b078ca">
            Ameer Sachet
          </note>
          <note n="1f23531a">
            Eva Selin Lindgren
          </note>
          <note n="94baa903">
            Bodil Ceballos
          </note>
          <note n="af5e5ee5">
            Anne Ludvigsson
          </note>
          <note n="232d3281">
            Hans Hoff
          </note>
          <note n="0835604a">
            Peter Hultqvist
          </note>
          <note n="1d9adddb">
            Jörgen Hellman
          </note>
          <note n="40fb0d6f">
            Ulla Andersson
          </note>
          <note n="40fb0d6f">
            Ulla Andersson
          </note>
          <note n="5826f770">
            Raimo Pärssinen
          </note>
          <note n="46b078ca">
            Ameer Sachet
          </note>
          <note n="7a77fd81">
            Lennart Sacrédeus
          </note>
          <note n="4b67174b">
            Jan-Olof Larsson
          </note>
          <note n="94d2cf92">
            Tina Ehn
          </note>
          <note n="4341071d">
            Karin Svensson Smith
          </note>
          <note n="ce3e23a8">
            Hans Olsson
          </note>
          <note n="ce3e23a8">
            Hans Olsson
          </note>
          <note n="ce3e23a8">
            Hans Olsson
          </note>
          <note n="309a99c1">
            Frågorna redovisas i bilaga som fogats till riksdagens snabbprotokoll
            tisdagen den 22 december.
          </note>
          <note n="8fba83a7">
            16 § Anmälan om skriftliga svar på frågor
          </note>
          <note n="d4f3186a">
            Anmäldes att skriftliga svar på följande frågor inkommit
          </note>
          <note n="3b6f2302">
            den 16 december
          </note>
          <note n="46b078ca">
            Ameer Sachet
          </note>
          <note n="d7e71df6">
            Hans Linde
          </note>
          <note n="d7e71df6">
            Hans Linde
          </note>
          <note n="879f32f9">
            Siw Wittgren-Ahl
          </note>
          <note n="46b078ca">
            Ameer Sachet
          </note>
          <note n="46b078ca">
            Ameer Sachet
          </note>
          <note n="b75d4127">
            Thomas Bodström
          </note>
          <note n="b75d4127">
            Thomas Bodström
          </note>
          <note n="b75d4127">
            Thomas Bodström
          </note>
          <note n="8d5b906d">
            Torbjörn Björlund
          </note>
          <note n="bc2a1a33">
            Torbjörn Lövendahl
          </note>
          <note n="bc2a1a33">
            Torbjörn Lövendahl
          </note>
          <note n="1310a070">
            Amineh Kakabaveh
          </note>
          <note n="46b078ca">
            Ameer Sachet
          </note>
          <note n="46b078ca">
            Ameer Sachet
          </note>
          <note n="46b078ca">
            Ameer Sachet
          </note>
          <note n="0a7a6c7a">
            Ann-Christin Ahlberg
          </note>
          <note n="0a7a6c7a">
            Ann-Christin Ahlberg
          </note>
          <note n="4097791d">
            Sonia Karlsson
          </note>
          <note n="1f98e3b2">
            Carin Runeson
          </note>
          <note n="d7e71df6">
            Hans Linde
          </note>
          <note n="10b209cd">
            Anneli Särnblad
          </note>
          <note n="f72afa9b">
            Tommy Ternemar
          </note>
          <note n="dc0803ba">
            Christina Axelsson
          </note>
          <note n="26a2438b">
            Monica Green
          </note>
          <note n="625f1f02">
            Carina Hägg
          </note>
          <note n="32528c13">
            Christina Oskarsson
          </note>
          <note n="92dabaf4">
            Lars Wegendal
          </note>
          <note n="64d2b091">
            Kurt Kvarnström
          </note>
          <note n="4341071d">
            Karin Svensson Smith
          </note>
          <note n="ebd86314">
            Désirée Liljevall
          </note>
          <note n="ebd86314">
            Désirée Liljevall
          </note>
          <note n="f2dcd73a">
            Lars Johansson
          </note>
          <note n="1f98e3b2">
            Carin Runeson
          </note>
          <note n="ec0ae57b">
            Svaren redovisas i bilaga som fogats till riksdagens snabbprotokoll
            tisdagen den 22 december.
          </note>
          <note n="4bb3c141">
            17 § Kammaren åtskildes kl. 19.22.
          </note>
          <note n="6740dbec">
            Förhandlingarna leddes
          </note>
          <note n="afa2c8b0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
