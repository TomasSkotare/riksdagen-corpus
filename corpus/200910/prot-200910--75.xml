<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--75</head>
          <docDate when="2009-02-16">2009-02-16</docDate>
        </div>
      </front>
      <body>
        <div>
          <note n="b032ff38">
            ﻿
          </note>
          <note n="1269f01e">
            Riksdagens protokoll
          </note>
          <note n="24f7d63f">
            2009/10:75
          </note>
          <note type="date" n="9dc0b4fe">
            Tisdagen den 16 februari
          </note>
          <note n="ecf52dc9">
            Kl. 13:00 - 16:03
          </note>
          <note n="8e3772b0">
            1 § Information från regeringen om resultatet av det svenska
            ordförandeskapet samt om Europeiska rådets möte den 11 februari
          </note>
          <note type="speaker" n="f52d6669">
            Anf. 1 Statsminister FREDRIK REINFELDT (m):
          </note>
          <u who="unknown" xml:id="i-dda85320f8320615-0" n="6757b237">
            <seg n="0efa5f44">
              Herr talman! Ärade ledamöter! Jag kommer i dag dels att rapportera
              från det informella möte i Europeiska rådet som ägde rum i Bryssel
              i torsdags, dels göra en kort summering av det svenska EU-ordförandeskapet.
            </seg>
            <seg n="edbcbf48">
              Låt mig börja med det informella mötet i Europeiska rådet den
              11 februari. Ordföranden i Europeiska rådet, den förre belgiske
              premiärministern Herman Van Rompuy, sammankallade till detta möte,
              och det var det första i hans nya roll.
            </seg>
            <seg n="327f6523">
              Syftet med det informella mötet var ursprungligen att i ett tidigt
              skede diskutera utgångspunkterna för EU:s nya strategi för jobb
              och tillväxt, det som kallas EU 2020. Därtill stod två andra frågor
              på dagordningen. Det var dels klimatfrågan efter FN-mötet i Köpenhamn,
              dels den svåra situationen på Haiti och EU:s förmåga att hantera
              kriser och katastrofer.
            </seg>
            <seg n="72008460">
              Mot bakgrund av det allvarliga läge som den grekiska ekonomin
              befinner sig i kom i stället denna fråga att dominera toppmötet.
              Tiden medgav också en första diskussion om den nya EU 2020-strategin,
              men klimat- och Haitidiskussionerna fick skjutas upp.
            </seg>
            <seg n="d4f436a8">
              Herr talman! Den ekonomiska krisen har satt spår i samtliga EU-länder.
              Värst drabbas de länder som redan före krisen hade svaga statsfinanser.
              Att till redan röda budgetunderskott och kostsamma statsskulder
              lägga en betydande nota för krisbekämpning kan leda till att ohållbara
              underskott byggs upp underskott som innebär en svår väg tillbaka
              till ordning och reda i ekonomin.
            </seg>
            <seg n="3b95896c">
              Ett tydligt exempel på detta problem utgör just Grekland. Landet
              hade förra året ett budgetunderskott på 12,7 procent av bnp och
              en statsskuld på över 120 procent av bnp. Grekland är inte ensamt.
              I flertalet EU-länder överskrids stabilitets- och tillväxtpaktens
              gränsvärde för budgetunderskott på 3 procent. Sammanlagt är i
              dag hela 20 länder föremål för så kallade underskottsförfaranden.
            </seg>
            <seg n="0a812079">
              Sverige utgör här ett av de få undantagen. Sverige är ett av
              de få EU-länder som håller sig inom ramen för EMU-samarbetets
              regler. Vår statsskuld ligger med tydligt säkerhetsavstånd till
              de uppsatta rekommendationerna. Våra offentliga finanser är därtill
              i så gott skick att vi bara om några år kan vara tillbaka på överskott.
              Detta utan att vi behöver genomföra några nedskärningar och/eller
              skattehöjningar.
            </seg>
            <seg n="bce1ab35">
              Finns det en orsak till denna starka svenska position? Från svensk
              sida har hela tiden krisbekämpningen och statsfinanserna setts
              i ett sammanhang. Det innebär att Sverige till skillnad från större
              delen av EU i dag står mycket starkt. Det är en position som vi
              inte har varit vana vid under tidigare kriser och en position
              som vi måste vårda och slå vakt om.
            </seg>
            <seg n="843ef70e">
              För de länder som är i en annan sits finns inga snabba lösningar.
              Vägen tillbaka till uthålliga statsfinanser är lång och stenig.
              Det är den vägen som Grekland och många andra länder nu får vandra.
            </seg>
            <seg n="9ab21870">
              Vid mötet i torsdags uttalades stöd för Greklands planer vad
              avser att sanera ekonomin inklusive att minska budgetunderskottet
              med 4 procent under 2010. Just i dag kommer EU:s finansministrar
              att anta rekommendationer för Grekland. Dessa rekommendationer
              kommer att följas upp av kommissionen och Europeiska centralbanken
              som kommer att föreslå ytterligare åtgärder om så behövs. Till
              hjälp i detta arbete finns expertis från Internationella valutafonden.
              Första utvärderingen av arbetet kommer att göras i mars.
            </seg>
            <seg n="c1c075ab">
              Slutligen utlovade eurozonmedlemmarna att vidta åtgärder för
              att säkerställa eurozonens finansiella stabilitet om så behövs.
              Det underströks också att Grekland själv inte begärt något finansiellt
              stöd.
            </seg>
            <seg n="0675665b">
              Herr talman! Det informella mötet i Europeiska rådet behandlade
              också EU:s framtida strategi för jobb och tillväxt, den så kallade
              EU 2020-strategin som kommer att bli Lissabonstrategins efterföljare.
            </seg>
            <seg n="706c26b7">
              Den ekonomiska och finansiella krisen har visat på vikten av
              långsiktigt hållbara finanser för att ha marginaler när extra
              stödåtgärder måste sättas in. Vi behöver också en framåtblickande
              tillväxtstrategi för att lägga grunden för en utveckling som möjliggör
              jobb och välfärd på sikt. Det handlar också om att Europa bättre
              måste kunna konkurrera med de snabbväxande ekonomier som vi ser
              på flera håll i världen.
            </seg>
          </u>
          <note n="fc7508d1">
            Vid mötet presenterade Europeiska rådets ordförande Herman Van
            Rompuy och kommissionens ordförande José Manuel Barroso sina tankar
            om EU 2020-strategin. De har formulerats i de dokument som delgavs
            riksdagens EU-nämnd före mötet, och dessa tankar fick allmänt
            stöd.
          </note>
          <u who="unknown" xml:id="i-b1a266eb537d354a-0" n="6757b237">
            <seg n="8394c089">
              Från svensk sida framhöll jag vikten av öppna och väl fungerande
              marknader, satsningar på kunskap, full sysselsättning och långsiktigt
              hållbara offentliga finanser som vägen till att säkra Europas
              välfärd och trygghetssystem. Jag framförde också att strategin
              bör bygga på ett begränsat antal prioriterade målsättningar för
              att göra den så tydlig som möjligt. Sverige menar också att strategin
              bör följas upp på ett effektivare sätt och att resultaten av dessa
              uppföljningar bör offentliggöras. På så sätt kan vi göra klart
              vilka länder som släpar efter, vilket i sin tur kan leda till
              fortlöpande debatt om utvecklingen såväl nationellt som i Bryssel.
            </seg>
            <seg n="8d4d7ace">
              Den allmänna uppfattningen vid mötet var att de övergripande
              målen skulle överföras till nationella mål men att dessa borde
              tillåtas variera medlemsländerna emellan med hänsyn till att olika
              länder har olika utgångspunkter. Tillsammans med flera andra stats-
              och regeringschefer betonade jag vikten av uppföljning och nämnde
              ökad användning av jämförande instrument som brukar kallas för
              benchmarks eller scoreboards. Det fanns också en samsyn om Europeiska
              rådets roll som motor i arbetet med att utveckla just EU 2020-strategin.
            </seg>
            <seg n="3454b523">
              Dessa diskussioner ska nu fortsätta vid Europeiska rådets vårtoppmöte
              i mars. Målsättningen är sedan att en strategi ska kunna antas
              vid toppmötet i juni.
            </seg>
            <seg n="5240484f">
              Herr talman! Sverige höll under sex månader i ordförandeklubban
              för världens största integrerade ekonomi med nära 500 miljoner
              invånare. Vi kan nu se tillbaka på ett väl genomfört ordförandeskap
              det sista ordförandeskap som genomfördes under det så kallade
              Nicefördraget.
            </seg>
            <seg n="8e79389f">
              Det spanska ordförandeskapet, som tog över stafettpinnen från
              oss när vi gick in i det nya året, verkar nu under andra förutsättningar.
              De verkar under ett Lissabonfördrag som inrättat en permanent
              ordförande för Europeiska rådet och en hög representant för EU:s
              utrikes- och säkerhetspolitik som representerar både kommissionen
              och medlemsländerna. Det är ett Lissabonfördrag som också effektiviserat
              och stärkt EU-samarbetet på olika områden, inte minst vad gäller
              rättsliga och inrikes frågor som ju Sveriges nya kommissionär
              Cecilia Malmström ansvarar för.
            </seg>
            <seg n="02c5bb98">
              Låt oss förflytta oss åtta månader tillbaka i tiden, och låt
              mig gå tillbaka till den 1 juli 2009 då vi inledde vårt ordförandeskap.
              Låt mig påminna om den situation som unionen då befann sig i.
              Det var en situation som kännetecknades av betydande institutionell
              osäkerhet och av hanteringen av den värsta ekonomiska krisen sedan
              1930-talet.
            </seg>
            <seg n="0e4e5a8e">
              Vi hade då ett nyval till ett Europaparlament som inte var berett
              att godkänna ett nytt mandat för José Manuel Barroso som kommissionens
              ordförande. Vi hade en utgående kommission som bara väntade på
              att bli utbytt, och vi var många som med spänning väntade på den
              irländska folkomröstningen om Lissabonfördraget. Ett ja i denna
              folkomröstning skulle ställa nya krav på vårt ordförandeskap.
              I planeringen för ordförandeskapet var vi således tvungna att
              arbeta med flera osäkra variabler och alternativa scenarier. Det
              var i sanning en utmaning att anta.
            </seg>
            <seg n="c4e38e14">
              Herr talman! Parallellt med den institutionella utvecklingen
              arbetade vi med att leverera resultat inom de områden som vi angivit
              som särskilt prioriterade under vårt ordförandeskap, nämligen
              kampen mot klimatförändringarna, åtgärder till följd av den ekonomiska
              och finansiella krisen, Helsingforssprogrammet för rättsliga och
              inrikes frågor, Östersjöstrategin och ett stärkande av EU som
              global aktör inklusive utvidgningen.
            </seg>
            <seg n="c101a66e">
              Låt mig börja med klimatfrågan. Betydelsen av kampen mot klimatförändringarna
              kan inte nog betonas, inte bara för Sverige och EU utan för hela
              världen. Det handlar om den oro som många känner för vad som händer
              med vår jord till följd av den globala uppvärmningen och som följer
              i de alltför höga utsläppens spår. Ytterst handlar det om det
              ansvar som vi gemensamt måste ta för vår jord och för vår framtid.
            </seg>
            <seg n="3686946b">
              Kampen mot klimatförändringarna gick som en röd tråd genom det
              svenska ordförandeskapet. Det svenska ordförandeskapets främsta
              uppgift och ansvar var att leverera en ambitiös EU-position i
              de internationella förhandlingarna. Detta gjorde vi helt och fullt.
            </seg>
            <seg n="fcdaf8ec">
              Vid toppmötet i oktober antog vi ett omfattande mandat för att
              EU skulle kunna fortsätta att ha en ledande roll i klimatförhandlingarna.
              Vi satte ett långsiktigt mål för utsläppsminskningar på 8095 procent
              till 2050 och förnyade vårt erbjudande att reducera utsläppen
              med 30 procent till år 2020 om andra parter gjorde motsvarande
              åtagande.
            </seg>
            <seg n="5babb076">
              Många medlemsländer var tveksamma till att vid denna tidpunkt
              ta ställning till behovet av att finansiera klimatåtgärder i utvecklingsländerna.
              Vi lyckades, trots det, presentera konkreta siffror för de globala
              behoven på kort och på medellång sikt.
            </seg>
            <seg n="b4660dc3">
              Vid decembertoppmötet gick vi ett steg längre efter många veckors
              arbete som avslutades med förhandlingar in på småtimmarna. Vid
              toppmötet lyckades vi enas om motsvarande 72 miljarder svenska
              kronor för klimatinsatser i utvecklingsländerna under perioden
              2010 fram till 2012. Det är ett belopp som välkomnats av FN som
              en, som de beskriver, huge encouragement to the process eller
              en enormt positiv injektion i processen.
            </seg>
            <seg n="6bbbbded">
              Sedan följde FN:s klimatmöte i Köpenhamn. Resultatet blev inte
              vad vi önskade, men utgången var tyvärr till stora delar förutsebar.
              Jag fick tydliga indikationer på denna utveckling redan under
              EU-mötena vi hade med USA, Indien, Kina, Sydafrika, Ryssland och
              Brasilien, som jag kom att leda under det svenska ordförandeskapet.
              När stats- och regeringscheferna anlände till Köpenhamn var förhandlingsläget
              helt låst.
            </seg>
            <seg n="54e2d956">
              Tillsammans med det danska ordförandeskapet samlade EU då ett
              trettiotal länder för förhandlingar, och resultatet blev det som
              kallas för Köpenhamnsöverenskommelsen. Överenskommelsen är inte
              vad vi önskade men är samtidigt ett steg framåt. De länder som
              den 1 februari i år hade anmält utsläppsbegränsningar till Köpenhamnsöverenskommelsen
              representerar 78 procent av världens utsläpp. Dessa utsläppsbegränsningar
              är i dagsläget otillräckliga för att hålla den globala uppvärmningen
              inom två grader, men Köpenhamnsöverenskommelsen representerar
              trots det en gemensam grund och metodik för att gå vidare. Överenskommelsen
              har också fördelen att den ska förverkligas omedelbart.
            </seg>
            <seg n="3e0ca6c8">
              Herr talman! Många människor har fått uppleva finanskrisen på
              nära håll med oro för den egna ekonomin och de egna möjligheterna
              genom ett förlorat arbete och lån som inte längre går att betala.
              Många människor har kunnat konstatera att något var fel när miljonbonusar
              delades ut samtidigt som banker och finansiella institut visade
              röda siffror.
            </seg>
            <seg n="810d1e9b">
              Under det svenska ordförandeskapet har vi förmått EU att enas
              om exitstrategier som ska återupprätta goda offentliga finanser
              och ta oss ur nuvarande stimulansåtgärder. Det är nödvändigt att
              på detta sätt markera vikten av uthållighet i de offentliga finanserna.
              Det är nödvändigt för återhämtningen på kort sikt men också för
              jobben och tillväxten på sikt.
            </seg>
            <seg n="72dd566c">
              En annan viktig utmaning för det svenska ordförandeskapet har
              varit arbetet med att komma till rätta med brister i finanstillsynen.
              Det omfattande arbetet har på kort tid under hösten lett fram
              till att vi nu enats om en ny och förbättrad tillsynsstruktur
              för finansmarknaderna. Vi har förhandlat fram robusta strukturer
              för tillsyn på såväl makro- som mikronivå för att förhindra en
              upprepning av krisen för att få en tidig förvarning om vi återigen
              skulle gå mot obalanser och för att bygga en europeisk finanstillsyn
              som matchar och kan överblicka finansinstitutens gränsöverskridande
              verksamhet.
            </seg>
            <seg n="79a37248">
              Under det svenska ordförandeskapet har vi också prioriterat arbetet
              med att riskanpassa bonussystemen inom finansiella institut. Vi
              har varit tydliga med det orimliga i att utbetalda bonusar inte
              rimmat med faktiska resultat. Sverige har under ordförandeskapet
              2009 varit en av de starkast pådrivande krafterna bakom en skarp
              reglering av ersättningssystemen i den finansiella sektorn.
            </seg>
            <seg n="9a65bcd2">
              Även på hemmaplan har regeringen hårt drivit dessa frågor. Nu
              stärks kopplingen mellan ersättning och långsiktigt resultat.
              Det sker genom en reglering i lagstiftningen. Sverige påbörjade
              arbetet med att införa kommissionens rekommendationer direkt när
              dessa hade antagits. Regeringen gjorde som ett led i detta redan
              i juni ett tillägg i Finansinspektionens regleringsbrev. Från
              den 1 januari i år har ett antal regler i linje med kommissionens
              rekommendationer införts i Sverige. Arbetet fortgår nu inom EU
              för att få på plats de kvarvarande delarna i regelarbetet.
            </seg>
            <seg n="281cf3d2">
              Herr talman! Jag är också nöjd med att vi kunde anta Helsingforssprogrammet
              under vårt ordförandeskap. Med detta stärks och utvecklas samarbetet
              inom rättsliga och inrikes frågor samt migration, ett område som
              blivit en allt viktigare del av EU-samarbetet och som i högsta
              grad berör den enskilde medborgarens vardagsliv.
            </seg>
            <seg n="304fb05c">
              Vår ambition har varit att skapa ett tryggare och öppnare Europa
              där enskildas rättigheter värnas. Jag tycker att vi har lyckats
              uppnå denna vår ambition. Helsingforssprogrammet kommer att vara
              ledstjärna för EU och för Sveriges kommissionär Cecilia Malmström
              de närmaste fem åren.
            </seg>
            <seg n="84c34cc1">
              Herr talman! Under vårt ordförandeskap har vi även antagit EU:s
              strategi för Östersjön. Detta arbete grundades redan i december
              2007 då kommissionen på svenskt initiativ uppmanades att lägga
              fram ett förslag till strategi. Vi hoppas att den nu antagna strategin
              ska leda till bättre samordning av de åtgärder som vidtas av Östersjöländerna,
              detta för att främja regionens konkurrenskraft och utveckling
              samt skapa en hållbar Östersjömiljö.
            </seg>
            <seg n="dfcbf7a4">
              På den internationella arenan kan vi särskilt notera fortsatta
              framsteg i utvidgningsförhandlingar med Turkiet och Kroatien,
              trots betydande utmaningar. Under ordförandeskapet nåddes till
              exempel en överenskommelse om hur gränskonflikten mellan Kroatien
              och Slovenien skulle hanteras. Framsteg har också gjorts inom
              ramen för det svensk-polska initiativet om EU:s östliga partnerskap.
              Det svenska ordförandeskapet vidareutvecklade dessutom EU:s politik
              för några av de viktigaste internationella konfliktområdena, Mellanöstern
              samt Afghanistan och Pakistan.
            </seg>
            <seg n="5a77a323">
              Slutligen stabiliserades den institutionella grunden för EU-samarbetet
              under det svenska ordförandeskapet. Efter många kontakter med
              Europaparlamentet kunde José Manuel Barroso godkännas som kommissionens
              ordförande för ytterligare en period. Irland röstade som bekant
              ja till Lissabonfördraget. Samtidigt väckte den tjeckiske presidenten
              invändningar mot fördraget, trots att det tjeckiska parlamentet
              redan hade godkänt det. Efter intensiva kontakter med Tjeckien
              och dess grannländer, som påverkas av de tjeckiska kraven, blev
              det svenska ordförandeskapet också det ordförandeskap som fick
              förbereda och genomföra sjösättandet av ett nytt fördrag, Lissabonfördraget.
              I november anordnade vi ett extra möte i Europeiska rådet för
              att enhälligt utse Herman Van Rompuy och Catherine Ashton till
              Europeiska rådets ordförande respektive hög representant.
            </seg>
            <seg n="07b21e05">
              Herr talman! Vi tog oss an ordförandeskapet med en vilja att
              konstruktivt driva EU:s viktiga arbete framåt. Vi visste att den
              tid av kris världen befinner sig i, kombinerat med EU:s institutionella
              förnyelse, gjorde att framgång inte skulle vara lätt och att inga
              framsteg kunde tas för givna. Det svenska ordförandeskapet har
              emellertid levererat goda resultat inom samtliga prioriterade
              områden.
            </seg>
            <seg n="b3afe5d0">
              Vi lovade att som ordförandeland anta utmaningen. Vi har gjort
              just detta, och vi har levererat. Det är ett styrkebesked för
              Sverige. Vi har nu bevisat att Sverige kan tillhöra kärnan av
              EU-samarbetet. Det ska vi ta med oss som en viktig grund att bygga
              vidare på när vi framöver diskuterar Sverige i Europa.
            </seg>
            <seg n="50f59459">
              Herr talman! Jag är härmed redo att ta emot ledamöternas frågor
              och kommentarer.
            </seg>
          </u>
          <note type="speaker" n="821176f4">
            Anf. 2 SUSANNE EBERSTEIN (s):
          </note>
          <u who="susanne_eberstein_a1dea0" xml:id="i-ee92a6123331204f-0" n="7bd3069d">
            <seg n="b7419540">
              Herr talman! Jag vill tacka för återrapporteringen och sammanfattningen
              av det svenska ordförandeskapet.
            </seg>
            <seg n="bb1fc2ac">
              Först vill jag ge en kort kommentar till resultatet av ordförandeskapet.
              Just resultatet låter väl vänta på sig? Det förefaller dock som
              om den svenska regeringen varit duktig på att administrera ordförandeskapet.
              Många viktiga frågor har lyfts in på dagordningen.
            </seg>
            <seg n="6746ed06">
              Vi socialdemokrater anser att regeringen skulle ha tagit tillfället
              i akt och drivit svenska frågor. Vi har från oppositionen otaliga
              gånger krävt att regeringen ska ta upp arbetsmarknadsfrågor med
              fackliga organisationers rätt att ta till stridsåtgärder vid konflikter,
              men regeringen har vägrat. Enligt regeringen och statsministern
              har det aldrig varit rätt tillfälle. Jag kan inte tolka det på
              annat sätt än att den borgerliga regeringen är nöjd med läget
              som det är, även om man påstår något annat.
            </seg>
            <seg n="4129e3da">
              Sedan vill jag fråga om åtgärder för att komma till rätta med
              krisläget i Grekland. Alla är medvetna om det allvarliga läget,
              men vad kan EU göra åt det? Vilka konkreta krav kan ni ställa
              på Grekland utom att säga att de måste skära ned de offentliga
              utgifterna? Vad händer om Grekland inte lever upp till det som
              EU kräver? Vilka maktmedel menar statsministern att det samlade
              EU förfogar över? Vad betyder det för övriga Europa att Grekland
              har euro? Hur mycket påverkar krisen i Grekland ekonomierna i
              andra euroländer? Vad skulle ha varit annorlunda om de stått utanför?
              Hur gick diskussionen i dessa delar?
            </seg>
          </u>
          <note type="speaker" n="662cc97e">
            Anf. 3 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-0" n="6757b237">
            <seg n="3aaef5be">
              Herr talman! Som jag angivit i min inledande beskrivning levererade
              vi på de punkter vi hade satt upp. Det är för mig viktiga svenska
              värden. Det gäller Östersjön, Östersjöstrategin, de inrikesrättsliga
              frågorna, att få det nya fördraget på plats, att få fram de ledande
              befattningshavarna för att få ett bättre fungerande EU.
            </seg>
            <seg n="f206849d">
              Det är riktigt att vi vid olika tillfällen har sagt att vi inte
              är beredda att verka för att riva upp utstationeringsdirektivet,
              som i sammanhanget dessutom endast berör kanske ett par tusen
              personer på den svenska arbetsmarknaden. Vi har haft en svensk,
              inhemsk, hantering. Jag tycker inte att det ska ställas mot de
              många bedrifterna och det faktum att vi faktiskt levde upp till
              det som vi hade sagt att vi ville göra.
            </seg>
            <seg n="3a1100e1">
              När det gäller Grekland vill jag säga att alla EU:s medlemsländer
              ingår i den så kallade stabilitets- och tillväxtpakten och har
              att efterleva de regler som där stipuleras. Grekland är också
              en del av eurozonen, och det finns ett eget eurosamarbete där
              man för särskilda diskussioner. Det är i dessa båda avseenden
              som det förs en diskussion om vad Grekland bör göra. Det är naturligtvis
              av det skälet att det Grekland gör eller inte gör inte bara kommer
              att ha betydelse för hur Grekland utvecklas utan också få spridningsverkan.
              Det är precis det man diskuterar i dag. Sverige är inte i första
              hand engagerat i detta, eftersom vi inte är en del av eurozonen.
              Vi är med som en del av detta när det gäller att man bryter mot
              stabilitets- och tillväxtpakten.
            </seg>
            <seg n="8447a500">
              Ingenting går att lösa med mindre än att grekerna själva tar
              ansvar för att rätta till de stora, allvarliga och djupgående
              strukturella problem de har. Det har också den grekiska regeringen
              signalerat sin vilja att göra. Giorgos Papandreou var på plats
              i torsdags och var tydlig med att säga att de inte efterfrågar
              någon form av lån eller hjälp utan nu vill agera för att ta sig
              ur denna uppkomna situation. Det bör man naturligtvis visa respekt
              för. Sedan vet jag att det ändå fortsätter en diskussion om att
              de bör vidta ytterligare åtgärder.
            </seg>
          </u>
          <note type="speaker" n="fb209f21">
            Anf. 4 SUSANNE EBERSTEIN (s):
          </note>
          <u who="susanne_eberstein_a1dea0" xml:id="i-ee92a6123331204f-1" n="7bd3069d">
            <seg n="273a4447">
              Herr talman! Man kan fundera över om det är bra eller dåligt
              att vi inte är med i eurosamarbetet. Det är verkligen en öppen
              fråga med tanke på det som händer just nu i Europa.
            </seg>
            <seg n="dda6f210">
              Statsministern är väldigt nöjd och glad över att Östersjöstrategin
              kom på plats. Jag undrar när vi får se resultatet av innehållet
              i strategin. Än så länge är det bara tal och inte så mycket verkstad.
            </seg>
          </u>
          <note type="speaker" n="eecae58e">
            Anf. 5 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-1" n="6757b237">
            <seg n="3de153c3">
              Herr talman! Det kommer nog att växa fram allteftersom. Det var
              ett möte för bara någon vecka sedan i Helsingfors där man diskuterade
              ytterligare åtgärder, bland annat på miljösidan, och Sverige presenterade
              nya satsningar på miljökvaliteten i Östersjön. Birgitta Ohlsson
              kommer att jobba med detta i den svenska regeringen och EU för
              att sätta det i verket. Det finns en väldig vilja till samordningsinsatser.
              Det polska kommande ordförandeskapet har sagt att man tydligt
              vill följa upp att det verkligen har givit resultat.
            </seg>
            <seg n="eda3e6ff">
              Det är viktigt att det kommer på plats av det enkla skälet att
              det är ett första exempel på ett slags regionalt tänkande. Man
              försöker samordna EU-resurser och EU-institutioner för en del
              av EU-samarbetet. Det är viktigt i ett EU som nu har 27 medlemmar
              och inte som förr bara 12 eller 15.
            </seg>
          </u>
          <note type="speaker" n="bd230d67">
            Anf. 6 ANNA KINBERG BATRA (m):
          </note>
          <u who="anna_kinberg_batra_c1916b" xml:id="i-d364b87c7346f019-0" n="1df92adb">
            <seg n="6608c2ab">
              Herr talman! Jag tackar statsministern för redogörelsen för toppmötet
              och ordförandeskapet.
            </seg>
            <seg n="c49aeef5">
              Jag minns vilka utmaningar Sverige stod inför under förberedelserna
              inför ordförandeskapet för nästan ett år sedan. Det råder inget
              tvivel om att regeringen antog dessa utmaningar i en orolig värld
              och i en tid då vi varken hade parlament, kommission eller fördrag
              på plats.
            </seg>
            <seg n="a8e90197">
              Det har hänt väldigt mycket sedan dess. Det är alltid pretentiöst
              och lite fånigt att som svensk berömma sig själv eller en partikamrat,
              men jag kan konstatera här och nu att andra länder gett väldigt
              bra betyg till det svenska ordförandeskapet för att ha varit effektivt
              och resultatorienterat. Statsministern har också fått en utmärkelse
              i internationell press för detta.
            </seg>
            <seg n="663b4edb">
              Det hette Brysselbaserat ordförandeskap ett tag. Det var inte
              lika mycket möten i Sverige som förra gången. Men aktiviteten
              här hemma var god i alla fall. Statsministern själv deltog i stora
              möten här i huset. Vi hade flera sådana även i denna kammare.
              Samspelet mellan riksdag och regering var gott. Trots den ökade
              press och stress som ett ordförandeskap innebär har regeringen
              nu fullgjort sina samrådsskyldigheter, vilket är viktigt politiskt,
              särskilt när man måste kompromissa mycket i svåra tider.
            </seg>
            <seg n="03c2c5dd">
              Men jag vill mot bakgrund av Köpenhamnsmötet fråga hur vi nu
              kan arbeta vidare med EU:s roll i världen. Den är inte så stark
              som vi skulle vilja hoppas, även om arbetet inom EU gick bra trots
              krisen. De andra lyssnar inte på oss så väl som de borde göra
              än, trots statsministerns engagemang med till exempel Kina, USA
              och Indien.
            </seg>
          </u>
          <note type="speaker" n="46a3b535">
            Anf. 7 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-2" n="6757b237">
            <seg n="0a7e316c">
              Herr talman! Jag vill först kommentera detta med Brysselbaserat.
              Det anses vara ett mer framgångsrikt ordförandeskap om man förstår
              att driva EU framåt i frågor som är aktuella och där EU-systemet
              är förberett, där det finns underlag och där kommissionen har
              lagt fram lagförslag och om man också jobbar via de representanter
              Sverige har på plats i Bryssel. Det brukar ofta bli bättre förberedda
              och genomförda ordförandeskap jämfört med dem som tidigare ibland
              flyttades hem till huvudstaden, som det brukade heta. Nu kommer
              detta att förändras i och med att vi har fått en ny ordning med
              Lissabonfördraget, men jag tror att vi agerade klokt genom att
              hitta den balansen.
            </seg>
            <seg n="e37b71a1">
              Vem var mäktig i Köpenhamn? Jo, den som var ansvarig för stora
              utsläpp och hade låga ambitioner hade makt i Köpenhamn. Sättet
              att fatta beslut, baserat på enhällighet, gav vetorätt till varje
              enskilt land. Det land som hade lägst ambitioner kunde alltså
              styra hela processen. Om det är så världen tänker lösa sina problem
              kommer världen inte att lösa sina problem. Det kommer inte att
              förändras om man byter från Köpenhamn till någon annan stad i
              världen. Då kommer problemet att återkomma ändå. Med detta upplägg
              blev EU inte mäktigt, för EU hade höga ambitioner och sjunkande
              utsläpp. Då har man inte inflytande med det sättet att fatta beslut.
            </seg>
            <seg n="c83a6ce9">
              Eftersom jag själv var närvarande kan jag säga att det också
              var utomordentligt svårt att få det att handla om klimat. Det
              var ett klimattoppmöte som i huvudsak inte handlade om klimat
              utan om allt annat. Det finns all anledning att påminna om att
              det finns många orättvisor och tillkortakommanden i världen som
              många tycker är angelägna. Men det vore bra om en klimatfråga
              möts av en diskussion och lösningar som löser klimathotet. Det
              var nära nog omöjligt att ens få diskutera klimatet, eftersom
              så väldigt många länder och aktörer som var där var intresserade
              av att prata om någonting annat.
            </seg>
            <seg n="2de1588a">
              Återigen: Vill vi inte se detta igen måste vi dra lärdomar av
              det. Det var min förhoppning att vi hade kunnat inleda de diskussionerna
              redan i torsdags, men nu ströks detta från dagordningen. Jag har
              väldigt många synpunkter och ambitioner för att förbättra ordningen
              för detta. Men som sagt lär det återkomma. Jag hoppas att kunna
              återrapportera till EU-nämnden och riksdagen inför och efter de
              diskussionerna, förmodligen i mars.
            </seg>
          </u>
          <note type="speaker" n="d5fcbffb">
            Anf. 8 ANNA KINBERG BATRA (m):
          </note>
          <u who="anna_kinberg_batra_c1916b" xml:id="i-d364b87c7346f019-1" n="1df92adb">
            <seg n="4233c931">
              Herr talman! Jag tackar statsministern och vill ställa en följdfråga
              om den så kallade 2020-strategin, som stats- och regeringscheferna
              och många andra ministrar nu arbetar med. EU är officiellt för
              att bli världens starkaste ekonomi. Det skulle vi ha blivit till
              i år, men så blev det inte. Vi är överens om detta nu också, åtminstone
              i högtidstalen. Så låter det även från statsministrarna. Men varför
              är det så svårt att få detta att ske i praktiken?
            </seg>
            <seg n="879c8f46">
              Inom EU är högtidstalen en sak och vardagsarbetet i olika länder
              en annan. Många skyddar sina marknader i stället för att öppna
              dem. Hur kan frihandel, öppna marknader och starkare konkurrenskraft
              få gehör även globalt i till exempel WTO-förhandlingar, G20 och
              andra sådana forum där EU måste vara starkare? Det är inte här
              inne det brister. Frihandel är vi ganska överens om här i huset,
              och vi är ganska överens om det på EU-nivå. Men hur kan vi genomföra
              detta?
            </seg>
          </u>
          <note type="speaker" n="16d27b2e">
            Anf. 9 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-3" n="6757b237">
            <seg n="83b27317">
              Herr talman! Detta diskuterade vi en hel del. Grundproblemet
              är väl just att vi har en globalisering och en världshandel som
              har förändrat konkurrensförhållandena i världen. Vad som förr
              mest var en diskussion om konkurrens mellan USA och Europa handlar
              nu om nära nog alla världsdelar, inte minst Asien.
            </seg>
            <seg n="f8ee126e">
              Det som sker är att globaliseringen för väldigt många av EU:s
              medlemsländer upplevs sätta tryck på traditionell produktion och
              traditionella jobb, som försvinner. Det är ibland oklart vad det
              ersätts av. Väldigt många av länderna inom EU är mer skeptiska
              och oroade för globaliseringen än vi i Norden. Norden har åtminstone
              än så länge kanske klarat sig bättre i den nya konkurrenssituationen.
            </seg>
            <seg n="c09f5701">
              Det är ett väldigt viktigt vägval. Man kan försöka finna formerna
              för att klara konkurrensen i öppen världshandel med hela globaliseringens
              konsekvenser. Då kommer det att handla väldigt mycket om kunskaper,
              investeringsförutsättningar och ett attraktivt näringsklimat.
              Å andra sidan finns de som mer tror att det går att skydda sig
              från globaliseringen med Europaprotektionism, antingen direkt
              eller indirekt.
            </seg>
            <seg n="4f9b4891">
              Vart Europa går är ännu inte avgjort, vill jag säga. Det är tydligt:
              Vid varje möte förs den här typen av diskussioner. I Sverige har
              vi i så fall traditionellt en bredare enighet kring frihandelns
              värde än vad jag möter i Europa ibland. Jag hoppas att vi kan
              slå vakt om den breda enigheten. Sveriges röst och tilltro till
              frihandeln kommer att behövas. Gör vi fel vägval äventyrar det
              väldigt mycket av de välståndsbringande krafter som lägger grunden
              till jobb och välfärd i framtiden.
            </seg>
            <seg n="e9ff049c">
              Detta är en viktig diskussion. Vi ska som sagt återkomma i mars
              och i juni. Vi kommer att ha anledning att återkomma till detta
              i EU-nämnden och riksdagen.
            </seg>
          </u>
          <note type="speaker" n="97728935">
            Anf. 10 JACOB JOHNSON (v):
          </note>
          <u who="jacob_johnson_8077eb" xml:id="i-4bb0bb923f653b2b-0" n="6c56bebd">
            <seg n="35d427bb">
              Herr talman! Toppmötet förra veckan, som den nye rådsordföranden
              Van Rompuy kallade till, skulle handla om den så kallade 2020-strategin
              men kom helt att domineras av eurolandet Greklands ekonomiska
              situation. Det är inte bara Grekland som har minst sagt ansträngda
              offentliga finanser. Snart sagt alla EU:s länder bryter mot stabilitetspakten.
              Även stora länder som Spanien och Storbritannien har mycket stora
              underskott.
            </seg>
            <seg n="e9405957">
              Samtidigt står EU inför en diskussion om djupgående förändringar
              av sin långtidsbudget. Kommissionen vill skära ned på de tunga
              utgifterna, som jordbruk och strukturfonder. Därmed står också
              jordbrukspolitiken på agendan. EU ska också implementera Lissabonfördraget,
              med allt vad det innebär av ökat medbeslutande för Europaparlamentet
              och de nationella parlamentens subsidiaritetskontroll med mera.
            </seg>
            <seg n="fcd5c2d1">
              Nu kommer, som vi hört här, kommissionen antagligen att lägga
              fram sitt förslag till ny 2020-strategi i mars. Planen är att
              strategin ska kunna antas av Europeiska rådet redan till sommaren.
              Det är en ganska kort tid för att få in synpunkter från medlemsstaterna,
              fackliga organisationer, folkrörelser med mera.
            </seg>
            <seg n="3fa06b9b">
              Min fråga till statministern blir då om det inte vore klokare
              att prioritera arbetet med att ta itu med de stora strukturella
              frågorna som långtidsbudgeten, jordbrukspolitiken, hanteringen
              av finanskrisens effekter och att ge arbetet med att utveckla
              en ny ekonomisk strategi mer tid.
            </seg>
          </u>
          <note type="speaker" n="d28ea56a">
            Anf. 11 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-4" n="6757b237">
            <seg n="00206666">
              Herr talman! Jag och Jacob Johnson inledde den här diskussionen
              redan under EU-nämndssammanträdet inför toppmötet. Jag redogjorde
              då för att vi hade hoppats att en del av utvärderingarna av innevarande
              budget skulle kunna påbörjas under svenskt ordförandeskap. Men
              det är svårt att göra utan ett riktigt bra underlag, och något
              sådant underlag presenterades inte; det har skjutits framåt. Det
              gör att det kommer att vara fortlöpande diskussioner, möjligen
              under spanskt eller senare ordförandeskap, om både hur man ska
              utvärdera innevarande budget och hur man sedan ska komma fram
              till nästkommande budget som ska löpa från 2014.
            </seg>
            <seg n="e03097b2">
              Det som Jacob Johnson nämner är kända svenska ståndpunkter: vår
              vilja att dra ned på jordbrukssubventioner, att mer modernisera
              budgeten till innehåll och inriktning. Sverige är dessutom en
              av få nettobidragsgivare, så vi brukar tycka att det är bra om
              det inte kostar mer. Det kan till och med gärna få kosta lite
              mindre. Det är dock inte en särskilt spridd uppfattning, kan jag
              säga, bland övriga EU:s medlemsländer, som ju i de flesta fall
              är nettobidragsmottagare från denna budget.
            </seg>
            <seg n="68c01cf8">
              Samtidigt kan det vara viktigt att påpeka en sak, att EU:s budget
              omfattar ungefär 1 procent av den samlade bruttonationalinkomsten
              i Europa. Vårt huvudsakliga skattetryck i våra respektive länder
              är ju skatter vars användning landar i händerna på riksdag, landsting
              och kommuner. Det är i denna reala nationella ekonomi som de stora
              underskotten finns i dag. Därför kan man inte bara lösa det med
              att diskutera EU:s kommande budget, utan man måste i realiteten
              lösa de grundläggande problem som de har med offentliga finanser.
              Det är 20 länder av 27 Sverige är ett av de få undantagen som
              ligger i underskottsförfaranden med mycket djupgående problem
              när det gäller offentliga finanser, precis som Jacob Johnson nämnde.
            </seg>
          </u>
          <note type="speaker" n="9d66851f">
            Anf. 12 JACOB JOHNSON (v):
          </note>
          <u who="jacob_johnson_8077eb" xml:id="i-4bb0bb923f653b2b-1" n="6c56bebd">
            <seg n="caea26cb">
              Herr talman! När det gäller själva 2020-strategin saknar jag
              i de underlag som finns från kommissionen och den svenska regeringen
              en uttalad förståelse för den gemensamma sektorns betydelse för
              välfärd och sysselsättning i EU. Jag är övertygad om att det är
              vägen i både finans- och klimatkrisen att bygga på gemensamt finansierade
              framtidsinvesteringar på dessa områden.
            </seg>
            <seg n="8d8c4b98">
              Kommer den svenska regeringen att lyfta den gemensamma sektorns
              betydelse i 2020-strategin?
            </seg>
          </u>
          <note type="speaker" n="b8476b0d">
            Anf. 13 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-5" n="6757b237">
            <seg n="42e57921">
              Herr talman! Nu bör man komma ihåg att den skattefinansierade
              sektorn inte ser likadan ut i EU:s 27 medlemsländer och att den
              spelar olika roll. Som jag redogjorde för har EU en lång rad av
              länder som har stora underskott. I det fallet vi nämnde Grekland,
              men vi kunde ha nämnt många andra medlemsländer är frågan snarare
              hur de ska minska sin användning av offentliga resurser.
            </seg>
            <seg n="8fbaf789">
              I realiteten är det väldigt många som går runt och diskuterar
              stora saneringsprogram, neddragningar i kärnan av välfärden. Många
              av länderna inom EU har jobbat med att sänka löner för offentliganställda.
              Det kan vara bra att påminna om detta ibland. I ett land som Sverige
              diskuterar vi reformer och vad vi hoppas kunna göra, därför att
              vi har god ordning i våra offentliga finanser. Men det är synnerligen
              avvikande från hur det låter i övriga EU. Därför tror jag inte
              att den typen av diskussioner har varit en del av agendadiskussionen.
              Sedan kan vi föra en diskussion i Sverige, och naturligtvis också
              med andra länder, om vad det i grunden betyder. Men det är klart
              att det som är den skattefinansierade delen av sysselsättning
              och arbetsmarknad har betydelse.
            </seg>
          </u>
          <note type="speaker" n="7e71c7fb">
            Anf. 14 STAFFAN DANIELSSON (c):
          </note>
          <u who="staffan_danielsson_559bd0" xml:id="i-b241147716609457-0" n="be5f52b8">
            <seg n="bfef3cc7">
              Herr talman! Tack, statsministern, för en bra rapport!
            </seg>
            <seg n="9a79e24f">
              Sverige har lyckats väl i sitt ordförandeskap och landat ett
              antal frågor. Jag vill gratulera statsministern och hela regeringen
              till ett bra jobb. Sverige brukar hävda sig väl och gjorde det
              den här gången också. Ett antal viktiga frågor landades, och statsministern
              har nämnt dem.
            </seg>
            <seg n="299d4175">
              Jag tänker först ställa en lite enklare fråga, eller kanske svårare.
              Det var en viktig tid för statsministern att på global nivå representera
              EU i världen. Är det något speciellt intryck, minne eller någon
              händelse som har etsat sig fast när statsministern ser tillbaka?
            </seg>
            <seg n="cd243a66">
              Det här är en fråga för eventuellt besvarande. Det finns ju risker
              med att sätta upp höga mål. Jag var för tio år sedan i LRF med
              om att sätta upp mycket höga mål för det svenska lantbrukets tillväxt
              och lönsamhet, ledande i Sverige. Det har tyvärr blivit närmast
              tvärtom av olika orsaker.
            </seg>
            <seg n="f85d7dc1">
              Även EU satte för tio år sedan upp mycket höga mål om att vara
              den mest dynamiska och konkurrenskraftiga ekonomin i världen nu
              år 2010, och det kanske vi inte är. Lissabonstrategin var vältänkt,
              men det var mycket snack och inte lika mycket verkstad. Därför
              välkomnar jag det som statsministern har rapporterat, att man
              nu ska bli mer precis, fokusera och ha tydligare mål.
            </seg>
            <seg n="3ebdeff3">
              Statsministern har nämnt några av dessa mål som tänkbara, nämligen
              fler jobb, uthålliga statliga finanser, forskning och utveckling
              och en grönare ekonomi. Jag välkomnar alla dessa. Inte minst den
              grönare ekonomin är mycket viktig. Det finns även andra mål. Resonerades
              det om andra mål utöver dessa? Och var det fokus på att det ska
              hända mer saker de kommande tio åren än under de gångna tio åren?
            </seg>
          </u>
          <note type="speaker" n="3bc7728f">
            Anf. 15 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-6" n="6757b237">
            <seg n="ab078378">
              Herr talman! Utgångspunkten i Lissabonstrategin har varit att
              jobba i bredd med drygt tjugotalet olika målsättningar. Det reformgenomslag
              som detta har fått i olika länder har varit svagt. Det anses bero
              på att man som enskild regering inom EU naturligtvis bär ett ansvar
              för att fullfölja de rekommendationer man får, vilket inte alltid
              görs. En annan sak är att det har varit för många mål och att
              en del av dem helt enkelt har varit svåra att följa. Då säger
              vi: Låt oss i stället ha en agenda nu som kan göra skillnad och
              med färre mål, kanske fem. Och jag tror att Staffan Danielsson
              nämnde dem som åtminstone vi från vår sida har fört fram.
            </seg>
            <seg n="42ee4f24">
              Det handlar mycket om konkurrenskraft. Utgångspunkten är konkurrenskraft
              i globaliseringens tidevarv. Hur ska vi säkerställa att våra företag,
              vår industri, är konkurrenskraftiga i perspektivet ett växande
              Asien och den situation vi har gentemot USA och andra delar av
              världen? Det är för tidigt att säga vad det blir av detta, men
              det var så diskussionen fördes. Jag hoppas att det är ett sådant
              beslut vi ska kunna fatta sedan i mars och i juni.
            </seg>
            <seg n="7629d8f6">
              Som särskilt minne kan jag säga att vi ska vara rädda om EU.
              Det är min ena slutsats. Världen saknar väldigt mycket gränsöverskridande
              politiska muskler. Vi har FN, men vi har ju sett hur FN fattar
              beslut. Det sker med enhällighet och med stora inre konvulsioner
              som gör att FN ofta blir förlamat på ett sätt som vi inte skulle
              önska.
            </seg>
            <seg n="0049e359">
              Om man inte har FN har världen i princip EU när det gäller starkt
              gränsöverskridande samarbete. Det märks inte minst i klimatfrågan.
              När jag sitter ned och diskuterar med enskilda länder inser jag
              att det svåraste för dem är att släppa taget om den nationella
              suveräniteten. Idén att vi kan påverka varandra gränsöverskridande
              är inte spridd i världen, och då blir det en alldeles utmärkt
              bromskloss för varje ambition att försöka lösa saker gränsöverskridande.
              Hit men inte längre, blir svaret. Ni får inte ha något inflytande
              över oss. Vi är helt suveräna att fatta våra beslut. Då, återigen,
              löser man inte världens problem.
            </seg>
            <seg n="719576e8">
              Så var rädd om EU och inse hur stort behov vi faktiskt har av
              att ha gränsöverskridande muskler på detta sätt. Köpenhamnsmötet
              var därför väldigt intressant, eftersom det av detta otillräckliga
              resultat finns också stor lärdom att dra, om världen bara går
              i rätt riktning. Men jag är inte säker på att den gör det.
            </seg>
          </u>
          <note type="speaker" n="cc87ea0a">
            Anf. 16 MONICA GREEN (s):
          </note>
          <u who="monica_green_30ca1b" xml:id="i-5f3e287faeb18755-0" n="28de0888">
            <seg n="861e93a3">
              Herr talman! Jag vill tacka så mycket för genomgången.
            </seg>
            <seg n="966144e6">
              Jag skulle vilja fortsätta där Susanne Eberstein slutade, med
              krisen i Grekland och vilka krav som resten av EU-länderna kan
              och bör ställa för att hjälpa Grekland att komma ur krisen. Det
              är ju det vi är till för. Vi ska visa att i nöden prövas vännen,
              och det är nu vi ska ställa upp för varandra. Då gäller det att
              ställa sådana krav att man vet att Grekland klarar dem. Nu är
              ju inte Grekland det enda landet. Precis som statsministern har
              sagt är det 19 andra länder som kommer att gå igenom sådana här
              stålbad. Vi såg förra året hur Lettland och Estland fick ta sig
              an sparpaket.
            </seg>
            <seg n="db144d50">
              Min första fråga gäller vilka rekommendationer det blir till
              Grekland. Går man in i detaljer, precis som när det gäller Lettland?
              Ska det handla om fastighetsskatt, förlängd pension och andra
              saker för att spara i de offentliga finanserna? Hur mycket i detalj
              kan vi andra länder lägga oss i? Det var den ena frågan.
            </seg>
            <seg n="0895c9b7">
              Den andra frågan handlar om EU 2020. Hur ska vi nu ta oss an
              detta i fortsättningen? Hur kan vi se till att inte bara vara
              den starkaste ekonomin utan att vi också blir det genom att vi
              har en social dimension där trygga människor faktiskt vågar? Vi
              ska se till att trygghet, tillväxt, ekologi och jobb går hand
              i hand. Vi har ju visat med den nordiska modellen att det är det
              som är framgångsrikt. Därför gäller det att Sverige som land också
              driver de frågorna. Tänker statsministern göra det?
            </seg>
          </u>
          <note type="speaker" n="6cafb96b">
            Anf. 17 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-7" n="6757b237">
            <seg n="ed243528">
              Herr talman! Det finns som sagt en ordning i stabilitets- och
              tillväxtpakten som ställer krav på att man inte får ha större
              budgetunderskott än 3 procent. Grekland har, som jag redovisade,
              över 12 procent. Landet är inte ensamt om att vara i detta mycket
              utsatta läge. Det finns andra länder som har tvåsiffriga budgetunderskott.
              I det slutsatspapper som togs fram nämns en sanering av statsfinanserna
              motsvarande 4 procent för innevarande år för Grekland. Det är
              självpåtaget; det är Grekland som nämner detta.
            </seg>
            <seg n="f96bcd1e">
              Vi har andra dokument där man talar om så kallad årlig strukturell
              anpassning på 3 ½ procent både i år och nästa år. Översatt till
              svenska siffror och resurser talar vi alltså om besparingsåtgärder
              eller höjda skatter motsvarande över 100 miljarder årligen. Det
              är mycket omfattande.
            </seg>
            <seg n="59da9c6c">
              Finns det synpunkter på hur det ska se ut? Eurogruppens ordförande
              Jean-Claude Juncker är på plats på det möte som pågår i Bryssel.
              Jag hörde honom i dag, och han var mycket specifik och nämnde
              olika skatter som man borde höja och införa. Det kommer naturligtvis
              till en gräns där man måste föra diskussionen om huruvida det
              är nationell suveränitet som råder eller om vi har gränsöverskridande
              rätt att påverka också inom detta område. Då bör man komma ihåg
              att utgångspunkten är att grekerna själva säger att de ska lösa
              situationen. De ska naturligtvis också få utrymme att visa att
              de kan klara av det.
            </seg>
            <seg n="4b03b5e9">
              För svenska förhållanden tycker jag att vi om svenska skattepengar
              ska användas ska ha ett svenskt inflytande. Men jag är inte alls
              säker på att det ska gå dit. Jag är inte alls säker på att misskötsel
              i ett land omedelbart ska täckas av alla andra, och jag är inte
              heller säker på att Monica Green menade det.
            </seg>
            <seg n="d5659dc4">
              Man har naturligen ett eget ansvar. Precis som vi i Sverige sanerade
              våra statsfinanser efter svårigheter på 90-talet får vi förutsätta
              att de länder som har försatt sig i problem också är de som ska
              lösa dem. Det gäller framför allt i ett EU där över 20 länder
              ligger i underskottsförfarande. Till slut blir frågan: Vem ska
              stå för lånen? Vem ska stå för finansieringen om alla ligger i
              mycket stora underskott?
            </seg>
            <seg n="5a5a128f">
              Det tycker jag också har varit den grekiska utgångspunkten när
              de säger: Vår ambition är att klara detta själva. Det är huvudsakligen
              lån som det ibland har spekulerats i, men det är som sagt ännu
              inte aktuellt.
            </seg>
            <seg n="bc76e3e8">
              När det gäller 2020-strategin menar jag att en del av det Monica
              Green nämnde ligger i de fem punkter som vi hade, bland annat
              den om en grönare ekonomi. Där ligger ett ställningstagande för
              klimatriktigt ekologiskt tänkande, ett mer hållbart tänkande,
              som en del av hur vi ska jobba gentemot 2020.
            </seg>
          </u>
          <note type="speaker" n="fb7b47b9">
            Anf. 18 CHRISTER WINBÄCK (fp):
          </note>
          <u who="christer_winback_e24068" xml:id="i-3570defdc7d5b4c1-0" n="4fa0f9e7">
            <seg n="f2714561">
              Herr talman! Jag tackar statsministern. Ett efterlängtat ordförandeskap
              löd rubriken i många tidningar efter vårt ordförandeskap. Det
              känns bra att framgången handlade just om att Sverige inte drev
              de svenska frågorna utan snarare sökte samförstånd i många svåra
              frågor.
            </seg>
            <seg n="053b22d4">
              En av höjdpunkterna var Lissabonfördraget och att det började
              gälla. Sverige lyckades också tillsätta både den höga ordföranden
              och den höga utrikesrepresentanten.
            </seg>
            <seg n="8bfe80f5">
              Många av dessa frågor är viktiga för ett framtida EU som kan
              arbeta med frågor som är angelägna för EU för framtiden. En av
              dem behandlades just under det svenska ordförandeskapet i form
              av Helsingforssprogrammet.
            </seg>
            <seg n="d9da5421">
              Jag brukar fråga statsministern om asyl- och integrationsfrågan.
              Det är en av de frågor som vi har arbetat med och som vår nyvalda
              kommissionär också kommer att arbeta med. Känner statsministern
              nu ett tag efter ordförandeskapet att asyl- och flyktingfrågorna
              är någonting som vi ändå kommer att få driva framåt gemensamt
              i EU så att vi får se en humanistisk grundsyn i detta? Kommer
              vi att med omtanke och på ett rättssäkert och bra sätt kunna värna
              de flyktingar och asylsökande som kommer till EU?
            </seg>
          </u>
          <note type="speaker" n="d944e7fc">
            Anf. 19 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-8" n="6757b237">
            <seg n="3e0d5baa">
              Herr talman! Den som söker internationellt inflytande vilket
              är viktigt i vår tid eftersom vi har många gränsöverskridande
              och globala problem måste inse ett par saker. En av dem är att
              om vi ska ha internationellt inflytande så kommer inte hela världen
              att bli svensk. Alla kommer inte att göra som vi vill. Vi skulle
              nämligen aldrig acceptera det motsatta, det vill säga att vi för
              att få vara med i internationellt beslutsfattande måste överta
              andras regelsystem oavkortat.
            </seg>
            <seg n="c4f628ba">
              Jag har nämnt detta för EU-nämnd och kammare vid något tidigare
              tillfälle. Det är en väldig förändring att byta ordförandeskap
              från Sverige till Spanien när det gäller de frågor som Christer
              Winbäck frågar om. Om vi först hade haft attityden att bara svenska
              värderingar nu gäller och att de ska drivas i ordförandeskapet
              och fullt ut följas är frågan om det gäller nu också, under spanskt
              ordförandeskap.
            </seg>
            <seg n="aaa551b9">
              Svaret visar hur vi måste jobba med de här frågorna: Det måste
              vara en balans mellan olika synsätt. Det måste vara en balans
              mellan vår välgrundade, liberala och humanistiska inställning,
              rättstrygghet och ordnade förhållanden för att kunna åtnjuta rättigheter
              kopplade till asyl och migration och den ibland mer betonade risk
              för illegal migration och behov av kontroll som inte sällan kommer
              från Medelhavsländer. Det är den balans jag menar att vi hittade
              i Helsingforssprogrammet.
            </seg>
            <seg n="ca9b4698">
              Det är bra av många skäl att just Cecilia Malmström, liberal
              från Sverige, får bära ansvaret för hela EU att föra detta på
              plats. Men ni kan vara övertygade om en sak: Det är inte den sista
              diskussionen som har förts om hur den balansen ska se ut. Cecilia
              Malmström kommer att vara en väl sedd representant för EU när
              det gäller att besöka Medelhavsländer som vill diskutera detta
              mycket. Vi ska inte låtsas som om konflikterna är borta. Men jag
              menar att Helsingforssprogrammet också från svenska utgångspunkter
              går att försvara eftersom det är en tydlig linje från vår sida
              som har varit med och påverkat programmet även om det har handlat
              om att uppnå en balans.
            </seg>
          </u>
          <note type="speaker" n="cc732c2c">
            Anf. 20 CHRISTER WINBÄCK (fp):
          </note>
          <u who="christer_winback_e24068" xml:id="i-3570defdc7d5b4c1-1" n="4fa0f9e7">
            <seg n="208b87cb">
              Herr talman! Jag tackar statsministern för svaret. Jag håller
              helt med om att det är viktigt att konstatera att alla inte vill
              som Sverige vill. Jag tror ändå att det var bra att vi under ordförandeskapet
              sökte samförstånd för att klara ut många svåra frågor.
            </seg>
            <seg n="a5c4c28e">
              Jag har en kort följdfråga. Nu har vi framför oss en nyvald kommission
              med en ordförande som naturligtvis vill visa sin plats i tillvaron.
              Vi har en nyvald ordförande för hela unionen som ska leda mötena
              framöver. Vi har också det spanska ordförandeskapet.
            </seg>
            <seg n="e16b3fd0">
              Min fråga är: Hur kommer de här att fungera på ett bra sätt tillsammans?
              Hur leder man det för att föra Europa framåt på ett bra sätt?
            </seg>
          </u>
          <note type="speaker" n="1dc00854">
            Anf. 21 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-9" n="6757b237">
            <seg n="b28bf68b">
              Herr talman! Som jag tror att jag har nämnt vid något tillfälle
              var hela planen att den nya ordningen med Lissabonfördraget skulle
              vara på plats före det svenska ordförandeskapet. Många förutsåg
              att Sverige skulle få det första testordförandeskapet under ny
              regim. Nu kom det av olika skäl kring Irland och Tjeckien inte
              att bli så, utan vi fick det sista i enlighet med den gamla ordningen.
            </seg>
            <seg n="e42ff8e3">
              Det gör att en hel del av det som vi började ställa frågor om
              nu besannas. Det kommer alltså att ta en stund innan det hela
              har hittat sina exakta former. Mötet leddes och förbereddes av
              den nyvalde ordföranden Herman Van Rompuy, vilket onekligen gör
              att det roterande ordförandeskapets premiär- eller statsminister
              nu får en mer undanskymd roll. Det förutsågs ju, men det kommer
              säkert att leda till diskussioner om hur det roterande ordförandeskapet
              ska se på resursåtgång och tid som man använder för ordförandeskapet.
            </seg>
            <seg n="60c36460">
              Det är till exempel så att vid sidan av Zapatero, den spanske
              premiärministern, är det de övriga statsråden i hans regering
              som fortsatt leder sina respektive ministerråd trots att det inte
              är premiärministern själv som leder Europeiska rådet. Det måste
              rimligen bli en balansgång mellan roterande ordförandeskap och
              den valda ordföranden när de ska försöka arbeta tillsammans.
            </seg>
            <seg n="2f44f28f">
              En del av det ser vi redan tecken på; man försöker hitta lösningar.
              Det förs stora diskussioner om var toppmöten mellan EU och olika
              delar av världen ska hållas någonstans. Nu försöker man få dem
              till Madrid. Tanken i framtiden är väl att alla ska hållas i Bryssel.
            </seg>
            <seg n="08f3afbf">
              Detta understryker bara det som Christer Winbäck säger om att
              detta ännu inte har funnit sina former. Men det kommer att göra
              det, och det kommer förmodligen att skapa den typ av långsiktig
              kontinuitet som var tanken med att ha en särskild, vald ordförande.
            </seg>
          </u>
          <note type="speaker" n="f677428b">
            Anf. 22 MAX ANDERSSON (mp):
          </note>
          <u who="max_andersson_531f93" xml:id="i-0ea6deaae6d629b5-0" n="d056efb3">
            <seg n="509820db">
              Herr talman! Ett av problemen med en valutaunion är att oseriösa
              medlemsländer frestas att gå med underskott, riskera statsbankrutt
              och låta skattebetalarna i de andra länderna stå för notan. Det
              var det vi på nej-sidan sade under folkomröstningen om EMU. Vi
              ser nu att den risken inte var överdriven.
            </seg>
            <seg n="f07968de">
              Det är också för att det finns en sådan risk som EU:s grundfördrag
              tydligt och klart förbjuder att man skickar över pengar och löser
              ut ett sådant lands skulder. Men det var ändå sådant som diskuterades
              på toppmötet förra veckan. Den diskussionen pågår i alla fall
              därför att Grekland har allvarliga problem.
            </seg>
            <seg n="1651f13a">
              Det är också ett allvarligt problem att det finns länder som
              är alldeles för rädda att göra det man borde göra i den här situationen,
              det vill säga följa EU:s grundfördrag och låta Grekland gå till
              proffsen i IMF som har erfarenhet av att hantera den här sortens
              situationer.
            </seg>
            <seg n="98d22dfe">
              Jag undrar om statsministern kan garantera att han inte kommer
              att acceptera att EU bryter mot fördraget och låter skattebetalarna
              i de andra länderna stå för notan. Vi har råd att betala för Grekland.
              Det är bara ett land, men om vi ska behöva betala för Spanien,
              Italien och Portugal blir det problem.
            </seg>
          </u>
          <note type="speaker" n="453e553b">
            Anf. 23 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-10" n="6757b237">
            <seg n="263ef7b5">
              Herr talman! Den stora diskussionen i Greklands fall har varit
              huruvida de presenterade oriktiga uppgifter om sina offentliga
              finanser. Det är inte oviktigt i sammanhanget eftersom de beskrevs
              som nära nog varande i balans eller åtminstone i enlighet med
              regelverket. Sedan har man tvingats räkna om och presentera andra
              siffror. Det är en stor del av kritiken. Det blir ju en trovärdighetsfråga.
              Går det att lita på offentlig statistik och offentliga uppgifter?
              Det skiljer Grekland från alla andra skulle jag vilja säga. Det
              är på denna statistik som hela idén bygger.
            </seg>
            <seg n="0f905114">
              Ska vi ha en gemensam valuta och en gemensam penningpolitik men
              skild finanspolitik måste det ske en koordinering av finanspolitiken
              på så sätt att ingen får driva sin ekonomi med för stora underskott.
              Det är hela syftet med stabilitets- och tillväxtpakten. Syftet
              är att på det sättet stabilisera valutans värde på ungefär det
              sätt som Max Andersson beskriver. Det är därför som det också
              ställs krav på att nu sanera offentliga finanser i Grekland och
              i de andra länderna med underskott.
            </seg>
            <seg n="49e0952a">
              Jag undrar vem som hade varit ordningsman i Europa just nu utan
              denna ordning med en stabilitets- och tillväxtpakt i EU och diskussionen
              om euro. Det är en gammal sjuka att Europa har haft ekonomier
              som har haft svårt att hålla ordning. Det är först nu i vår tid
              som vi för en diskussion där man kan ställa krav på att man rättar
              till det. Alldeles oavsett om man har en gemensam valuta eller
              inte, Max Andersson, påverkar vi varandra. Det är i realiteten
              så att oförmågan att ha ordning och reda i Grekland också påverkar
              den svenska ekonomin. Våra ekonomier är så integrerade och så
              öppna i dag. Därför är det viktigt att även utanför eurozonen
              tillse att länder verkligen sköter sina offentliga finanser.
            </seg>
          </u>
          <note type="speaker" n="6872d9eb">
            Anf. 24 MAX ANDERSSON (mp):
          </note>
          <u who="max_andersson_531f93" xml:id="i-0ea6deaae6d629b5-1" n="d056efb3">
            <seg n="d6b94ceb">
              Herr talman! Jag är väldigt glad i dag över att Sverige inte
              är med i EMU. Att Grekland har de problem de har nu beror dels
              på att de har ljugit om statistiken, dels på att de har misskött
              sin budget. Och det beror också på att de inte har en egen valuta.
              De har ingen egen penningpolitik. De kan inte ta till de traditionella
              medlen som man kan använda. Spanien, Italien och Portugal kan
              inte heller använda de traditionella medlen. Deras ekonomier blir
              också nedtryckta av deras medlemskap i EMU. Det är där vi har
              ett allvarligt problem.
            </seg>
            <seg n="616cf59e">
              Herr talman! Kan statsministern hålla med om att det här är tänkvärt
              och någonting som man bör fundera på när man ska bedöma frågan
              om Sverige ska gå med i EMU?
            </seg>
          </u>
          <note type="speaker" n="75b4840d">
            Anf. 25 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-11" n="6757b237">
            <seg n="0099d49f">
              Herr talman! Jag har inga som helst problem med att se att vi
              naturligtvis också måste utvärdera vad som har skett. Det har
              varit en av våra utgångspunkter för de samtal som måste föras
              mellan flera partier om hur vi ska se vårt förhållande till euron.
              Vi är ju med i EMU, men genom en folkomröstning har vi valt att
              stå utanför den gemensamma valutan. Jag tycker att det är rimligt,
              givet att vi har sett eurons levnad under både hög- och lågkonjunktur,
              att ställa frågan hur det har påverkat.
            </seg>
            <seg n="9959c919">
              Max Andersson nämner en del av de argument som brukar användas
              för att ifrågasätta en gemensam valuta. Samtidigt kan vi se en
              del andra effekter som vi bör utvärdera, nämligen att vår egen
              valuta har förändrats mycket i värde, vilket också har effekter
              på svensk ekonomi och förutsättningar för företagande som kanske
              inte enbart är positiva. För mig har det alltid handlat om att
              balansera goda och negativa sidor i synen på detta. Jag ska gärna
              vara med i en samhällsdebatt baserad på en sådan analys, men jag
              tycker i så fall att vi bredare mellan flera av riksdagens partier
              ska enas om ordningen för en sådan analys.
            </seg>
          </u>
          <note type="speaker" n="608146bc">
            Anf. 26 HOLGER GUSTAFSSON (kd):
          </note>
          <u who="holger_gustafsson_1bab45" xml:id="i-4db976d0e0fbe27f-0" n="d740c583">
            <seg n="141b2d6e">
              Herr talman! Jag vill också fråga statsministern om Grekland.
              Jag ska försöka vara väldigt konkret. Jag har förstått att det
              i första hand handlar om att vända sig till euroländerna om det
              skulle bli så att omfattande lån kommer att ges till Grekland.
              Men det kan också skapas möjligheter för och kanske även krav
              på oss övriga utanför euroområdet att ställa upp på detta. Då
              är min fråga: Kommer Sverige att göra det?
            </seg>
            <seg n="af977d26">
              Det är naturligtvis så att vi om vi inte skulle stötta euroområdet
              kan få en bekymmersam valutakris. I värsta fall kan vi få en sjunkande
              euro, och vi kan få en stigande krona. Det leder i så fall till
              svårigheter för oss att exportera och till arbetslöshet i Sverige.
              Det är ett stort beslut. Hur kommer Sverige att ställa sig i en
              sådan situation?
            </seg>
          </u>
          <note type="speaker" n="23fdcd12">
            Anf. 27 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-12" n="6757b237">
            <seg n="7b2929f2">
              Herr talman! Delar av detta har redan skett. Jag har noterat
              att vi nu har en euro som ligger under 10 kronor. Det var länge
              sedan det hände. Nu handlas den väl nedåt 9:85 eller något liknande.
              Vi har en kraftig förstärkning av den svenska kronan eller snarare
              en försvagning av euron. Det har kanske gått i båda riktningarna.
            </seg>
            <seg n="ced8104d">
              Jag vill understryka, och det var också viktigt för Georgios
              Papandreou att få framföra, att de inte har efterfrågat några
              lån. De har tagit på sig mycket kraftfulla saneringsåtgärder.
              Jag inser att den diskussionen förs i alla fall.
            </seg>
            <seg n="7eecfd0b">
              Den svenska erfarenheten och den är rätt gedigen numera är att
              vi genom denna finanskris var väldigt nära några av de länder
              som behövde lån genom finanskrisen, bland annat Lettland och Island.
              Där var Internationella valutafonden med och tog fram program
              för att åtgärda problemen i de offentliga finanserna, och Sverige
              valde i nordisk solidaritet att i båda de här fallen gå med i
              låneprogram som bygger på marknadsmässiga villkor och vår övertygelse
              om att man kommer att återbetala detta när man har fått bättre
              förutsättningar.
            </seg>
            <seg n="6d820b85">
              Detta efterfrågas inte i det här fallet. Jag nämner de här exemplen
              därför att Lettland är EU-medlem. Det var inte alls så att hela
              EU ställde upp bakom detta. Det var IMF, till viss del kommissionen
              och några nordiska länder som gjorde det, inte de övriga EU-länderna.
              Det finns ingen automatik i detta. Det är nog riktigt att det
              snarare kommer att börja i en eurozonsdiskussion och att vi inte
              bör spekulera mer än så eftersom frågan inte är aktuell.
            </seg>
            <seg n="22f3117b">
              Det har varit viktigt för oss att påpeka, och det fick vi också
              med i det här uttalandet, att man bör ta del av IMF:s expertis
              och kunnande. Det är där den gedigna erfarenheten av världens
              olika kriser i det här hänseendet finns. Det bör man kunna använda
              också här i Europa.
            </seg>
          </u>
          <note type="speaker" n="4a3c9f2e">
            Anf. 28 ULF HOLM (mp):
          </note>
          <u who="ulf_holm_0cd69a" xml:id="i-1107fdb30db67fcb-0" n="c149f825">
            <seg n="528e08a0">
              Herr talman! Tack, statsministern, för återrapporten och den
              summariska sammanfattningen av det svenska ordförandeskapet!
            </seg>
            <seg n="e8cc2ad2">
              Jag tror att för de flesta vanliga människor var den viktigaste
              frågan under det svenska ordförandeskapet toppmötet i Köpenhamn
              om klimatfrågan. Det lyckades inte. Statsministern skyller ganska
              mycket på en del andra, men jag tycker nog att statsministern
              också ska vara lite självkritisk och se hur EU fungerade och hur
              vi lade upp arbetet inför Köpenhamnstoppmötet för att vi ska få
              en lite mer nyanserad bild. Jag tror att slutsatsen blir densamma,
              det var ett misslyckande. Frågan är nu hur man går vidare.
            </seg>
            <seg n="39977f80">
              Då kommer jag in på det som behandlades på det informella toppmötet
              förra veckan där man tyvärr inte hann med att diskutera klimatet.
              Det sänder verkligen en signal om att EU nu har tappat ledartröjan
              i klimatfrågan och inte mäktar med att försöka återta initiativet.
              Det som fattas i det här dokumentet är en sorts green new deal,
              det vill säga att man säger att det finns en chans för gröna jobb,
              ökad sysselsättning samtidigt som man tar itu med de klimatproblem
              som finns. EU borde stå väl rustat för att ta de här första kliven
              och visa för andra länder att det är möjligt att göra en grön
              omställning med energieffektiviseringar och annan klimatomställning.
            </seg>
            <seg n="de5380c4">
              Frågan är: Varför lyftes inte denna viktiga fråga upp? Varför
              tillät statsministern att klimatfrågan inte behandlades på toppmötet?
            </seg>
          </u>
          <note type="speaker" n="3360c534">
            Anf. 29 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-13" n="6757b237">
            <seg n="8aa3eff0">
              Herr talman! Sverige är inte längre ordförande i EU. Nu leds
              EU av Herman Van Rompuy. Han upplevde att detta inte skulle hinnas
              med och avslutade därför toppmötet innan det var möjligt att diskutera
              den här frågan.
            </seg>
            <seg n="1e986e3a">
              Ofta ägnar vi oss i Europa åt att kasta grus på oss själva och
              säga att vi har tappat ledartröjan. Jag skulle vara väldigt intresserad
              av att höra vem som i så fall har tagit upp den.
            </seg>
            <seg n="b844b54b">
              Jag är visst beredd att föra en diskussion om eventuella tillkortakommanden
              i EU:s och Europas agerande, men då får man nog bli mer specifik
              om vad man avser med sina påståenden. Jag har aldrig sett demokratier
              kämpa så hårt som de gjorde i Köpenhamn mot en övermakt som representerade
              sådant som sannerligen inte är demokratier. Jag tänker inte acceptera
              att man försöker framställa det som att dessa länder med låga
              ambitioner och stora utsläpp ska ursäktas och sägas inte vara
              del av problemet, eller att man försöker relativisera detta eller
              till och med framställa det som att det är Europas fel att vi
              inte nådde framgång. Då har man inte varit i Köpenhamn. Då har
              man inte varit med i de här förhandlingarna. Det blir som att
              slå den som verkligen vill vara med och som kämpade stenhårt för
              att försöka få upp ambitionerna.
            </seg>
            <seg n="0805d387">
              Återigen: Mest makt hade den som hade låga ambitioner och stora
              utsläpp. Om inte världen ändrar sitt sätt att fatta beslut, så
              att vi kommer runt det faktum att vi har gett nationellt veto
              till vart och ett av de närvarande länderna, kommer vi inte att
              förändra detta förhållande. Då löser vi inte de globala klimatproblemen.
              Jag tar denna fråga på stort allvar. Jag har arbetat mycket intensivt
              och hårt med denna fråga under lång tid.
            </seg>
            <seg n="61233579">
              Jag är beredd att föra en diskussion om huruvida vi hade kunnat
              göra något annorlunda. Jag vill dock påpeka en sak. Det sades
              till mig att vi om vi sätter ihop stora finansieringspaket möjligen
              kan få motsvarande utsläppsreduktioner från länder med snabbt
              växande utsläpp. Nu blev slutsatsen att vi har satt ihop stora
              finansieringspaket som har börjat gälla, men det har inte blivit
              några utsläppsreduktioner. Jag vet vad som nu kommer, nämligen
              förstärkta krav på nya stora finansieringar. Frågan är om vi den
              gången får utsläppsreduktioner.
            </seg>
            <seg n="12ff5289">
              Mycket av strukturen finns där jag håller inte med om att det
              inte skulle finnas något alls att ta vara på från Köpenhamn men
              det som verkligen saknas är utsläppsreduktionsåtagandena, och
              det är framför allt en grupp av snabbväxande utsläppsländer som
              inte har tagit på sig dem.
            </seg>
          </u>
          <note type="speaker" n="46e6242e">
            Anf. 30 ULF HOLM (mp):
          </note>
          <u who="ulf_holm_0cd69a" xml:id="i-1107fdb30db67fcb-1" n="c149f825">
            <seg n="be88b4a8">
              Herr talman! Tack, statsministern, för ett utförligt svar på
              min fråga! Tyvärr är det ingen som har tagit på sig ledartröjan
              i klimatfrågan. Jag menar att EU har förutsättningarna för att
              återta ledarrollen i klimatförhandlingarna. Den får inte EU släppa.
            </seg>
            <seg n="0b7bbe01">
              Jag beklagar att man inte hann med att diskutera detta på toppmötet
              i förra veckan, och jag beklagar att det inte genomsyrar dokumentet
              EU 2020 tillräckligt mycket, men det finns fortfarande chans att
              reparera detta och att återkomma med ett skarpare dokument, vilket
              jag hoppas att den svenska regeringen kommer att jobba med. Vi
              behöver en green new deal för Europa.
            </seg>
          </u>
          <note type="speaker" n="f2ed9f30">
            Anf. 31 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-14" n="6757b237">
            <seg n="98aee511">
              Herr talman! Ett skäl till detta är att det är tänkt att vara
              ett möte i Bonn i juni. Där ska man försöka arbeta vidare med
              denna process. Jag tror att man kommer att finna att en hel del
              problem kvarstår. Sedan är det tänkt att vara ytterligare ett
              möte framåt november december i Mexiko.
            </seg>
            <seg n="b74a0a5e">
              Det pågår ett arbete där också huvudsakligen EU försöker vara
              pådrivande. Problemet är bara till skillnad från hur det var vid
              Kyotoavtalet, som för sin tid var mycket bra om än otillräckligt
              att idén om att det är en koalition av länder som är villiga att
              ta på sig utsläppsreduktioner inte längre förslår. Vi som vill
              göra utsläppsreduktioner klarar inte tvågradersmålet oss emellan.
              EU är en typillustration av detta.
            </seg>
            <seg n="58d84c9f">
              EU står i dag för runt 1314 procent av de globala utsläppen.
              Vi kan komma mycket längre med våra utsläppsreduktioner, men vi
              kommer snart att finna att de växande utsläppen från bara Indien
              och Kina kommer att överstiga det vi klarar i reduktioner i Europa.
              På det sättet klarar vi inte det globala svaret.
            </seg>
            <seg n="5eb18636">
              Jag hoppas att vi ska kunna vara pådrivande också om detta, men
              jag har sett problem av ett slag som inte bara går att lösa genom
              att säga att Europa måste försöka en gång till. Det är ett mer
              grundläggande problem med hela beslutsfattandet, hela FN-strukturen
              och vetorätten som vi måste ta oss an om det ska gå att komma
              längre nästa gång.
            </seg>
            <seg n="fb4b53e3">
              Vi måste komma längre. Vi måste få ett mer trovärdigt och samlat
              klimatsvar från världen än vad som var möjligt den här gången.
            </seg>
          </u>
          <note type="speaker" n="c1630c19">
            Anf. 32 BENGT-ANDERS JOHANSSON (m):
          </note>
          <u who="bengt-anders_johansson_f23e14" xml:id="i-b2d077f3cd72a7c6-0" n="124fcfd2">
            <seg n="bd4ba084">
              Herr talman! Jag har precis kommit hem från Förenta nationernas
              huvudkontor. Jag vill bara förmedla ett tydligt budskap, nämligen
              att man både från FN och USA utdelade beröm till det svenska ordförandeskapet,
              inte minst för statsministerns ledning av det. Det man speciellt
              lyfte fram var Lissabonfördraget och klimatfrågan. Man sade till
              och med att Sverige har stärkt sin ställning genom sitt berömvärda
              ordförandeskap.
            </seg>
            <seg n="aa3077d3">
              Det som däremot är på väg upp är möjligen en trovärdighetsfråga
              som kan spilla över på klimatet. Det handlar nämligen om EU:s
              bistånd till utvecklingsländerna. Där behöver Sverige inte skämmas
              det minsta, för vi ligger över vårt mål, men vid avstämningen
              2010 når EU inte upp till målet, och 2015 ser det väldigt illa
              ut. Detta kommer upp på toppmötet i juni, men jag vill redan nu
              fästa statsministerns uppmärksamhet på vikten av att leva upp
              till utfästelserna. Dessa pengar är ju tänkta till länder som
              också är viktiga spelare i klimatfrågan. Om vi inte lever upp
              till vår trovärdighet i de utfästelserna kommer de med all sannolikhet
              att kunna använda det som argument för att de inte ska behöva
              leva upp till åtaganden i klimatfrågan.
            </seg>
          </u>
          <note type="speaker" n="76200ed2">
            Anf. 33 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-15" n="6757b237">
            <seg n="90170ad0">
              Herr talman! Detta var absolut närvarande i Köpenhamnsdiskussionerna.
              Vi var där redan dagen före den slutgiltiga förhandlingen för
              att träffa representanterna för Afrikanska unionen. Deras kritik
              var av två slag.
            </seg>
            <seg n="ee046d84">
              Det ena gällde just detta med utlovade resurser som inte kom
              fram. Inte minst var man trött på hur politiker ibland gjorde
              stora pressutspel och talade om att man hade samlat ihop en viss
              summa pengar, som sedan de facto inte kom fram till de behövande.
            </seg>
            <seg n="dad91dee">
              Det andra var precis det som Bengt-Anders Johansson var inne
              på, nämligen den väldiga skillnad som finns inom Europeiska unionen
              när det gäller att klara av de biståndsåtaganden vi inom FN-systemet
              har tagit på oss att uppnå. Vi har en definierad målnivå på 0,7
              procent av bruttonationalinkomsten, som väldigt många av EU:s
              medlemsländer bryter mot, en del till och med rätt allvarligt.
              Det finns dock en liten grupp länder Sverige, Holland, Danmark
              som till och med ligger på nivåer över målnivån.
            </seg>
            <seg n="57b3aa28">
              Här är vi verkligen inte likadana, och det finns all anledning
              att komma ihåg detta, särskilt mot bakgrund av vad jag inledde
              med att säga, nämligen att vi har 20 länder med underskottsförfaranden
              som nu rimligen ska titta på saneringsåtgärder. Jag tror att millenniemålen
              och de åtaganden som har gjorts inom ramen för klimatöverenskommelserna
              nu måste följas upp, för det riskerar att bli neddragningar i
              många länder annars.
            </seg>
          </u>
          <note type="speaker" n="851d8f99">
            Anf. 34 BÖRJE VESTLUND (s):
          </note>
          <u who="borje_vestlund_48292a" xml:id="i-fd65201295e78354-0" n="e250cb96">
            <seg n="4ead8459">
              Herr talman! Jag hade tänkt ställa en helt annan fråga, men jag
              kan inte låta bli att reagera på alla hyllningstal här.
            </seg>
            <seg n="9c7c6f80">
              Jag tror att alla är väldigt nöjda med ett bra ordförandeskap.
              Det tror jag att man som nation är. I alla fall brukar Sverige
              vara det. Men jag har besökt Spaniens parlament och kan konstatera
              att situationen där inte är sådan.
            </seg>
            <seg n="a1eecf2d">
              Ibland måste man ändå börja peta i saker när man säger att vi
              lyckades så väl. Vad var det till exempel för något nytt regelverk
              som kom på plats i Östersjöstrategin, så att det gick lättare
              att arbeta med miljö, infrastruktur och så vidare i Östersjön?
              Vad var det för nya pengar som anslogs? Var egentligen inte alltihop
              bara ett papper där man satte ihop åtgärder som ofta var beslutade
              långt innan men ibland i närtid?
            </seg>
            <seg n="c5d93b7a">
              Det är samma sak med Helsingforssprogrammet. På vilket sätt flyttade
              man fram positionerna i det rättsliga arbetet eller i migrationsarbetet?
              På det område jag oftast bevakar, civilrätten, kan jag konstatera
              att man inte flyttade fram några positioner över huvud taget.
              Det stod nästan ingenting om civilrätten.
            </seg>
            <seg n="fbbd0853">
              Min fråga till statsministern är alltså: På vilket sätt har man
              flyttat fram positionerna för dessa två så viktiga frågor? Jag
              avstår från att ta upp Köpenhamn, för det har diskuterats tillräckligt
              mycket, men de här båda fallen har inte diskuterats mycket.
            </seg>
            <seg n="d0759e09">
              Det finns en annan fråga jag skulle vilja få belyst. När Irland
              hade röstat ja till Lissabonfördraget, fanns det då från något
              land några ambitioner att man inte skulle ha fått en ny kommission
              på plats? Man säger ju att det var tack vare det svenska ordförandeskapet
              man lyckades så väl.
            </seg>
          </u>
          <note type="speaker" n="f196377a">
            Anf. 35 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-16" n="6757b237">
            <seg n="c4eae231">
              Herr talman! När Irland röstade ja i folkomröstningen var det
              två kvardröjande länder som inte fullt ut hade ratificerat detta.
              Polen gjorde det i närtid. Men det som hände i Tjeckien var att
              den tjeckiska presidenten framförde nya krav som inte var lätta
              att möta och som dessutom riskerade att få konsekvenser i andra
              länder. Det var svårt i ett sådant sent skede, och dessutom efter
              att tjeckiska parlamentet hade ratificerat det, att tillgodose
              detta. Men det ställdes ut som ett krav för att man skulle underteckna
              det. I det ljuset hade en kraftig försening varit möjlig, en försening
              som så att säga också skulle ha lett till försening när det gällde
              kommission och allting annat.
            </seg>
            <seg n="06dd3428">
              Jag vill understryka att det Börje Vestlund säger om Östersjöstrategin
              var hela utgångspunkten. Jag har många gånger sagt att vi med
              Östersjöstrategin inte begär nya budgetmedel eller nya institutioner.
              Vi vill med en samordningsstrategi se om vi kan fördjupa användandet
              av regelverk och resurser som redan finns inom EU-systemet i vår
              del av EU kopplat till den Östersjö som vi gemensamt bor omkring.
            </seg>
            <seg n="2ca94d70">
              Givet att vi var tydliga med vad vi beskrev tycker jag absolut
              att det är det vi har levererat. Jag ser också att det leder till
              en lång rad åtgärder med karaktär av bättre samordning. Och jag
              får påpeka att vi faktiskt behöver en hel del sådana signaler.
              Det var en väldig barriär som gick genom vår Östersjö under stora
              delar av efterkrigstiden. Vi har liksom hittat tillbaka till en
              samhörighet med baltiska länder och med Polen som vi faktiskt
              inte hade under många år. Detta är alltså ett viktigt instrument
              för att åstadkomma detta, men man ska naturligtvis se till att
              det kommer på plats och att det leder till resultat.
            </seg>
            <seg n="29d742e4">
              När det gäller Helsingforssprogrammet är det framför allt på
              migrations- och asylpolitikens område, och också på det rättsliga
              området, som det nu kommer att fördjupas med en utökad möjlighet
              för parlamentet att utöva inflytande. Det är ett femårsprogram.
              Det är femårsprogram som följer efter varandra. Vi tror att det
              kommer att vara ett mycket fördjupat arbete, inte minst med att
              få den gemensamma asylpolitiken på plats. Det handlar om att vi
              har en rättssäker hantering.
            </seg>
            <seg n="843123a6">
              Återigen: Det handlar väldigt mycket om att koordinera och att
              kunna jämföra och se att länder verkligen uppfyller sina åtaganden.
              Jag tror absolut att det kommer att visa sig att detta dokument
              har lagt en god grund för det.
            </seg>
          </u>
          <note type="speaker" n="9864c36f">
            Anf. 36 FREDRICK FEDERLEY (c):
          </note>
          <u who="fredrick_federley_ce5ceb" xml:id="i-faa2c2e7a1eec10d-0" n="6d659b65">
            <seg n="40beb04f">
              Herr talman! Tack, statsministern, för återrapporten! Det är
              alltid förmätet när en enkel riksdagsledamot vill göra ett komplement
              till statsministerns svar på den förra frågan. Men jag vill också
              poängtera för min kollega Börje Vestlund att det just på migrationsområdet,
              där Tobias Billström har lett diskussionerna, är en otroligt stor
              skillnad jämfört med hur det var i det förra programmet, det som
              var före Helsingforssprogrammet.
            </seg>
            <seg n="af74ad34">
              Det tidigare programmet reglerade bara hot och hinder, och man
              såg problem med migration. Men i Helsingforssprogrammet ser vi
              möjligheter, och vi ser värden av migrationen. Därvidlag är det
              en otrolig skillnad mot tidigare.
            </seg>
            <seg n="199b085d">
              Det jag skulle vilja fråga statsministern om, efter senaste toppmötet,
              gäller en artikel som jag har läst på europaportalen.se. Där säger
              Herman Van Rompuy att man vill se en starkare koordinering och
              en mer sammanhållen ekonomisk strategi i Europa, och då med betoning
              framför allt på de länder som redan är anslutna till eurosamarbetet.
            </seg>
            <seg n="7a22ba8f">
              Det låter mycket bra, men frågan är: Vad döljer sig bakom detta?
              Riskerar Sverige att bli ett B-lag som inte får delta i de innersta
              ekonomiska diskussionerna? Det är den ena frågan.
            </seg>
            <seg n="1289bf0c">
              Den andra frågan är: Vad är det konkreta innehållet? Kommer Europa
              att ställa krav på Sverige när det gäller hur vi ska hantera våra
              skatter och våra arbetsmarknadsregler? Eller handlar det om att
              fortsätta den positiva delen av det ekonomiska samarbetet i Europa
              med att riva handelshinder och öka möjligheten för en fri handel
              och en fri rörlighet för varor och tjänster och människor inom
              unionen?
            </seg>
          </u>
          <note type="speaker" n="99003d60">
            Anf. 37 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-17" n="6757b237">
            <seg n="07fc3928">
              Herr talman! Det återspeglar en diskussion som har förts under
              ett par år. På vilket sätt ska stats- och regeringschefsnivån
              användas inom EU-samarbetet? Det fanns tidigare propåer om att
              man möjligen i eurozonsformat skulle ha en stats- och regeringschefsledning
              som skulle funka som någon sorts samordnad ekonomisk regering.
            </seg>
            <seg n="d541a530">
              Detta vände vi, och många andra, oss emot av det enkla skälet
              att vi tycker att vi har en eurozon och en eurogrupp i fråga om
              hanteringen av detta. Men ska det ske en ekonomisk koordinering
              bör den ske mellan alla EU:s medlemsländer. Den diskussion vi
              nu förde handlade om att det ska ske inom ramen för EU 27, alltså
              alla medlemsländer. Det ska gå tillbaka till en årlig uppföljning
              av hur de här, förhoppningsvis, fem tydliga målen för agenda 2020
              följs på nationell nivå. Och det ska föras diskussioner mellan
              stats- och regeringschefer som då ska ta ett ökat politiskt ansvar
              för genomförande men också för analys och uppföljning. Det är
              Herman Van Rompuys idé med detta.
            </seg>
            <seg n="159cd87a">
              Sedan ska man också säga Fredrick Federley är inne på de aspekterna
              att det kommer till gränser där det helt plötsligt blir en diskussion
              om hur den nationella suveräniteten ser ut. Hur mycket får vi
              peka finger åt varandra? Detta tror jag att vi kommer att se ju
              mer vi diskuterar detta, att det blir synpunkter på om Sverige
              gör si eller så eller rätt åtgärder. Jag är inte säker på att
              det alltid kommer att välkomnas här i Sverige.
            </seg>
            <seg n="de2dcc09">
              Väldigt många ropar på koordinering ända tills koordineringen
              visar sig handla om att det är vi som ska göra någonting för att
              förändra oss. Det kan dessutom vara några utifrån som påstår att
              de vet bättre än oss. Då brukar man dra öronen åt sig. Det är
              därför jag har betonat att det måste vara, återigen, en balans.
              Nationell suveränitet måste respekteras. Det måste vara ett ökat
              politiskt ansvarstagande av stats- och regeringschefer. Men detta
              får ske med det som jag kallar scoreboards eller genom att man
              jämför på det sättet med varandra och genom öppen offentlig debatt.
            </seg>
          </u>
          <note type="speaker" n="6685571e">
            Anf. 38 FREDRICK FEDERLEY (c):
          </note>
          <u who="fredrick_federley_ce5ceb" xml:id="i-faa2c2e7a1eec10d-1" n="6d659b65">
            <seg n="de4f12b7">
              Herr talman! Jag känner mig trygg med statsministerns svar. Samtidigt
              vill jag som ett medskick till regeringen säga att det när det
              gäller de diskussioner som nu pågår om strategi 2020 alltid finns
              en risk att de dokument man nu antar och de dokument man just
              nu skriver präglas av den tid och den tidsanda som är just nu.
              Vi ser att ett antal länder, framför allt i södra Europa, har
              tuffa ekonomiska problem. Då riskerar man att det blir den typen
              av politik som får prägla ett ganska långsiktigt ekonomiskt samarbete.
              Men jag känner mig trygg med ministerns svar här.
            </seg>
            <seg n="06b73629">
              En anledning till att jag ställde frågan var att den franska
              presidenten Sarkozy verkade smått lyrisk i sina kommentarer om
              ett ökat ekonomiskt samarbete. Det får i varje fall mig att dra
              öronen åt mig. Jag känner större tillförsikt med den svenska regeringen
              än den franska i det här fallet.
            </seg>
          </u>
          <note type="speaker" n="cafd8237">
            Anf. 39 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-18" n="6757b237">
            <seg n="436f69e8">
              Herr talman! Återigen: Om man söker internationellt inflytande
              får man inte bara se en ordning som bygger på svenska uppfattningar.
              Och den här strategin är som sagt ännu inte antagen.
            </seg>
            <seg n="9a4b0953">
              Jag förutser under våren en återkomst av den typen av diskussioner
              som inte minst vi har haft mellan Sverige och Frankrike när det
              gäller syn på frihandel och de gränsskyddsmekanismer som Nicolas
              Sarkozy har framfört i olika sammanhang. Detta kommer nu säkert
              att återkomma. Ibland används det här i klimathänseende, ibland
              för att, som det heter, skydda inhemsk produktion i olika europeiska
              länder. Som jag sade i något tidigare svar tror jag helt enkelt
              inte att det är svaret för Europa. Här är vi inte ense. Här kommer
              det att leda till förnyade diskussioner som också hör hemma just
              i hur den här strategin ska utformas.
            </seg>
          </u>
          <note type="speaker" n="84b73eeb">
            Anf. 40 KARIN GRANBOM ELLISON (fp):
          </note>
          <u who="karin_granbom_64bc82" xml:id="i-6fe84a3bb2940cdb-0" n="3e489423">
            <seg n="7fcbf58a">
              Herr talman! Tack, statsministern, för redogörelsen för både
              det svenska ordförandeskapet och Europeiska rådets möte!
            </seg>
            <seg n="f9ac9884">
              Vi har nu fått reda på att klimatfrågan prioriterades bort på
              mötet i förra veckan. Situationen i Grekland må vara allvarlig,
              men arbetet med klimatet kan inte vänta. Jag utgår från att klimatfrågan
              blir en huvudfråga på toppmötet i mars, för EU måste utarbeta
              en strategi för hur vi går vidare.
            </seg>
            <seg n="c263abfa">
              I Köpenhamn lyckades inte världens ledare nå ett bindande klimatavtal.
              I stället antogs det ett mål om att man skulle hålla temperaturökningen
              till två grader. Det är bra så långt. Men det utpekades inte tydligt
              vem som ska göra vad för att man ska nå det här målet. Vi måste
              tillbaka till frågan om vem och hur.
            </seg>
            <seg n="78ae8919">
              Vi såg i Köpenhamn att ett möte med över hundratalet aktörer
              blev rörigt. Allianser bildades, och alltför många intressen skulle
              avhandlas samtidigt. Det är självklart att vissa länder har mer
              ansvar än andra i klimatfrågan. Därför vill jag fråga statsministern
              hur han ser på att EU utformar en strategi som innebär att EU
              söker kontakt med ett begränsat antal länder i världen som sätter
              sig ned och diskuterar hur-frågan, det vill säga vilka verktyg
              som de gemensamt ska införa för att begränsa klimatpåverkan. Det
              kan exempelvis handla om en koldioxidskatt eller ett internationellt
              handelssystem med koldioxid.
            </seg>
          </u>
          <note type="speaker" n="3ff577e7">
            Anf. 41 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-19" n="6757b237">
            <seg n="dff1d3c8">
              Herr talman! Som jag antydde var det i ett FN-möte med 193 länder
              närvarande uppenbart att väldigt många av dessa länder inte ansåg
              sig ha stort ansvar för klimatutsläpp och inte heller tyckte att
              det var huvudfrågan att diskutera. Det var uppenbart för oss som
              var närvarande. Det har också lett till konstaterandet att man
              faktiskt i realiteten skulle kunna sätta samman EU:s 27 medlemsländer
              med ytterligare ungefär 16 länder och täcka, tror jag, nära 90
              procent av utsläppen.
            </seg>
            <seg n="a8254d91">
              Det visar att en mindre krets i realiteten skulle kunna svara
              upp mot det som nu är den största bristen i Köpenhamnsöverenskommelsen,
              åtagandena när det gäller utsläppsreduktioner.
            </seg>
            <seg n="a8d54049">
              Jag är absolut beredd att föra diskussioner om former för detta.
              Dock kommer alla att resa ett finger. Det är rätt tydligt just
              nu. Det handlar om vad som sker i USA. Det går inte att prata
              utsläppsreduktioner globalt med mindre än att USA tydliggör sina
              ambitioner, givet de höga utsläpp de ansvarar för och de brister
              som har funnits i den amerikanska klimatpolitiken.
            </seg>
            <seg n="2ace685e">
              Det är ett bakslag att Barack Obama har förlorat supermajoriteten
              som det kallas när man förfogar över 60 senatorer i den amerikanska
              senaten. Det påverkar beslutsfattandet, och vi har ännu inte siffran
              på hur det amerikanska reduktionslöftet ser ut. Vi har en ambitiös
              vana som de har presenterat för reduktionen fram till 2050, men
              den är inte preciserad. Det kommer inte att ske med mindre än
              att senaten är färdig med sin behandling.
            </seg>
            <seg n="354f3f76">
              Jag vet vad alla kommer att säga: Vi inväntar vad USA gör först.
              John Kerry som är ordförande i utrikesutskottet har i samtal tidigare
              sagt att detta är hans ambition att slutföra under det halvår
              som vi nu är inne i. Men frågan väcks onekligen: Hur ser det nya
              landskapet ut när denna supermajoritet är förlorad?
            </seg>
            <seg n="5332ca6d">
              Utan bättre kunskap om det amerikanska läget tror jag tyvärr
              att det är svårt att ta den här typen av initiativ. Men jag håller
              med Karin Granbom Ellison om att vi måste återkomma till detta.
              Vid marstoppmötet har möjligen situationen i USA tydliggjorts
              något. Vi kan då diskutera hur vi ska agera framöver.
            </seg>
          </u>
          <note type="speaker" n="1548a4a3">
            Anf. 42 KARIN GRANBOM ELLISON (fp):
          </note>
          <u who="karin_granbom_64bc82" xml:id="i-6fe84a3bb2940cdb-1" n="3e489423">
            <seg n="80248f1f">
              Herr talman! Jag tackar statsministern så mycket. Det var ett
              bra och innehållsrikt svar. Just när det gäller USA sade statsministern
              inför mötet att förutsättningarna för USA att driva på aktivt
              i klimatpolitiken har utvecklats negativt sedan Köpenhamnsmötet.
              Det är beklagligt. Det måste nog ändå mötas med att EU ytterligare
              ökar sina påtryckningar. EU kommer att få fortsätta att vara motorn
              i klimatfrågorna.
            </seg>
            <seg n="bf5ebc58">
              Det är viktigt att EU har en nära relation till USA. Då är det
              särskilt oroväckande att läsa att president Obama har avböjt att
              komma till toppmöte i Madrid. Han säger att han inte vet vem som
              är värd för mötet.
            </seg>
            <seg n="7fa63478">
              USA måste med på vagnen när vi försöker driva klimatfrågorna.
              Då duger det inte att man kan avfärda mötet med formfrågor. EU:s
              nya organisation är skapad för att EU ska bli starkare i utrikespolitiken.
              Hur ska då EU se till att bli tydligare i relationen till omvärlden?
              Hur ser statsministern på att det finns en risk att det inte blir
              något toppmöte mellan EU och USA i Madrid?
            </seg>
          </u>
          <note type="speaker" n="8af7efb3">
            Anf. 43 Statsminister FREDRIK REINFELDT (m):
          </note>
          <u who="unknown" xml:id="i-25c658e3f300f3e4-20" n="6757b237">
            <seg n="a9e493b3">
              Herr talman! Om jag har förstått Barack Obamas besked rätt kommer
              han inte till Madrid.
            </seg>
            <seg n="6dceb817">
              Jag tror att jag vid fyra tillfällen träffade Barack Obama, huvudsakligen
              i klimatsamtal, under föregående år. Först vill jag säga att Barack
              Obama personligen är mycket engagerad och kunnig i klimatfrågorna.
              Hans parti gör stora ansträngningar att förändra den amerikanska
              politiken. Han har satt på plats ett mycket professionellt team
              för att förändra inriktningen på de åtgärder som görs.
            </seg>
            <seg n="a93b09e9">
              Samtidigt ska vi vara ärliga och säga att det inte är första
              prioritet i det Barack Obama har satt framför sig att åstadkomma
              som president. Han är tydlig med detta. Det är den stora sjukförsäkringsreformen
              och de stora diskussionerna om den amerikanska närvaron i Afghanistan
              som dominerar hans presidentskap.
            </seg>
            <seg n="f9f18214">
              Det är bara att åka till USA och följa den inhemska debatten.
              Man hör knappt klimatfrågan nämnas över huvud taget i amerikansk
              inrikesdebatt. Det är huvudsakligen de två andra frågorna.
            </seg>
            <seg n="969c27ed">
              Då är onekligen frågan: Vart tar detta vägen? USA går mot mellanval
              till hösten. Det finns som sagt en oro att förändringen i senaten
              har en påverkan. Jag, liksom alla andra, antar jag, undrar nu
              lite grann vart detta ska ta vägen.
            </seg>
            <seg n="420dd4a5">
              Problemet är som sagt att den amerikanska politiken fungerar
              olikt mot hur vi ofta gör i Sverige. Med parlamentarism och förutsatt
              stöd i riksdagen för regeringens politik röstas väldigt ofta den
              proposition vi lägger fram också igenom. Så fungerar det inte
              i USA. Där tar man in ett förslag som ibland kommer ut på ett
              annat sätt. Man kan komma in med en klimatambition som ser ut
              som x men som kommer ut som y.
            </seg>
            <seg n="286638d0">
              Det är därför jag säger att alla vill invänta och se vad den
              faktiska klimatpolitiken blir i ett land där detta ännu inte är
              tydligt. Allt detta påverkar övrig omvärld. Det blir den perfekta
              ursäkten för alla andra att inte presentera ytterligare ambitioner.
            </seg>
            <seg n="bacb0c14">
              Jag önskar att det inte var så, men vi har ett vänteläge kring
              den amerikanska positionen och senatshanteringen som kommer att
              påverka klimatprocessen åtminstone det kommande halvåret.
            </seg>
          </u>
          <note type="speaker" n="3b3c87f7">
            Anf. 44 MARIE WEIBULL KORNIAS (m):
          </note>
          <u who="marie_weibull_kornias_26b9ca" xml:id="i-98cbf44c3b621f85-0" n="309a7624">
            <seg n="4b4db1d3">
              Herr talman! Jag tackar statsministern för en bra återrapportering
              från toppmötet och information från ordförandeskapet. Den viktiga
              diskussionen på toppmötet om en förnyad Lissabonstrategi, den
              så kallade Europa 2020, överskuggades av Grekland och det finansiella
              läge som landet befinner sig i. Det har tidigare talare här vittnat
              om.
            </seg>
            <seg n="de0bcf6e">
              Vi kan konstatera att Grekland har slarvat med statsfinanserna
              och på ett påtagligt sätt brutit mot EU:s stabilitets- och tillväxtpakt.
              Det är bara att beklaga att EU-kommissionen inte på ett tidigare
              stadium upptäckt Greklands friserade statistik. Jag kan inte tolka
              det på annat sätt än att kontrollmekanismerna har varit otillräckliga
              och transparensen har saknats.
            </seg>
            <seg n="6bb75426">
              Vilken bedömning gör statsministern av Greklands förutsättningar
              att ta sig ur det uppkomna läget utan att skada den övriga eurozonen?
            </seg>
          </u>
          <note type="speaker" n="af8673f0">
            Anf. 45 Statsminister FREDRIK REINFELDT (m):
          </note>
          <u who="unknown" xml:id="i-dda85320f8320615-1" n="6757b237">
            <seg n="abc08533">
              Herr talman! Som jag återgav har detta varit en mycket stor diskussion,
              inte minst i Grekland. Det har varit ett allmänt val som byggde
              på vissa uppfattningar om hur den grekiska ekonomin såg ut. Det
              visade sig sedan vara på ett annat sätt. Det är nog väldigt många
              som har undrat över hur användningen av offentlig statistik har
              gått till, också i kommunikation med övriga länder naturligtvis.
              Det är en del av diskussionen.
            </seg>
            <seg n="a5458137">
              Jag vill inte spekulera i möjligheterna att få på plats den ganska
              omfattande sanering som grekerna själva nu tar på sig. Det är
              många som vet att bedöma det och kanske har större möjligheter
              att bedöma det än vad jag har. Det kommer att vara mycket tufft.
              Det är ett rejält stålbad.
            </seg>
            <seg n="f5fd1d1d">
              Vi hade för någon helg sedan 700 000 människor som protesterade
              på Atens gator i början av saneringsprogrammet. Det är en mycket
              tuff tid som väntar.
            </seg>
            <seg n="f7141384">
              Jag vill återigen understryka att med en underskottsnivå på 12
              procent är inte Grekland ensamt. Där är även Irland, Storbritannien,
              Spanien. Det är en lång rad länder som har likartade saneringsprogram
              som väntar.
            </seg>
            <seg n="8a8b7533">
              En så kraftig sanering i så pass stora ekonomier runt om i Europa
              kommer inte bara att påverka dessa länder. Det kommer också att
              påverka Sverige, ett exportberoende land med öppna gränser, med
              öppen handel. Vi ser nu i Sverige en återhämtning som huvudsakligen
              bygger på inhemsk konsumtion och mindre på att exporten växer
              till. Vi får försöka parera detta inhemskt, här i Sverige.
            </seg>
          </u>
          <note n="5c141cdb">
            Överläggningen var härmed avslutad.
          </note>
          <note n="d86c6eba">
            2 § Justering av protokoll
          </note>
          <note n="d8feadfa">
            Justerades protokollen för den 9 och 10 februari.
          </note>
          <note n="57690b56">
            3 § Ledighet
          </note>
          <note n="a68ffe08">
            Talmannen meddelade att Phia Andersson (s) ansökt om ledighet
            under tiden den 16 februari31 mars.
          </note>
          <note n="e9146674">
            Kammaren biföll denna ansökan.
          </note>
          <note n="32f4023f">
            Talmannen anmälde att Petter Löberg (s) skulle tjänstgöra som
            ersättare för Phia Andersson.
          </note>
          <note n="2204a318">
            4 § Anmälan om kompletteringsval till konstitutionsutskottet
            och finansutskottet
          </note>
          <note n="bb458eee">
            Talmannen meddelade att Socialdemokraternas riksdagsgrupp anmält
            Petter Löberg som suppleant i konstitutionsutskottet och finansutskottet
            under Phia Anderssons ledighet.
          </note>
          <note n="6cd08f68">
            Talmannen förklarade vald under tiden 16 februari31 mars till
          </note>
          <note n="74cd187f">
            suppleant i konstitutionsutskottet
          </note>
          <note n="b6a6ae6e">
            suppleant i finansutskottet
          </note>
          <note n="58bd5985">
            5 § Meddelande om frågestund
          </note>
          <note n="0a51fa75">
            Talmannen meddelade att vid frågestunden torsdagen den 18 februari
            kl. 14.00 skulle följande statsråd närvara:
          </note>
          <note n="901c773e">
            Näringsminister Maud Olofsson (c), utbildningsminister Jan Björklund
            (fp), arbetsmarknadsminister Sven Otto Littorin (m), statsrådet
            Tobias Billström (m) och statsrådet Birgitta Ohlsson (fp).
          </note>
          <note n="4c6e7e28">
            6 § Anmälan om fördröjda svar på interpellationer
          </note>
          <note n="ffa1fd2b">
            Till riksdagen hade inkommit följande skrivelser:
          </note>
          <note n="66e5de9d">
            Interpellation 2009/10:220
          </note>
          <note n="25105049">
            Interpellation 2009/10:220 Korrekta uppgifter om arbetslösheten
          </note>
          <note n="062f167c">
            Interpellationen kommer att besvaras fredagen den 5 mars 2010.
          </note>
          <u who="unknown" xml:id="i-b1a266eb537d354a-1" n="6757b237">
            <seg n="676e60bd">
              Skälet till dröjsmålet är tjänsteresor och sedan tidigare inbokade
              engagemang.
            </seg>
            <seg n="676e60bd">
              Skälet till dröjsmålet är tjänsteresor och sedan tidigare inbokade
              engagemang.
            </seg>
            <seg n="1a2d315f">
              Skälet till dröjsmålet är redan inbokade engagemang.
            </seg>
            <seg n="1a2d315f">
              Skälet till dröjsmålet är redan inbokade engagemang.
            </seg>
          </u>
          <note n="a56d6026">
            Erik Nymansson
          </note>
          <note n="42c63fe8">
            Interpellation 2009/10:234
          </note>
          <note n="760101d6">
            Interpellation 2009/10:234 Åldersdiskriminering gällande ID-handlingar
          </note>
          <note n="062f167c">
            Interpellationen kommer att besvaras fredagen den 5 mars 2010.
          </note>
          <note n="a56d6026">
            Erik Nymansson
          </note>
          <note n="fca357a0">
            Interpellation 2009/10:236
          </note>
          <note n="3c5973f7">
            Interpellation 2009/10:236 Ansvaret för sjukförsäkringen
          </note>
          <note n="9bc51f73">
            Interpellationen kommer att besvaras tisdagen den 2 mars 2010.
          </note>
          <note n="b976f1fa">
            Marianne Jenryd
          </note>
          <note n="6ec1d71a">
            Interpellation 2009/10:238
          </note>
          <note n="25f7219f">
            Interpellation 2009/10:238 Trafikförsäkringen och representationen
            i Trafikskadenämnden
          </note>
          <note n="9bc51f73">
            Interpellationen kommer att besvaras tisdagen den 2 mars 2010.
          </note>
          <note n="b976f1fa">
            Marianne Jenryd
          </note>
          <note n="9dcd2bec">
            7 § Svar på interpellation 2009/10:211 om fiske av strömming
            i Östersjön
          </note>
          <note type="speaker" n="a1e927bf">
            Anf. 46 Jordbruksminister ESKIL ERLANDSSON (c):
          </note>
          <u who="unknown" xml:id="i-25c658e3f300f3e4-21" n="6757b237">
            <seg n="469756c5">
              Herr talman! Gunnar Sandberg har frågat mig vilka åtgärder jag
              tänker vidta för att vi också fortsättningsvis ska kunna äta strömming
              fiskad i Östersjön.
            </seg>
            <seg n="88d73e9a">
              Halterna av dioxiner och PCB:er i viss fisk från Östersjön är
              höga och överskrider ofta de gränsvärden som gäller inom EU. Det
              gäller bland annat strömming, särskilt strömming fångad i de nordligaste
              delarna av vårt land.
            </seg>
            <seg n="2ad1a66b">
              Först vill jag betona att för att få bukt med problemet i grunden
              måste tillförseln av miljöföroreningar till Östersjön begränsas.
              Sverige har en aktiv roll i det arbetet inom EU och internationellt.
            </seg>
            <seg n="e25775ed">
              Sverige har tillsammans med Finland ett tidsbegränsat undantag
              från de regler som gäller inom EU för tillåtna högsta halter av
              dioxiner och PCB:er i fisk. Undantaget gäller vissa fiskarter
              som fångas i Östersjöområdet och innebär att sådan fisk får säljas
              i Sverige men inte på den övriga europeiska marknaden. Undantaget
              baseras på att Sverige har ett fungerande system för information
              till konsumenterna om kostrekommendationer så att potentiella
              hälsorisker i befolkningen undviks. Detta hanteras av Livsmedelsverket
              genom kostråd. Undantaget gäller till och med den 31 december
              2011. Om Sverige inte agerar kommer undantaget att upphöra.
            </seg>
            <seg n="90ff30fd">
              Livsmedelsverket undersöker kontinuerligt hur stort intaget av
              dioxiner och PCB:er via livsmedel är hos den svenska befolkningen.
              Utvecklingen följs noggrant, och jämförelser med andra länder
              i EU tyder på att Sveriges befolkning har samma eller ett något
              lägre intag av dioxiner och PCB:er.
            </seg>
            <seg n="cba50c03">
              För att kunna ta ställning till hur Sverige ska förhålla sig
              inför att undantaget upphör har regeringen gett Livsmedelsverket
              och Fiskeriverket i uppdrag att efter samråd med Naturvårdsverket
              utreda vilka handlingsalternativ som finns och vilka konsekvenserna
              blir av de olika handlingsalternativen. Myndigheterna ska lämna
              en delrapport senast den 1 mars 2010 och en slutrapport ett år
              senare. Därefter ska regeringen ta ställning i frågan.
            </seg>
            <seg n="a77e19be">
              Jag anser att det är angeläget att värna om strömmingen då det
              är en traditionell råvara i svensk kost. Vilka konsekvenser ett
              slopat undantag från gränsvärdena får för fiskerinäringen är naturligtvis
              också en mycket angelägen fråga för mig. Livsmedel, med de konsumtionsmönster
              vi har i Sverige, måste givetvis vara säkra, och detta måste noggrant
              prövas. Alla de här aspekterna behöver tas hänsyn till när vi
              tar ställning till vilken väg som är lämplig.
            </seg>
          </u>
          <note type="speaker" n="72579a87">
            Anf. 47 GUNNAR SANDBERG (s):
          </note>
          <u who="gunnar_sandberg_84118c" xml:id="i-503860832dec51e5-0" n="8dd126aa">
            <seg n="b0bb0713">
              Herr talman! Jag vill tacka jordbruksministern för svaret. Jag
              håller med om det ministern svarat, att grundproblemet med dioxiner
              och PCB:er är miljöföroreningar i Östersjön. Det har man vetat
              ända sedan dispensen gavs, och då är min undran vilka handlingsplaner
              Livsmedelsverket och Fiskeriverket har efter att undantaget för
              surströmmingen löper ut 2012.
            </seg>
            <seg n="97b39892">
              Skälet till att surströmmingen nu är hotad är EU:s förbud mot
              att sälja dioxinhaltig fisk. Miljögifter som dioxin och PCB lagras
              i fet fisk, exempelvis just surströmming. Om ingenting görs kan
              vi få ett stopp för försäljning av surströmming från och med 2012.
              Det vore olyckligt ur många synvinklar.
            </seg>
            <seg n="7a449725">
              Surströmmingstraditionen är väldigt gammal. Första gången surströmming
              dokumenterades var 1544 i en skattelängd från Ångermanland. Man
              vet att Gustav Vasa utnyttjade strömmingsfiske som ett politiskt
              maktmedel genom att ge Gävlefiskarna privilegiet på fiske efter
              Norrlandskusten mot att de betalade skatt till kronan.
            </seg>
            <seg n="ab4d5bf5">
              Man tror sig veta att man redan på romartiden här i Skandinavien
              kunde konsten att bevara fisk genom fermentering. Det är några
              som inte förstår sig på det här med surströmming. Det kan kanske
              vara lukten. Surströmmingens motståndare brukar framföra att den
              är rutten. Men förruttnelsen är en spontan process där ett stort
              antal olika mikroorganismer bryter ned proteiner under bildning
              av illaluktande ämnen som svavelväte, indol, skatol samt putrescin
              och kadaverin. Av dessa ämnen är det endast svavelväte som bildas
              vid jäsning av surströmming. Den höga salthalten hindrar tillväxt
              av förruttnelsebakterier men tillåter de salttoleranta aromproducerande
              bakterierna att växa.
            </seg>
            <seg n="dea6006e">
              Surströmmingen är alltså inte rutten utan en fermenterad produkt
              framställd genom en noga kontrollerad process.
            </seg>
            <seg n="ed48978f">
              Strömmingens historia är gammal. Den har en nationell identitet.
              Att äta surströmming är en matkultur som växer. Surströmmingsätandet
              är en årlig tradition, och den kulturen kommer att dö ut om man
              inte kommer fram till en hållbar strategi.
            </seg>
            <seg n="8ac8f090">
              Dioxin är ett gift som vi måste få bort från våra hav, men det
              är ofarligt i små mängder. Ingen äter vad jag vet surströmming
              dagligen, utan vi som älskar surströmming äter den några gånger
              på sommaren. Surströmming säljs också som kosttillskott. Frystorkad
              surströmming är paketerad i kapslar som ska sväljas hela. De ska
              hjälpa mot orolig mage, magkatarr och halsbränna. Även om surströmming
              innehåller dioxin och PCB kan den tydligen vara nyttig och bra
              mot annat.
            </seg>
            <seg n="e2ccc672">
              Många i vårt land uppfattar ibland EU:s regler som lite larviga.
              De lägger sig i saker som de kanske inte ska lägga sig i. Det
              handlar om jordgubbar som inte får kallas för jordgubbar eftersom
              de inte är tillräckligt stora. Kalles kaviar får inte kallas för
              kaviar eftersom den inte innehåller tillräckligt med rom. Vi har
              frågan om Laval, och nu är surströmmingen hotad.
            </seg>
            <seg n="7e984543">
              Surströmmingen är en viktig del av vår matkultur. Vi är många
              som vill äta en tunnbrödsklämma med surströmming, mandelpotatis,
              smör, rå finhackad gul eller röd lök, gräddfil och tomat.
            </seg>
            <seg n="b6bc4d89">
              Det är inte bara matkulturen som är hotad. Med surströmmingen
              riskerar många jobb i salterier och fiskerinäringen att försvinna
              i Norrland där vi behöver fler jobb och mer av företagande. Vi
              kan inte låta en hel bransch dö ut.
            </seg>
            <seg n="94506db9">
              I samband med att Sverige fick dispens för fortsatt försäljning
              av surströmming beslutades att Fiskeriverket skulle se över orsak
              och verkan för dioxinhalterna samt presentera ett åtgärdspaket.
              Vi undrar vad som egentligen har hänt. Att arbeta för fortsatt
              dispens är naturligtvis en väg att gå för att garantera tillgången
              till surströmming också framöver, men frågan om dioxin och PCB
              i Östersjön och Bottenhavet består. Självklart måste strömmingen
              vara så giftfri från möjligt.
            </seg>
            <seg n="6efbc872">
              Sverige har arbetat aktivt tillsammans med övriga länder för
              att rena Östersjön. Mycket har också hänt, men av någon anledning
              verkar halterna av dioxin och PCB inte sjunka. Vad tänker jordbruksministern
              och övriga regeringen göra för att få ned också halterna av dioxin
              och PCB i Östersjön?
            </seg>
          </u>
          <note type="speaker" n="3df7a4c9">
            Anf. 48 RONNY OLANDER (s):
          </note>
          <u who="ronny_olander_1b0863" xml:id="i-df02d6e686089853-0" n="264f909e">
            <seg n="bf525d55">
              Herr talman! Den här frågan kanske man kan tycka ska hanteras
              på ett visst sätt. Man ser ofta ett leende på människors läppar
              när det gäller detta, men man kan också se vad ministern själv
              har skrivit i svaret och gjort sig känd för, nämligen att prata
              om matlandet Sverige. Vi har här en mattradition sedan 1544. Vad
              kan överleva så länge?
            </seg>
            <seg n="b58d692b">
              Det man ändå hoppas är att EU ska handla just om samarbete mellan
              länder. Det hörde vi tidigare av statsministerns rapport från
              Europeiska rådet och ordförandeskapet i EU. Vi pratar om löntagarnas
              och medborgarnas Europa och freden och de stora frågorna kring
              klimatet, men hur mycket arbete är nedlagt i Östersjön som skulle
              kunna förhindra PCB-gifter och dioxiner och så vidare?
            </seg>
            <seg n="39a995f9">
              Det behövs tålamod från en EU-entusiast som jag själv när man
              börjar prata om jordgubbar och slanggurkor med över 18 procents
              böjning. Det är snuset och utstationeringsdirektivet. Det är spritmonopolet,
              fälljakten och ripjakten. Man kan göra frågan hur stor som helst
              egentligen.
            </seg>
            <seg n="1b281a5c">
              Vid något tillfälle tror jag att surströmmingen, om man nu inte
              lyckas få hem den frågan, kommer att bli en symbolfråga på något
              sätt, och inte bara för norra Sverige och de som bor där. Mina
              vänner och jag ska nu till hösten förhoppningsvis än en gång få
              lov att prova på surströmmingen och all mystik kring detta.
            </seg>
            <seg n="a402c0f0">
              Det kan bli en symbolfråga. Inte lägger vi oss i Frankrikes champagne,
              Englands fish and chips, tyskarnas bratwurst, currywurst och sauerkraut
              och danskarnas fläskestek och rödkål. Nästa gång är det väl skåningarna
              och deras äggakaka och spettekaka som kanske innehåller något
              som man inte anser lämpligt.
            </seg>
            <seg n="e61a7f48">
              På något vis måste nog regeringen gå från de stora frågornas
              scen till det som för de människor som bor i Sverige är olika
              kännetecken som man har vuxit upp med sedan barnsben och som är
              spridda över hela Sverige och ta fatt i den frågan, för till sist
              tror jag att folket tröttnar på att EU sysslar med detta. Det
              får man oftast höra. Det handlar om just matlandet, turistlandet
              Sverige.
            </seg>
            <seg n="92cec146">
              Jag läste i dagens Aftonbladet att 5 av 16 kycklingar som importeras
              är smittade med antibiotikaresistenta bakterier. Jag känner faktiskt
              ett rejält obehag när man ställer det kontra surströmmingen. Vad
              är det för olika intressen som styr i de så kallade fyra friheterna?
            </seg>
            <seg n="645c7a79">
              Ministern skriver ett utförligt svar på min skriftliga fråga.
              Det är jag tacksam för, men han skriver också jag anser. Det skriver
              ministern, men vad anser regeringen? Det är det man också skulle
              vilja få klarhet i. Regeringen ska inte ta ställning förrän senare,
              den 1 mars 2011. Det kan vara den regering som sitter nu eller
              också är det kanske en annan regering som tar ställning. Oaktat
              vilket är det här nog inte en så liten fråga som man kan tycka
              vid första anblicken. Låt alla 27 länder få lov att ha sina nationella
              rätter med all respekt för varandra. Det är det budskap som jag
              vill framföra i den här debatten.
            </seg>
          </u>
          <note type="speaker" n="5bab5c8b">
            Anf. 49 EVA SONIDSSON (s):
          </note>
          <u who="eva_sonidsson_19d74c" xml:id="i-74000b1157f37951-0" n="f6972533">
            <seg n="7edc3d11">
              Herr talman! Det är inte utan att jag blir lite sugen när jag
              hör Gunnars beskrivning av hur gott en surströmmingsklämma kan
              smaka.
            </seg>
            <seg n="8399d011">
              När jag i senaste numret av Riksdag &amp; Departement läser att surströmmingen
              kan få ett EU-förbud känner jag mig lite orolig eftersom jag kommer
              från surströmmingens Mecka, Norrlandskusten, med Höga kusten,
              Ulvön och allt vad de innebär för surströmmingstillverkningen.
            </seg>
            <seg n="69df33af">
              Att Sverige är långt framme i miljöfrågan vet vi ju. Det ska
              vi väl vara stolta över i många fall, men det kan faktiskt få
              konsekvenser. Fisket utefter Norrlandskusten blir drabbat om vi
              får ett förbud utifrån att dioxinhalten är väldigt hög. Om man
              inte vidtar åtgärder, som regeringen faktiskt har möjlighet att
              göra, får ju de 2 000 fiskare som fiskar utefter Norrlandskusten
              också en besvärlig situation. Då har vi ett antal arbetstillfällen
              som sätts på spel utifrån att man inte kan utföra det dagliga
              fiske som man kan bedriva i dag.
            </seg>
            <seg n="6a802a12">
              Gränsvärdena är väldigt lågt satta i Sverige. Utifrån att man
              tidigare åt framför allt strömming men fisk över huvud taget i
              större utsträckning än man gör i dag kanske vi faktiskt kan ha
              ett lite högre värde utan att det egentligen har någon större
              betydelse för intaget för varje person. Jag tror att nyttan av
              att äta fet fisk faktiskt är större för kroppen och för människan
              än skadan av att få i sig de gifter som finns.
            </seg>
            <seg n="541ed5ee">
              En liten fundering har jag, precis som tidigare talare: Vad gör
              regeringen för att motverka det eventuella förbud som kan komma?
              Eller är det så att regeringen tänker offra fiskarna utefter Norrlandskusten?
              Man offrar laxen, man offrar löjrommen och inte minst offrar man
              surströmmingen för att ta några politiska poäng på miljöområdet.
              Vad tänker regeringen göra för att minska de höga halterna av
              dioxiner i Östersjön?
            </seg>
            <seg n="749504f5">
              Sverige har ju i dag ett undantag. Det undantaget måste man kunna
              söka igen för att bevilja det här fisket att fortsätta även om
              dioxinhalten i fisken är hög. Vi som bor utmed Norrlandskusten
              vill faktiskt också ha möjlighet att äta färsk fisk i fortsättningen.
              Jag tror som sagt att nyttan är större än skadan av giftintaget
              genom den höga dioxinhalten.
            </seg>
            <seg n="58692bbe">
              Det är faktiskt så att det också finns krögare här i Helsingfors
              som, inte har egen tillverkning men som har tagit fram egna burkar
              för surströmming med sitt restaurangmärke på. Det är faktiskt
              en väldigt utbredd kulturell mattradition så jag hoppas verkligen
              att regeringen gör vad den kan för att se till att vi inte får
              ett EU-förbud i fortsättningen.
            </seg>
          </u>
          <note type="speaker" n="535d0e34">
            Anf. 50 Jordbruksminister ESKIL ERLANDSSON (c):
          </note>
          <u who="unknown" xml:id="i-25c658e3f300f3e4-22" n="6757b237">
            <seg n="37ff1164">
              Herr talman! Låt mig först slå fast att det är min förhoppning
              att vi också fortsättningsvis ska kunna äta både svensk strömming
              och svensk surströmming. Det är traditionella svenska maträtter
              som jag är angelägen om att vi i sann matlandsanda ska slå vakt
              om. Speciellt vad gäller surströmmingen är det dessutom så att
              de flesta av oss, som sades av tidigare talare, inte äter den
              varje dag.
            </seg>
            <seg n="dc5cec18">
              Över till de specifika frågeställningarna. Varför har vi EU-gemensamma
              gränsvärden för ämnen i våra livsmedel? Det är ju för att vi vill
              skydda människors hälsa, och vi vill göra detta i alla delar av
              Europeiska unionen. Det är skälet till att vi har specifika gränsvärden
              som är EU-gemensamma. Detta motverkar också protektionism.
            </seg>
            <seg n="aed66d09">
              Sådana saker som inte är till för att skydda människors hälsa
              försöker vi däremot i gemensam regelförenklingsanda att plocka
              bort. Numera är det så, kan jag meddela kammaren, att vi har plockat
              bort reglerna för hur gurkor ska se ut och storleken på en jordgubbe.
              Att däremot plocka bort gränsvärden för farliga ämnen i våra livsmedel
              är jag inte beredd att göra. Samtidigt hoppas jag och förutsätter
              att vi med gemensamma krafter kan minska de här ämnenas påverkan
              på våra livsmedel, på vår mat.
            </seg>
            <seg n="7fdbbea4">
              På sikt är det alltså viktigast att vi motverkar tillförseln
              av dioxiner till miljön så att vi inte behöver ha de undantag
              som vi har för närvarande. Vi måste på så sätt få bukt med det
              problem som vi har.
            </seg>
            <seg n="ea220065">
              Vi har kommit väldigt långt i vårt land med att reducera våra
              utsläpp i det här avseendet. Nu gäller det att vi fortsätter att
              vara intensiva, både på hemmaplan och, framför allt, genom att
              driva frågan i Europeiska unionen och i andra internationella
              fora så att vi minskar de totala utsläppen av dioxiner.
            </seg>
            <seg n="3a7680a8">
              Vad har vi då gjort konkret? Det vi konkret har gjort har lett
              till att utsläppen från vårt land har klingat av högst betydligt.
              Utsläppen i luft från Sverige, har det meddelats mig, var under
              2008 bara 38 gram. De stora föroreningarna, som vi trots allt
              har, är diffusa och kommer ofta långväga ifrån. Det är därför
              som vi måste agera på den internationella arenan. För att bidra
              till detta har ett forskningsprojekt som är lett av Umeå universitet
              fått 6 miljoner kronor av Naturvårdsverket för att under två år
              kunna arbeta med att ta reda på mer om de källor som finns till
              de utsläpp som vi trots allt har så att vi får bort grundproblematiken.
            </seg>
            <seg n="908ee8ae">
              Men, för att upprepa min inledning, min förhoppning är att vi
              ska kunna fortsätta att äta både svensk strömming och svensk surströmming.
              Det är traditionella svenska maträtter och jag är angelägen om
              att hjälpa till att slå vakt om de här sakerna.
            </seg>
          </u>
          <note type="speaker" n="7335c029">
            Anf. 51 GUNNAR SANDBERG (s):
          </note>
          <u who="gunnar_sandberg_84118c" xml:id="i-503860832dec51e5-1" n="8dd126aa">
            <seg n="b61904ad">
              Herr talman! Jag glömde fråga minister Eskil Erlandsson om han
              själv äter surströmming. Vi är bara tre här i kammaren i dag som
              debatterar, men jag vill påstå att det är betydligt fler som tycker
              om surströmming.
            </seg>
            <seg n="032e4af6">
              Det skrevs om det här på Facebook. När frågan var uppe i medierna
              för några veckor sedan kom det faktiskt upp en fråga där om detta
              var intressant och om det togs upp i riksdagen. Det finns lite
              grann att läsa om det.
            </seg>
            <seg n="46f8f8f2">
              Som jag sade och som ministern också säger har Sverige arbetat
              aktivt tillsammans med övriga länder för att rena Östersjön. Det
              är mycket som har hänt. Som jag sade tidigare verkar man inte
              få ned halterna. Det är väl det man bör jobba med.
            </seg>
            <seg n="e8161ef7">
              Myndigheterna ska lämna en delrapport i mars 2010, vilket framgick
              av ministerns svar. Har ministern någon aning om huruvida man
              har kommit fram till någonting i delrapporten? En slutrapport
              ska lämnas ett år senare. Finns det någonting som kan nämnas eller
              som man vet redan i dag? Man har hållit på med detta ett antal
              år, och man har vetat om att dispensen kommer att gå ut.
            </seg>
            <seg n="a174ed89">
              Hur ska Sverige förhålla sig när undantaget upphör, om det blir
              ett förbud mot att sälja surströmming? Om det inte längre går
              att köpa de fem sex sorter som nu finns tror jag på en mindre
              revolution i Norrland kanske även i Skåne, där Ronny Olander bor.
              Det här var några av mina funderingar.
            </seg>
          </u>
          <note type="speaker" n="a3339706">
            Anf. 52 RONNY OLANDER (s):
          </note>
          <u who="ronny_olander_1b0863" xml:id="i-df02d6e686089853-1" n="264f909e">
            <seg n="cea408be">
              Herr talman! De som inte gillar EU så mycket brukar säga att
              Sverige är lydigast i EU-klassen, och så fort Bryssel, EU-kommissionen
              eller andra instanser pekar eller tycker till rättar Sverige in
              sig i ledet. Jag kan inte svara för det folkliga upproret i Norrland,
              men jag kan tänka mig att för en mattradition som har funnits
              i nästan 500 år kan till och med mitt skånska blod rusa till vid
              tillfälle. Intaget är kanske några gånger per år.
            </seg>
            <seg n="1e0ffec2">
              Jag kan i och för sig förstå att jordbruksministern säger att
              Sverige inte kommer att medverka till att sänka gemensamma gränsvärden.
              Okej. Kommer regeringen att göra allt vad som står i dess makt
              för att säkerställa undantag? Är det inte fråga om lång hanteringstid
              mellan tre myndigheter som ska samverka, byta erfarenheter och
              så vidare att först lämna en delrapport för att sedan lämna en
              slutrapport om ett år? Det återstår bara några få månader, och
              även nästkommande år ska ordförandeskap skiftas. Är det inte möjligt
              att skynda på genom att regeringen sätter ned foten och talar
              om hur vi tycker och vad vi ställer upp på? Det är den frågan
              som hänger i luften.
            </seg>
            <seg n="383a1a02">
              Jag kan förstå problemet med gränsvärden. Samarbetar vi med Finland,
              som också står i samma situation? Om det inte går att sänka dioxin-
              och PCB-halter i Östersjön återstår att ge undantag. Men i dag
              finns olika uppfattningar bland myndigheter, till exempel Livsmedelsverket
              kontra Fiskeriverket.
            </seg>
            <seg n="8546c2f9">
              Kommer regeringen att göra vad som står i dess makt och inte
              bara uttala vad jordbruksministern anser, vilket i och för sig
              kan vara ett steg på vägen?
            </seg>
          </u>
          <note type="speaker" n="8e373558">
            Anf. 53 EVA SONIDSSON (s):
          </note>
          <u who="eva_sonidsson_19d74c" xml:id="i-74000b1157f37951-1" n="f6972533">
            <seg n="d0f4f3bc">
              Herr talman! Det känns som att det är lite enkelt att jämföra
              den här frågan med frågan om gurkor. Tyvärr är det så att om den
              här tillverkningen upphör, utifrån att man inte söker dispens
              och kan fortsätta att tillverka surströmming, kommer knappast
              någon att återuppta surströmmingstillverkning igen. Jag tror inte
              att man gör det inte ens med bästa vilja i världen.
            </seg>
            <seg n="1169c611">
              Inför debatten tog jag kontakt med Ruben Madsen. Han är ordförande
              i Surströmmingsakademien. Han bor ute på Ulvön, där han också
              tillverkar surströmming. Han gav mig ett kompendium som han använde
              vid ett seminarium i Örnsköldsvik den 21 januari i år. Det handlade
              om surströmmingens framtid, dioxiner, gränsvärden och så vidare.
              Jag fick med mig ett antal exemplar, och jag tänkte överlämna
              ett till jordbruksministern. Det är mycket intressant läsning
              från bland annat Fiskeriverket och sammanställningar av rapporter
              från olika myndigheter. Jag har även tagit med mig en burk inte
              innehållande surströmming eftersom jag inte får ta med mig en
              sådan på flyget men en burk med annat innehåll som också smakar
              rätt bra. Jag hoppas verkligen att vi i fortsättningen inte bara
              ska äta godis ur surströmmingsburkar utan att vi faktiskt kan
              äta surströmming ur surströmmingsburkar vid våra tillställningar
              i både norra och södra Sverige. Jag tänkte överlämna dessa till
              ministern.
            </seg>
          </u>
          <note type="speaker" n="8a0c9f4e">
            Anf. 54 Jordbruksminister ESKIL ERLANDSSON (c):
          </note>
          <u who="unknown" xml:id="i-dda85320f8320615-2" n="6757b237"/>
          <note n="1813ff6f">
            Herr talman! Tack för informationsmaterialet och läckerheterna,
            Eva Sonidsson!
          </note>
          <u who="unknown" xml:id="i-b1a266eb537d354a-2" n="6757b237">
            <seg n="78fa82b7">
              Herr talman! Låt mig återigen slå fast vad jag har sagt vid två
              tillfällen tidigare, nämligen att det är min förhoppning att vi
              också fortsättningsvis ska kunna äta både svensk strömming och
              svensk surströmming, av det skälet, som har sagts i debatten,
              att det är en tradition i vårt land. Det tillhör en del av vår
              kultur, och det är jag, precis som interpellanten och övriga debattörer
              i dag, angelägen om att slå vakt om.
            </seg>
            <seg n="3e51ec4b">
              Men för att få det undantag som vi måste ha, eftersom EU är angeläget
              om att ha gränsvärden som skyddar vår folkhälsa, måste vi ha ett
              väl underbyggt material. För närvarande pågår arbetet med att
              ta fram det väl underbyggda material vi behöver för att kunna
              bevisa och övertyga inte bara kommissionen utan också övriga medlemsländer
              om att vi även fortsättningsvis förmodligen behöver ett undantag
              eftersom det finns vissa farliga ämnen i den feta fisken utefter
              delar av våra kuster. Önskedrömmen vore att vi inte behövde undantaget,
              det vill säga att vi får ned andelen farliga ämnen i våra fiskarter
              som vi äter och vill fortsätta att äta under gränsvärdena. Förmodligen
              är det inte möjligt eftersom det fortfarande finns för mycket
              farliga ämnen i dem. Då måste vi ha ett väl underbyggt material.
            </seg>
            <seg n="1bb2eeb7">
              Just nu pågår det ett insamlingsarbete, och det måste pågå under
              en tid eftersom det är fråga om mycket små halter. Det har sagts
              mig att värdena också skiftar över året, vilket gör att insamlingen
              måste ske under långa tidsperioder. Man håller också på att titta
              på konsumtionsmönster för att kunna ge rekommendationer och kostråd
              till konsumenterna om halterna är över de gränsvärden som finns
              för att skydda folkhälsan.
            </seg>
            <seg n="7f871990">
              Vi måste veta. Jag vill vara säker på att vi har ett fullödigt
              material som gör att vi kan övertyga kommissionen och övriga medlemsländer
              om det vi vill uppnå, nämligen ett fortsatt undantag. Det finns
              inget värre än att komma till EU och säga att vi vill ha något
              men att vi inte har något material som visar fakta om frågeställningen.
            </seg>
            <seg n="c56f7023">
              Så till frågan om jag äter surströmming. Jag avstår från att
              svara på frågan genom att säga att jag har känt doften och det
              räckte!
            </seg>
          </u>
          <note type="speaker" n="9079ed3d">
            Anf. 55 GUNNAR SANDBERG (s):
          </note>
          <u who="gunnar_sandberg_84118c" xml:id="i-503860832dec51e5-2" n="8dd126aa">
            <seg n="dbda027e">
              Herr talman! Min analys av ministerns senaste svar är att regeringen
              kommer att göra allt som står i dess makt för att få ett fortsatt
              undantag för surströmmingen så att vi kan fortsätta att äta den
              i minst 500 år.
            </seg>
            <seg n="84a287bd">
              Jag vill tacka interpellanterna för att ni deltog i debatten
              för att rädda och kämpa för surströmmingen. Jag får bjuda in ministern
              till en surströmmingskväll framöver!
            </seg>
          </u>
          <note type="speaker" n="9018fc67">
            Anf. 56 Jordbruksminister ESKIL ERLANDSSON (c):
          </note>
          <u who="unknown" xml:id="i-25c658e3f300f3e4-23" n="6757b237">
            <seg n="6a95d344">
              Herr talman! Tack för frågan! Den kan synas banal, men den är
              viktig. Den är viktig ur kulturell och traditionell synpunkt samt
              arbetsmarknadssynpunkt. Jag upprepar ytterligare en gång att det
              för mig är viktigt att försöka arbeta för att få fram ett material
              som gör att vi kan behålla den tradition det är att äta svensk
              strömming och svensk surströmming.
            </seg>
            <seg n="59a76d8a">
              Jag är angelägen om att vi får ett så fullödigt material att
              vi kan övertyga kommissionen och övriga medlemsländer om att vi
              behöver och ska ha ett fortsatt undantag. Men jag är också angelägen
              om att fortsätta att arbeta med att reducera halterna av farliga
              ämnen i våra vatten så att vi om ett antal år inte längre ska
              behöva söka de undantag som vi har för närvarande.
            </seg>
            <seg n="50b68332">
              Tack för debatten!
            </seg>
          </u>
          <note n="5c141cdb">
            Överläggningen var härmed avslutad.
          </note>
          <note n="406a8c49">
            8 § Svar på interpellation 2009/10:231 om studenternas anställningsbarhet
          </note>
          <note type="speaker" n="d3618817">
            Anf. 57 Statsrådet TOBIAS KRANTZ (fp):
          </note>
          <u who="unknown" xml:id="i-25c658e3f300f3e4-24" n="6757b237">
            <seg n="4691f4f6">
              Herr talman! Mikael Damberg har frågat mig vad jag gör för att
              öka studenternas anställningsbarhet samt vilka åtgärder jag och
              regeringen är beredda att vidta för att öka studenternas möjlighet
              till praktik i arbetslivet.
            </seg>
            <seg n="28f5032a">
              Jag vill inledningsvis betona att de frågor som Mikael Damberg
              tar upp är viktiga och att regeringen noggrant följer hur studenternas
              etablering på arbetsmarknaden utvecklas. Uppföljningar visar att
              man med en högskoleutbildning har en stark ställning på arbetsmarknaden.
              Arbetslösheten för personer med högskoleutbildning är, oberoende
              av konjunkturläge, generellt lägre än för personer utan högskoleutbildning.
              Den starkare ställningen på arbetsmarknaden för högskoleutbildade
              visar sig också genom en större rörlighet. Samtidigt som högskoleutbildade
              oftare avslutar en anställning får de också snabbare en ny anställning
              jämfört med personer utan högskoleutbildning.
            </seg>
            <seg n="298350c6">
              Regeringen har i flera olika sammanhang betonat att universitet
              och högskolor har ett ansvar för att arbeta med kopplingen mellan
              utbildning och arbetsmarknad och att varje lärosäte har att ta
              hänsyn till arbetsmarknadens behov vid planeringen av utbildningen.
            </seg>
            <seg n="dbe5d7d3">
              Riksrevisionens granskningsrapport Studenternas anställningsbarhet
              är en intressant och ambitiös genomgång av olika insatser för
              att främja studenternas anställningsbarhet. Riksrevisionen lämnar
              flera rekommendationer till universitet och högskolor, Högskoleverket
              och regeringen. Frågan övervägs för närvarande inom Regeringskansliet,
              bland annat i samband med arbetet med att ta fram åtgärder för
              att främja kvaliteten i den högre utbildningen. Jag räknar med
              att regeringen senare i vår kommer att redovisa förslag till riksdagen.
            </seg>
            <seg n="ffb58547">
              Samtidigt vill jag peka på att utvecklingen går åt rätt håll.
              I sin uppföljning av universitets och högskolors arbete med samverkan
              med det omgivande samhället konstaterade Högskoleverket att just
              studenternas omvärldskontakter i utbildningen hade utvecklats
              under de senaste åren. Det handlar bland annat om inslag av praktik
              och examensjobb i utbildningen, men inkluderar också gästföreläsare
              från arbetslivet, studiebesök och arbetsmarknadsdagar. Högskoleverket
              konstaterade också att även om den här utvecklingen är tydligast
              inom de yrkesinriktade programmen sker detta även inom andra utbildningar
              i allt högre grad.
            </seg>
            <seg n="73dab526">
              Regeringen har tidigare pekat på att studie- och yrkesvägledningen
              bör stärkas, och allt fler lärosäten erbjuder i dag olika slags
              karriärvägledning. Det sker både genom tillgång till studie- och
              yrkesvägledning och genom kurser och seminarier med syfte att
              ge studenterna specifika kunskaper och färdigheter för att underlätta
              deras etablering på arbetsmarknaden.
            </seg>
            <seg n="04089bfe">
              Sammanfattningsvis har regeringen varit tydlig i att en koppling
              mellan utbildning och arbetsmarknad är en både nödvändig och viktig
              del av högskoleutbildningen. Men jag vill samtidigt betona att
              det först och främst är en uppgift för universitet och högskolor
              att utforma utbildningarnas innehåll så att studenterna uppnår
              de examensmål som regeringen har satt för olika utbildningar.
              Det måste även fortsättningsvis vara upp till respektive lärosäte
              att besluta om och i vilken omfattning till exempel praktik bör
              ingå i en utbildning eller vilka omvärldskontakter som är nödvändiga
              för att erbjuda studenterna en utbildning av hög kvalitet.
            </seg>
          </u>
          <note type="speaker" n="127552c4">
            Anf. 58 MIKAEL DAMBERG (s):
          </note>
          <u who="mikael_damberg_567c84" xml:id="i-40bb221fb36cf061-0" n="2a965fda">
            <seg n="49ed6c8a">
              Herr talman! Tack, statsrådet, för svaret på min interpellation!
            </seg>
            <seg n="15488235">
              Jag ställde interpellationen till statsrådet av två orsaker.
              Den första var Riksrevisionens granskning och rapport. Den andra
              orsaken var att jag under den förra 90-talskrisen, när vi hade
              problem på arbetsmarknaden, mötte ganska många studenter som var
              i utbildning eller som just hade avslutat sina studier och kände
              en väldig oro. De kände att de hade gjort en investering, inte
              bara ekonomiskt utan också tidsmässigt, ofta i fyra och ibland
              fem år på universitets- och högskoleutbildningar, och de kände
              sig lite svikna när de mötte en arbetsmarknad som hade gått i
              baklås.
            </seg>
            <seg n="d956d5f9">
              Vi är lite inne i samma läge nu, där arbetsmarknaden inte alls
              är lika god som den var för några år sedan. Vi vet att högskoleutbildade
              har lättare att få jobb, befinner sig i arbetslöshet kortare tid,
              får högre lön, lever längre, är mindre sjuka och på något sätt
              får ett rikare liv och får möjlighet att påverka sitt liv mer
              än de som inte har gått en högre utbildning. Men det hjälper inte
              de högskoleutbildade som möter en arbetsmarknad där de själva
              inte får chansen.
            </seg>
            <seg n="058d526b">
              Jag möter också ganska många studenter i dag som tycker att inslagen
              av arbetslivskopplad verksamhet i utbildningen är för få inom
              vissa sektorer. Det gäller inte alla, för en del utbildningar
              har en tradition av att jobba mycket med det. Studenter som jag
              träffar efterfrågar mer case studies , mer av praktik men också
              mer av exjobb som är kopplade till den relevanta utbildningens
              verksamhetsområde. Det är bakgrunden.
            </seg>
            <seg n="78652f69">
              Det är också bakgrunden till att vi socialdemokrater i vårt budgetalternativ
              har lagt fram en satsning på detta de kommande åren. Vi tror att
              det är väldigt viktigt både för kvaliteten och inte minst för
              att se till att unga människor som har valt att studera inte riskerar
              att fastna i arbetslöshet eller inte får chansen på en arbetsmarknad
              som inte fungerar.
            </seg>
            <seg n="09d1cb37">
              Den andra frågan var rapporten från Riksrevisionen, som har kommit
              med sin granskning av regeringens och högskolornas insatser för
              att öka studenternas anställningsbarhet. De lämnar en del rekommendationer
              till regeringen, bland annat att regeringen bör förtydliga lärosätenas
              ansvar för yrkes- och karriärvägledning och att samverkansuppgiften
              bör följas upp bättre.
            </seg>
            <seg n="9d88ba6d">
              Jag noterar också att Riksrevisionen skriver att tre av fyra
              lärosäten har en strategi för detta men att det inte följs upp.
              Man konstaterar också att för många utbildningsprogram har arbetslivsanknytning
              inte säkerställts. Det saknas rutiner för att på ett systematiskt
              sätt förbereda studenterna för det arbetsliv som väntar efter
              utbildningen. Det är lite anmärkningsvärt, med tanke på att Bolognaprocessen
              inte minst pekar ut att det här ska vara ett mål och någonting
              för högskolorna att arbeta med.
            </seg>
            <seg n="c47665af">
              Jag noterar ändå med viss tillförsikt att högskoleministern i
              sitt svar skriver att detta är någonting man nu tittar på och
              jobbar med. Jag tolkar det som positivt att regeringen kommer
              att återkomma. Det var ungefär på samma sätt när vi hade föreslagit
              en utbyggnad av högskolan med 10 000 platser och det sedan med
              en viss fördröjning kom en utbyggnad av högskolan. När vi i oppositionen
              nu pekar på att det behövs lite mer arbetslivsanknytning och studie-
              och karriärrådgivning på högskolorna kan man tänka sig att regeringen
              lyssnar på både Riksrevisionen och oppositionen och kommer med
              förslag med denna inriktning senare.
            </seg>
            <seg n="a60a8522">
              Jag förstår inte riktigt varför man behöver skriva det som står
              i meningen som börjar men jag vill samtidigt betona i slutet av
              svaret. Jag blir lite fundersam: Avser regeringen att ta ansvar?
              I det sista stycket står det att det huvudsakligen är högskolornas
              ansvar att formulera hur det ska göras. Det är självklart, tycker
              jag.
            </seg>
            <seg n="8159d188">
              Frågan är: Är regeringen beredd att sätta upp mål, avsätta pengar
              och följa upp att verksamheten bedrivs på ett bättre sätt?
            </seg>
          </u>
          <note type="speaker" n="a7ab5c33">
            Anf. 59 FINN BENGTSSON (m):
          </note>
          <u who="unknown" xml:id="i-25c658e3f300f3e4-25" n="6757b237">
            <seg n="170ec5d6">
              Herr talman! Först vill jag tacka interpellanten men framför
              allt statsrådet Tobias Krantz för ett uttömmande svar.
            </seg>
            <seg n="adbfa2a0">
              Jag kan inledningsvis konstatera att interpellanten och statsrådet
              verkar vara överens om vikten av den förändring som gjordes som
              ett tillägg i högskolelagen och trädde i kraft den 1 januari 1997,
              nämligen den tredje uppgiften, som sedermera kom att kallas samverkansuppgiften.
              Syftet var då att sprida information om forskning, samverka med
              det omgivande samhället för att utveckla högskolans utbildning
              och forskning och bättre tillse att högskolan därigenom kan vara
              till nytta för allmänheten. Det var nog så viktiga uppdrag, som
              regeringen har följt upp.
            </seg>
            <seg n="39bb442d">
              Vi kan konstatera att det efter att lagen trädde i kraft 1997
              har kommit en rapport från Högskoleverket 2004 som sedan följdes
              upp 2008, och nu kom Riksrevisionens granskning. Det är historiken.
            </seg>
            <seg n="140af328">
              Det är intressant, herr talman. Det innebär att det under den
              socialdemokratiska regeringens tid, då man rimligen lade fram
              detta förslag 1996, fram till 2004 mig veterligt inte har skett
              någon strukturerad uppföljning av den typ som interpellanten nu
              önskar att regeringen ska göra.
            </seg>
            <seg n="d181e212">
              När jag däremot läser i Riksrevisionens rapport vill jag delvis
              modifiera det som sägs av interpellanten.
            </seg>
            <seg n="a5048678">
              Man konstaterar där på s. 6976 i sin framlagda rapport: Regeringen
              har ställt krav på samtliga lärosäten att ta fram forsknings-
              och utbildningsstrategier för perioden 20092010. Lärosätena ska
              bland annat redovisa sin samverkan med arbetslivet och hur hänsyn
              tas till arbetsmarknadens efterfrågan på olika utbildningar.
            </seg>
            <seg n="eedfa9bd">
              Kan det sägas tydligare? Man kan ställa sig frågan: Vad är det
              interpellanten inte är nöjd med? Detta givet det faktum som jag
              tidigare konstaterade att den tidigare socialdemokratiska regeringen
              inte rimligen hade den här typen av aktiv uppföljning som nu alliansregeringen
              visar upp.
            </seg>
            <seg n="99f47288">
              Det finns en något större fråga knuten till interpellationen.
              Jag vill framför allt rikta frågan till interpellanten, men statsrådet
              får också gärna gå in i debatten. Det gäller hur vi ser på framtiden
              för lärosäten visavi dess elevers möjligheter att komma samhället
              till nytta och ha glädje av en arbetsmarknad.
            </seg>
            <seg n="799b924d">
              Det är för oss som arbetar med utbildningspolitik väl känt att
              det föreligger en utredning som kallas för Autonomiutredningen
              presenterad för regeringen förra året. Där föreslår man ett rätt
              så radikalt men samtidigt rätt typiskt borgerligt inslag att öka
              lärosätenas självstyre i förhållande till staten.
            </seg>
            <seg n="43b8f158">
              Herr talman! Ambitionen i denna typ av utredning, som förhoppningsvis
              alliansregeringen kommer att framlägga en proposition på grundval
              av, är att få en större självständighet i hur de olika lärosätena
              de facto utformar sin utbildningsstrategi. Staten ska sedan förstås
              kontrollera att innehållet är kvalitetsmässigt och att examen
              fyller de kvalitetskrav man kan ställa.
            </seg>
            <seg n="8c8734e8">
              Jag förutsätter att man på traditionellt sätt vädjar till en
              marknad som fungerar. En sådan förändring av högskolelagen borde
              innebära att en utbildning som inte ger studenterna en bra chans
              att få förankring i arbetslivet lär kunna få särskilt många sökande.
            </seg>
            <seg n="ba1d9447">
              Med den här stora möjliga reformen som sannolikt bara alliansen
              och en borgerlig regering kan genomföra, eftersom den i grunden
              strider mot Socialdemokraternas önskemål om att detaljstyra så
              mycket som möjligt av samhällets verksamhet bör man kunna få en
              egen reglering av de utbildningar som blir till värde för studenterna
              och där arbetsmarknaden och samhället drar störst nytta av utbildningen.
            </seg>
          </u>
          <note type="speaker" n="a69f6ff4">
            Anf. 60 Statsrådet TOBIAS KRANTZ (fp):
          </note>
          <u who="unknown" xml:id="i-25c658e3f300f3e4-26" n="6757b237">
            <seg n="9fc33b37">
              Herr talman! Jag tror att vi alla som deltar i debatten delar
              den strävan som finns runt om i samhället att studenter ska få
              en utbildning som gör att de blir anställningsbara. Det är en
              central del av utbildningen. Det är särskilt viktigt att nu fundera
              över den typen av frågor när vi förhoppningsvis är på väg upp
              ur en djup ekonomisk kris och på väg in i ett bättre ekonomiskt
              skede. Det är extra centralt just i sådana lägen. Jag tror att
              vi helt delar problembilden och vart vi vill nå.
            </seg>
            <seg n="d9ef6b74">
              Låt mig få säga några saker om detta. För det första har Högskoleverket
              i dag mycket tydliga uppdrag att jobba med och se till att anställningsbarheten
              är viktig i universitets och högskolors arbete. Högskoleverket
              ska till exempel tillsammans med lärosätena följa upp hur examinerades
              etablering på arbetsmarknaden ser ut.
            </seg>
            <seg n="682450a7">
              Högskoleverket har också i uppdrag att hjälpa universitet och
              högskolor att planera sitt utbud i förhållande till den efterfrågan
              som finns från arbetsmarknaden. Det finns uppdrag som regeringen
              har gett Högskoleverket som Högskoleverket ska göra. Det finns
              ett regelverk på plats som tydligt understryker detta. Frågan
              om anställningsbarheten är dessutom en viktig komponent i många
              av de examensmål som finns på universitet och högskolor. Det finns
              redan i dag ett regelverk som tydligt talar om detta.
            </seg>
            <seg n="2a16d8e9">
              Vi ska för det andra också komma ihåg, och jag tror också att
              Mikael Damberg åtminstone delvis var inne på det, att det ser
              lite olika ut för olika utbildningar och också mellan olika lärosäten.
              Jag vill gärna framhålla att det finns lärosäten som är mycket
              duktiga på detta. Det gäller till exempel högskolorna i Borås
              och Kristianstad och Högskolan Väst som har flera spännande och
              intressanta program. Det finns också andra högskolor som är mindre
              duktiga och som behöver lära sig och utvecklas på olika sätt.
              Det är viktigt att den kunskapen sprids i högskolevärlden.
            </seg>
            <seg n="cfcf0c55">
              Det tredje handlar om Riksrevisionens rapport och hur vi tar
              hand om den i regeringen. Jag tycker att rapporten är mycket bra.
              Det är bra att Riksrevisionen gör en genomgång och följer upp
              detta. Flera av de frågorna återkommer vi till i samband med att
              vi lägger fram kvalitetspropositionen i vår. Det är en viktig
              del av vårt kvalitetsarbete att universitet och högskolor jobbar
              hårt med att studenter ska vara anställningsbara. Det är en central
              kvalitetsaspekt.
            </seg>
            <seg n="e9226ce5">
              Det fjärde är att jag vill varna för en övertro på att ytterligare
              mycket små påslag som Socialdemokraterna föreslår i sin budget
              skulle kunna lösa problemen. Jag tror att universitet och högskolor
              nästan aldrig haft så mycket pengar som de har i dag både genom
              ökade forskningsanslag och genom att vi har byggt ut högskolan.
              Det finns mycket pengar inne i systemet.
            </seg>
            <seg n="bc23cf7e">
              Min uppfattning är att alldeles oavsett hur mycket pengar som
              universitet och högskolor har ska de jobba med studenters anställningsbarhet.
              Det måste vara en central komponent. Det får inte vara så att
              det villkoras med att staten skjuter till ett visst antal miljoner
              eller miljarder till systemet. Det ska alltid vara en central
              del av högskoleutbildningen oavsett om vi har förmåga att tillskjuta
              extra pengar eller inte. Det får inte vara beroende av att man
              gör extra tillskott. Det finns i dag ett regelverk, och det ska
              följas. Universitet och högskolor måste bli bättre på det i dag
              utan att det tillskjuts extra pengar.
            </seg>
            <seg n="38dce246">
              Däremot är det inte sagt att vi inte kan överväga förändringar
              också när det gäller ekonomin. Men grundinställningen måste vara
              att universitet och högskolor måste sköta detta med arbetslivsanknytning,
              praktik och studenters anställningsbarhet alldeles oavsett hur
              mycket pengar som finns. Det måste vara en central del av utbildningen.
            </seg>
            <seg n="4d7db37b">
              Det sista som jag vill säga gäller det som Finn Bengtsson tar
              upp om autonomipropositionen. Det berör delvis ämnet. Vår ambition
              från regeringens sida är att vi ska stärka universitets och högskolors
              självständighet. Självständigheten kan också vara en viktig motor
              i att öka studenters anställningsbarhet. Vi behöver skapa utrymme
              för mer flexibla lösningar lokalt och regionalt. Det kan inte
              vara så att man sitter i Helsingfors och talar om exakt hur man
              ska styra anställningsbarheten för landets universitet och högskolor.
            </seg>
          </u>
          <note type="speaker" n="e2bc5e54">
            Anf. 61 MIKAEL DAMBERG (s):
          </note>
          <u who="mikael_damberg_567c84" xml:id="i-40bb221fb36cf061-1" n="2a965fda">
            <seg n="2f0481b3">
              Herr talman! Jag börjar med att kommentera det Finn Bengtsson
              sade. Det blev lite rallarsving mitt upp i alltihop. Det har väl
              aldrig förekommit en forskningsproposition som så detaljstyrt
              forskningens medel och budgetår som den här regeringen har lyckats
              med. Det har vi talat om tidigare, och det kan vi tala om igen.
              Vi har inget intresse av att detaljstyra akademierna men däremot
              av att se till att de gör vad de ska.
            </seg>
            <seg n="3e312735">
              Det är inte riksrevisionsrapporten som föranledde oss att redan
              i tidigare budgetar presentera förslag för att både öka studie-
              och karriärrådgivning och framför allt fokusera på praktik- och
              traineefrågorna. Vi lärde under den förra krisen på arbetsmarknaden
              att inte glömma bort de högskolestuderande på arbetsmarknaden
              och inte rikta alla insatser bara till Arbetsförmedlingen och
              komvux.
            </seg>
            <seg n="cf0d1c69">
              Det är viktiga grupper det rör sig om där, eftersom de har lägst
              utbildning och behöver komma ut på arbetsmarknaden. Men i ett
              läge där arbetsmarknaden inte går fullt ut är det smart att rikta
              insatser också till de högskolestuderande så att de lättare tar
              steget in på arbetsmarknaden. Jag tycker att vi borde ha kunnat
              lära oss av det. Därför har vi också i vår budget föreslagit ett
              antal insatser för att kunna göra det möjligt.
            </seg>
            <seg n="792faf23">
              Jag delar annars uppfattningen att detta är frågor som vi borde
              kunna vara överens om att jobba med. Allt detta är inte nya budgetpengar.
              Jag vill säga det. När det gäller det som har med utbildningen
              att göra är det helt glasklart hur Bolognaprocessen ser ut, vad
              som ska gälla där och vilka krav som finns från samhällets sida
              för utbildningar som bedrivs på universitet och högskolor.
            </seg>
            <seg n="c36e9673">
              Vi tror att en bättre arbetslivsanknytning ger en verklighetsförankring
              i utbildningen. Det innebär också att fler studenter får kunskap
              om vad de utbildar sig till. Arbetslivsanknytning ger också förståelse,
              sammanhang och studiemotivation. Det är goda argument för varför
              utbildningen ska detta.
            </seg>
            <seg n="2f851b23">
              Vi har i vår budget föreslagit 100 miljoner kronor per år under
              20102012 för karriärplanering. Är det en kärnuppgift för svenska
              universitet och högskolor? Jag tycker att det är smart av universitet
              och högskolor att göra det.
            </seg>
            <seg n="5c0fa0e8">
              Med samma logik man kan börja fundera på: Börjar vi inte närma
              oss en arbetsuppgift som kanske inte helt säkert ingår fullt ut
              i de grundutbildningsanslag som vi ger till universitet och högskolor?
            </seg>
            <seg n="3b7a6e81">
              För att pusha fram en utveckling och garantera alla studenter
              en möjlig karriärrådgivning på universitet och högskolor kan det
              vara smart att staten går in och stimulerar. Man pekar och visar:
              Det här är viktigt och någonting som man ska syssla med och inte
              frivillig verksamhet.
            </seg>
            <seg n="75f97ecc">
              Det är samma sak med de budgetmedel vi avsätter för jobb- och
              praktiksatsningar i det här konjunkturläget. Det gäller också
              de traineeplatser på statliga myndigheter och annat som vi tittar
              på för att underlätta generationsväxlingen. Det handlar också
              om riktade insatser för att göra vägen över till arbetslivet bättre.
            </seg>
            <seg n="1a7ffa3e">
              Här tror vi att regeringen kan göra mer. Den borde ha gjort mer
              redan tidigare. Jag välkomnar om regeringen kanske senare i vår
              kommer med nya förslag och lyssnar på oss och andra som har idéer
              på detta område.
            </seg>
            <seg n="b18f6e60">
              I sammanhanget kan jag säga att jag var lite överraskad över
              att arbetslivskopplingen inte kom in tydligare när man fördelade
              de 10 000 nya platserna. Vi hade förslag om att man skulle titta
              på detta när man gjorde en utökning av antalet platser på universitet
              och högskolor, något vi krävt länge.
            </seg>
            <seg n="d265511c">
              Regeringen kommer med detta lite sent nu, men det kan vi bråka
              om vid något annat tillfälle. Frågan är dock varför man inte har
              tittat på vilka utbildningar det råder brist på i förhållande
              till arbetsmarknaden och var det finns ett söktryck. Kan regeringen
              i lite modernare form gå in och styra till dessa utbildningar
              och beställa sådana utbildningar i detta konjunkturläge?
            </seg>
            <seg n="b4fe5bca">
              Regeringen borde ha prövat lite nya modeller för att göra en
              tydligare koppling till arbetslivsanknytning i stället för att
              bara smeta ut det. Det går att göra mer.
            </seg>
            <seg n="be44db5c">
              Jag ser fram emot att regeringen tar fasta på Riksrevisionens
              rapport och kommer tillbaka till riksdagen med förslag för att
              öka studenternas anställningsbarhet och göra situationen bättre.
            </seg>
          </u>
          <note type="speaker" n="8c8be246">
            Anf. 62 FINN BENGTSSON (m):
          </note>
          <u who="unknown" xml:id="i-25c658e3f300f3e4-27" n="6757b237">
            <seg n="11a10501">
              Herr talman! Låt oss först slå fast att vi som deltar i debatten
              är överens med interpellanten om målet för ansträngningarna. Däremot
              är vi inte riktigt överens när det gäller medlen för att nå dit.
            </seg>
            <seg n="bb7ad30c">
              Jag är enig med statsrådet om att det finns mycket pengar i systemet
              tack vare de satsningar som har gjorts av alliansregeringen och
              att det knappast är en på-marginalen-satsning på en riktad karriärsutveckling
              som skulle lösa problemet.
            </seg>
            <seg n="bb537cc3">
              Jag är också glad över att vi kan slå fast att vi är överens
              om att inte vilja detaljstyra lärosätena. Jag återkommer till
              det som jag lyfte fram i mitt förra inlägg, nämligen alliansregeringens
              önskemål om att kanske se till att lärosätena har en friare ställning
              för att på så sätt styra från botten och inte från toppen vad
              som kan vara anpassningsbart till arbetsmarknaden.
            </seg>
            <seg n="9c22f737">
              För mig, herr talman, är det orimligt att ett lärosäte med fullt
              ansvar för att överleva satsar på utbildningar som inte ger avsättning
              på åtminstone rimligt lång sikt på en arbetsmarknad. Det kommer
              inte att bli ett söktryck till sådana utbildningar. Det kommer
              kanske att finnas en och annan som vill studera för studerandets
              skull, men det är knappast troligt att det blir en framgångsfaktor.
            </seg>
            <seg n="1e536aac">
              Statsrådet har redan svarat på frågan om det finns en ambition
              att i kvalitetsarbetet på departementet få fram synpunkter på
              hur lärosätenas självständighet kan öka för att minska detaljstyrningen
              uppifrån inte minst inriktat på huvudtemat för den här interpellationen,
              nämligen anställningsbarhet och samarbete med samhället i övrigt.
            </seg>
            <seg n="0c773f1a">
              Hur ställer sig interpellanten till tanken att man i stället
              för att toppstyra från regeringshåll och analysera vilka utbildningar
              som ska finnas överlåter till lärosätena att ansvara för att detta
              kommer till stånd? Det är ambitionen i den sista delen av statsrådets
              svar. Det borde inte utsättas för kritik om inte interpellanten
              kan svara på om man vill detaljstyra mindre på lärosätesnivå eller
              mer.
            </seg>
          </u>
          <note type="speaker" n="5c734123">
            Anf. 63 Statsrådet TOBIAS KRANTZ (fp):
          </note>
          <u who="unknown" xml:id="i-25c658e3f300f3e4-28" n="6757b237">
            <seg n="03086228">
              Herr talman! Jag uppskattar att Mikael Damberg visar omsorg om
              de högskoleutbildades chanser på svensk arbetsmarknad. Det är
              en välkommen positionsförflyttning hos Socialdemokraterna. Tidigare
              har det varit för mycket fokus på att enbart ha karriärhjälp och
              stöd till andra grupper på arbetsmarknaden. Det är bra att vi
              är överens om att högskolestuderande också måste ha tydliga möjligheter
              att ta sig ut på arbetsmarknaden och att det är en viktig uppgift.
            </seg>
            <seg n="9603965f">
              Det finns ett tydligt regelverk och ett antal uppdrag från regeringen.
              Vi följer upp detta noggrant. Ett av uppdragen handlar om att
              kolla hur de utexaminerade etablerar sig på arbetsmarknaden. Där
              har Högskoleverket inte gjort tillräckligt. Det har kommit en
              del kritik från olika lärosäten när det gäller detta. De uppdrag
              som har getts ska naturligtvis genomföras och följas upp. Det
              kan bli aktuellt med ytterligare skärpningar i regelverket om
              så skulle behövas.
            </seg>
            <seg n="ab5d2193">
              Det finns ett regelverk, examensmål, examensbeskrivningar och
              annat. Anställningsbarheten är en viktig faktor och ska så vara.
              Jag utgår från att det regelverk vi har följs.
            </seg>
            <seg n="76428b0f">
              På många håll har man, som jag sade tidigare, mycket bra arbetslivskoppling
              och jobbar mycket med anställningsbarhet och praktik. Det finns
              goda exempel att titta på. Det finns också lärosäten som behöver
              bli bättre.
            </seg>
            <seg n="43b36197">
              Mikael Damberg tog upp frågan om antalet platser i den svenska
              högskolan. Det är riktigt att vi ökar antalet platser. Det måste
              vi göra med tanke på arbetsmarknadssituationen men också för att
              vi har stora årskullar som kommer ut i högskoleaktiv ålder 2010
              och 2011. Skälet till att vi har landat på 10 000 platser är lärosätenas
              egna bedömningar av vad man klarar att ta in med bibehållen kvalitet.
              Jag noterar att Socialdemokraterna föreslår fler platser än vad
              lärosätena själva bedömer att de klarar att ta in med bibehållen
              kvalitet.
            </seg>
            <seg n="899114ec">
              Högskolan får inte reduceras till enbart en arbetsmarknadspolitisk
              åtgärd. Den måste ytterst fokusera på kunskap och bedriva utbildningar
              med kvalitet. Jag tror att det går en skiljelinje mellan alliansregeringen
              och Socialdemokraterna här. Mikael Damberg får gärna korrigera
              mig.
            </seg>
            <seg n="1541a942">
              Det finns mycket vi kan göra från riksdag och regering när det
              gäller att understryka vikten av anställningsbarhet och arbetslivsanknytning.
              Jag talar gärna om detta på olika sätt. Det är möjligt att det
              krävs ytterligare skärpningar av regelverket framöver, men det
              stora ansvaret måste ligga ute i verkligheten hos lärosätena som
              har den naturliga kopplingen till den lokala och regionala arbetsmarknaden
              där många av studenterna så småningom hamnar. Det går inte att
              från centralt håll detaljstyra exakt hur det ska gå till överallt.
            </seg>
            <seg n="ee34bc31">
              Lärosätena måste ta ansvar. Det finns mycket pengar ute på universitet
              och högskolor. Det har aldrig funnits så mycket som nu, så det
              finns resurser att klara av detta. Anställningsbarhet och arbetslivsanknytning
              är för viktigt för att enbart reduceras till en fråga om att få
              mer pengar från staten för att göra något man redan ska ha gjort
              enligt gällande regelverk.
            </seg>
            <seg n="8e82c82b">
              Med all respekt för de satsningar som Socialdemokraterna gör
              i sina skuggbudgetar och vi vet inte om de ligger fast när det
              ska kompromissas inom den rödgröna gruppen och prioriteras inom
              andra viktiga områden så ska detta göras alldeles oavsett hur
              mycket pengar som finns ute på universitet och högskolor.
            </seg>
          </u>
          <note type="speaker" n="51dffbc3">
            Anf. 64 MIKAEL DAMBERG (s):
          </note>
          <u who="mikael_damberg_567c84" xml:id="i-40bb221fb36cf061-2" n="2a965fda">
            <seg n="7384865e">
              Herr talman! Till Finn Bengtsson vill jag säga när det gäller
              Autonomiutredningen att universitet och högskolor själva planerar
              sina utbildningsutbud i dag. Jag vet inte om du vill ha en förändring
              i den ordningen; jag förstod inte det. Det finns ett takbelopp,
              och jag har inte förstått att Moderaterna eller Folkpartiet vill
              avskaffa det.
            </seg>
            <seg n="2f53913a">
              Vad beträffar Autonomiutredningen har vi sagt att vi är beredda
              att diskutera med regeringen. Förre högskoleministern lovade att
              bjuda in mig till samtal för att vi skulle ha ett brett samförstånd
              i en sådan viktig fråga för högskolesektorn. Jag väntar fortfarande
              på ett sådant samtal. Jag tror att sådana frågor vore bra att
              lösa i samförstånd över politikens blockgränser. Jag vore tacksam
              om ett sådant samtal kom till stånd. Kan Finn Bengtsson medverka
              till att sådana överläggningar sker vore det positivt för svensk
              politik.
            </seg>
            <seg n="e8f92e49">
              Vad gäller ministerns svar om omsvängning finns det väl ingen
              större omsvängning än regeringens 10 000 nya platser. Krisen på
              arbetsmarknaden kom inte den här månaden utan har funnits i mer
              än ett år. I 20 års tid har vi vetat att det kommer stora ungdomskullar
              nu. Det är inte hokus pokus. Vi visste att det var många gymnasieelever
              som skulle söka till högskolan nu.
            </seg>
            <seg n="c2e37eed">
              För långt över ett år sedan sade vi: Preparera högskolan för
              den ungdomskull som kommer! Men ni sade: Nej, vi ska inte bygga
              ut; vi ska vänta.
            </seg>
            <seg n="ce291c2b">
              Det betyder att nu när vi har en svår situation på arbetsmarknaden
              säger ni: Nästa år kommer platserna.
            </seg>
            <seg n="6f995e5d">
              Hade det inte varit bättre om platserna kommit nu?
            </seg>
            <seg n="22255e7c">
              Jag tycker att det är felprioriterat.
            </seg>
            <seg n="0e51394b">
              Vi väljer att bygga ut med 12 000 platser i stället för 10 000.
              Vi satsar också 400 miljoner kronor i nya kvalitetspengar. Det
              här är er andra eller tredje budget i rad utan kvalitetspengar
              till högskolesektorn. Vi tar ansvar och väljer att investera i
              utbildning för människor. Vi tror nämligen att det bästa sättet
              att ta Sverige ur krisen är att satsa på den ungdomsgeneration
              som växer upp. Ni väljer skattesänkningar med lånade pengar. Det
              är fel tänkt.
            </seg>
          </u>
          <note type="speaker" n="f30b65f7">
            Anf. 65 Statsrådet TOBIAS KRANTZ (fp):
          </note>
          <u who="unknown" xml:id="i-dda85320f8320615-3" n="6757b237">
            <seg n="bc4c0ccc">
              Herr talman! Antalet platser i högskolan måste självklart kunna
              variera beroende på efterfrågan och arbetsmarknadens behov. Det
              är därför som fler platser i högskolan tillförs nu när det behövs
              fler platser i högskolan.
            </seg>
            <seg n="42e61ee7">
              Däremot finns det ingen poäng i att som Socialdemokraterna alltid
              tillföra fler platser oavsett hur studenternas efterfrågan eller
              arbetsmarknadens behov ser ut. Den politiken för inte vi.
            </seg>
            <seg n="00916a5a">
              Vi har tidigare sett resultatet av den politiken då man har byggt
              ut högskolan så kraftigt att man inte har klarat kvaliteten. I
              den svenska högskolan ser vi nu att studenter inom till exempel
              humanistiska och samhällsvetenskapliga ämnen bara får fyra timmars
              undervisningstid i veckan. Det är resultatet av den socialdemokratiska
              politiken.
            </seg>
            <seg n="bcce63b0">
              Vi måste anpassa antalet platser i den svenska högskolan efter
              arbetsmarknadens behov och studenternas efterfrågan. Det är just
              det vi gör. Vi sätter in åtgärder när de behövs, varken tidigare
              eller senare.
            </seg>
            <seg n="9841b571">
              Svenska universitet och högskolor har mer pengar än någonsin
              tidigare. Vi har genomfört en stor forskningssatsning med 5 miljarder
              kronor som i högsta grad stärker kvaliteten i den svenska högskolan.
            </seg>
            <seg n="49bc2125">
              En viktig faktor när det gäller hög kvalitet i den svenska högskolan
              är att man har kvalificerade lärare. Forskare är också lärare.
              Att vi får bättre forskning och forskare i Sverige påverkar naturligtvis
              också högskoleutbildningen positivt för de studenter som deltar
              i den.
            </seg>
            <seg n="c1017f86">
              Vi har tillfört ett antal hundra miljoner i grundutbildningsanslaget
              för att se till att det blir fler lärarledda timmar i den svenska
              högskolan. Vi tänker lägga en kvalitetsproposition under våren
              där vi ytterligare försöker stärka drivkraften att höja kvaliteten
              i den svenska högskolan.
            </seg>
            <seg n="83331d85">
              Alliansregeringen satsar mycket på kvalitet. Däremot uppfattar
              jag att det är skillnad mellan regeringen och oppositionen när
              det gäller synen på kvalitet och kvantitet.
            </seg>
            <seg n="6be83c19">
              Socialdemokraterna står för kvalitetslinjen högskolan som utbildningsfabrik.
              Det gör inte vi.
            </seg>
          </u>
          <note n="5c141cdb">
            Överläggningen var härmed avslutad.
          </note>
          <u who="unknown" xml:id="i-b1a266eb537d354a-3" n="6757b237">
            <seg n="34d090f1">
              9 § Svar på interpellation 2009/10:232 om andelen ungdomar som
              går vidare till högre studier
            </seg>
          </u>
          <note type="speaker" n="c465d63d">
            Anf. 66 Statsrådet TOBIAS KRANTZ (fp):
          </note>
          <u who="unknown" xml:id="i-25c658e3f300f3e4-29" n="6757b237">
            <seg n="8b585257">
              Herr talman! Mikael Damberg har frågat mig om jag avser att vidta
              några åtgärder med anledning av att andelen ungdomar som väljer
              att studera vidare på universitet och högskolor varierar kraftigt
              mellan olika kommuner samt vilka konkreta åtgärder jag avser att
              vidta för att öka andelen ungdomar som studerar vidare och minska
              den sociala snedrekryteringen till högre studier.
            </seg>
            <seg n="809f301b">
              Till att börja med vill jag betona att arbetet med breddad rekrytering
              till högskolan är prioriterat och viktigt. Den högre utbildningen
              ska vara öppen för alla som har intresse och förutsättningar för
              sådan utbildning. Detta gäller oavsett bostadsort och bakgrund.
              I det perspektivet kan jag hålla med Mikael Damberg om att det
              naturligtvis är problematiskt att övergången till högskolan skiljer
              sig kraftigt åt mellan kommuner.
            </seg>
            <seg n="adef9fcd">
              Utbyggnaden av den högre utbildningen runt om i landet har varit
              viktig för att öka tillgängligheten till högre utbildning och
              sänka trösklarna för att påbörja högskolestudier. Däremot håller
              jag inte med Mikael Damberg om vilka verktyg som ska användas
              för att möjliggöra att alla som har intresse och förutsättningar
              också ska kunna studera på högskolan. Den förra regeringen använde
              kvantitativa mått som pekpinnar. Resultatet blev ett stort antal
              outnyttjade platser inom högskolan. Jag är inte beredd att gå
              den vägen. I stället är den här regeringens utgångspunkt att universitet
              och högskolor själva kan och ska ta ett ökat ansvar för att säkerställa
              breddad rekrytering. Jag är övertygad om att våra lärosäten är
              fullt kompetenta att bedöma vilka åtgärder som behöver vidtas.
              Inte minst för att nå ungdomar i de kommuner där övergången till
              högskolan är låg. Regeringen följer noga hur universitetens och
              högskolornas arbete fortskrider.
            </seg>
            <seg n="159243ac">
              Som en grund för lärosätenas arbete har regeringen också vidtagit
              åtgärder som är en del i arbetet med att bredda rekryteringen.
              Bland annat har universitet och högskolor fått i uppdrag att förbättra
              informationen och vägledningen om utbildningsvägar vid respektive
              lärosäte. En effektiv studie- och yrkesvägledning såväl inför
              som under studierna är inte minst viktig när det gäller studenter
              med icke-akademisk bakgrund. Regeringen genomför också en studiemedelsreform
              med höjda studiemedel och höjt fribelopp. Ett bra studiemedelssystem
              är viktigt för att motverka social snedrekrytering.
            </seg>
            <seg n="f2b184e6">
              När efterfrågan på högre utbildning nu ökar har regeringen också
              kraftigt ökat antalet platser. Utgångspunkten är då efterfrågan
              på utbildning. Antalet platser har för 2010 och 2011 ökat med
              ca 10 000.
            </seg>
            <seg n="36da7eb8">
              Jag vill understryka att arbetet med att bredda rekryteringen
              kräver ett helhetsgrepp där alla utbildningsnivåer innefattas.
              Universitet och högskolor kan inte ta hela ansvaret för att korrigera
              förhållanden som grundläggs i lägre åldrar. En grundförutsättning
              är högre kvalitet och bättre studie- och yrkesvägledning i grund-
              och gymnasieskolan. Regeringens bedömning är att den gymnasiereform
              som regeringen har sjösatt och som innebär en väsentlig kvalitetshöjning
              av utbildningen har goda förutsättningar att inverka positivt
              på arbetet med breddad rekrytering till högskolan.
            </seg>
          </u>
          <note type="speaker" n="f5766a03">
            Anf. 67 MIKAEL DAMBERG (s):
          </note>
          <u who="mikael_damberg_567c84" xml:id="i-40bb221fb36cf061-3" n="2a965fda">
            <seg n="49ed6c8a">
              Herr talman! Tack, statsrådet, för svaret på min interpellation!
            </seg>
            <seg n="a9638b2a">
              Den färska sammanställningen från Högskoleverket visar att det
              är stor variation mellan olika kommuner och län när det gäller
              hur många ungdomar som börjar studera vid universitet och högskolor.
            </seg>
            <seg n="47b9622c">
              I min valkrets, Helsingforss län, varierar det kraftigt. I Norrtälje
              kanske det är 25 procent, och i Danderyd kanske det är 70 procent.
              Det är enorma variationer i övergångsfrekvens från gymnasieskola
              till högre utbildning.
            </seg>
            <seg n="ca23c9c0">
              Man kan naturligtvis fråga sig om det är ett problem eller om
              det är ett slags så-är-det.
            </seg>
            <seg n="8aad48bc">
              Jag tror att det är ett problem. Jag tror, av svaret, att statsrådet
              också tycker det. Eftersom jag inte tror att det är genetiskt
              betingat vilka som väljer att studera vidare vid universitet och
              högskolor tror jag att det finns andra hinder för barn och unga
              att välja att gå vidare.
            </seg>
            <seg n="69ef4fe2">
              Det finns en risk att statistiken är en spegel av att vi slösar
              med talang, att vi slösar med en begåvningsreserv i Sverige.
            </seg>
            <seg n="39524478">
              Det finns ett antal människor i olika kommuner som inte riktigt
              får den stimulans, det stöd eller kanske den uppbackning eller
              förebild som krävs för att man ska gå vidare till högre studier
              och kanske forska senare i livet.
            </seg>
            <seg n="714e0954">
              Jag tror att det är viktigt att se frågan på det sättet.
            </seg>
            <seg n="b5174512">
              Vad är det som har gjort Sverige starkt på andra områden? Jag
              brukar se på idrotten. Vad var det som gjorde att Sverige blev
              så oerhört framstående i tennis? En anledning var naturligtvis
              att Björn Borg och flera efter honom var stora förebilder. Vi
              satsade på tennis runt om i Sverige. Det fanns banor och hallar
              överallt. Man startade tennisklubbar där avgifterna inte var särskilt
              höga och där vanliga människor kunde spela tennis.
            </seg>
            <seg n="c76ac4bb">
              Det blev en folksport till skillnad från i andra länder där tennis
              var en rikemanssport, det fanns få banor och man måste ha mycket
              pengar för att kunna spela tennis.
            </seg>
            <seg n="ab226766">
              Det förändrade bilden. Sverige blev världsledande i tennis. Tack
              vare att vi lyckades få en bredd lyckades vi vaska fram spetsen.
            </seg>
            <seg n="ef7896ba">
              På samma sätt måste vi se på utbildningssystemet. Vi måste ge
              alla begåvningar runt om i Sverige chansen. Här har vi ett problem
              i dag, enligt den undersökning som finns.
            </seg>
            <seg n="a24b36fa">
              Jag frågade om ministern avser att vidta några åtgärder. Jag
              får inte riktigt något svar på frågan vad regeringen tänker göra.
            </seg>
            <seg n="77f801fe">
              Jag tvingas konstatera att regeringen under den första tiden
              vid makten har gjort ganska mycket som jag tror försvårar och
              förhindrar en ökad övergång och framför allt en minskad social
              snedrekrytering.
            </seg>
          </u>
          <note type="speaker" n="d027f4b8">
            Anf. 68 FINN BENGTSSON (m):
          </note>
          <u who="unknown" xml:id="i-25c658e3f300f3e4-30" n="6757b237">
            <seg n="bb15458c">
              Herr talman! I den förra interpellationsdebatten var vi överens
              om målen. I den här interpellationsdebattenen är vi inte riktigt
              överens ens om målen. Det kräver därför en ideologisk diskussion
              och föranleder oss att ta en sådan.
            </seg>
            <seg n="e8227f50">
              Jag vill rikta ett stort tack till statsrådet för svaret som
              i allt väsentligt säger det jag själv skulle vilja ha sagt. Jag
              fokuserar på det sista stycket där statsrådet poängterar att breddad
              rekrytering kräver ett helhetsgrepp där alla utbildningsnivåer
              innefattas.
            </seg>
            <seg n="8f0050b0">
              Herr talman! Låt mig utvidga det och säga att det inte bara handlar
              om utbildningsnivåerna utan om alliansens hela politik för att
              stödja det som berör högre utbildning och forskning.
            </seg>
            <seg n="e73991f2">
              Interpellanten gör gällande att 50-procentsmålet är det heliga
              mål som hans parti har satt upp för att vi ska läsa vidare inom
              högre studier. Man måste då fundera lite grann på varför det ska
              vara just 50 procent. Ska det inte vara 52 procent eller 58 procent?
              Vad är det som gör att just hälften i ungdomskullarna ska gå vidare
              till högre studier? Är det en naturlag?
            </seg>
            <seg n="fa306247">
              Nu försöker interpellanten leda det som han påstår i bevis. Han
              skriver följande i sin interpellation: Nu tvingas vi konstatera
              att andelen som fortsätter i högre studier har minskat sedan den
              borgerliga regeringen avskaffade målet.
            </seg>
            <seg n="c7335cb0">
              Innebär detta enligt interpellanten att det finns en orsak och
              verkan här som är strikt? Om man menar att alliansregeringen har
              stigit av från 50-procentsmålet för att inte primärt styra högre
              utbildning och forskning efter kvantitetsmått utan i stället rikta
              in sig på kvalitetsmål tror jag att man möjligen har rätt. Det
              är viktigare att värna kvaliteten i första hand. Sedan får kvantiteten
              följa bland annat det arbetsmarknadspolitiska läget. Men kvantiteten
              är klart underordnad upprätthållandet av kvaliteten. Därför arbetar
              också alliansregeringen enträget med kvalitetsreformer på högskoleområdet.
            </seg>
            <seg n="12c2967b">
              Det som då anknyter till helhetsgreppet är, precis som statsrådet
              sade, att det också gäller att få kvalitet i utbildning som för
              människor fram till högskolan, så att vi inte sänker kraven, för
              på det sättet sänker vi all trovärdighet när det gäller vår internationella
              status som utbildare i denna nation.
            </seg>
            <seg n="a0248da9">
              Här är det ganska tydligt att utbildningsminister Jan Björklund
              som kollega till ministern driver ett arbete för kvalitetshöjning
              inom utbildning som ska leda fram till högre utbildning.
            </seg>
            <seg n="7a7f55ef">
              En annan tes som drivs av Socialdemokraterna via Mikael Damberg
              i denna interpellation är att närheten till ett lärosäte har betydelse
              för hur stor andel som studerar. Nå, vad menas konkret med detta?
              Om 50 procent i ungdomskullarna ska studera, vill Socialdemokraterna
              då förfäkta att vi ska ha en geografisk spridning av lärosäten
              för högre utbildning och forskning som motsvarar ungefär 50 procent
              i fråga om ungdomarnas befintlighet i detta land? Hur många lärosäten
              är det i så fall fråga om? Hur många lärare ska lärarkadern bestå
              av? Ska vi ha en lärarkader som upptar hälften av den vuxna befolkningen?
              Detta är frågor som hela tiden ställs och lyfts fram när det gäller
              kvantitetsmåttet. Därmed faller man på egna grepp eftersom detta
              blir orimligt om det ska finansieras med offentliga medel, vilket
              jag hoppas att vi är överens om.
            </seg>
            <seg n="c6f442a0">
              Till sist vill jag ta upp en fråga som också är viktig när man
              lyfter fram den sociala snedrekryteringen. Vad är det egentligen
              för villkor för den som investerar i högre utbildning och tar
              studielån som Socialdemokraterna erbjuder? Det enda som jag kan
              se av den politik som man har fört i regeringsställning är att
              man alltid försöker få en särskild skatt på högre utbildning.
              Det senaste exemplet är värnskatten. Här arbetar regeringen för
              att sänka skatterna i första hand för låg- och medelinkomsttagare.
              Men man riktar också ett stöd till dem som investerar tid av sitt
              liv då de inte har någon löneinkomst men som förhoppningsvis får
              högre inkomster av tjänst efter meriter inom högskolan.
            </seg>
            <seg n="f4030b76">
              Hur tänker sig Socialdemokraterna kunna påverka den sociala snedrekryteringen
              och människors möjligheter att göra karriär och också få en rättmätig
              del av den löneökningen genom att höja skatterna för dem som har
              genomgått en högskoleutbildning?
            </seg>
          </u>
          <note type="speaker" n="de6fea9f">
            Anf. 69 Statsrådet TOBIAS KRANTZ (fp):
          </note>
          <u who="unknown" xml:id="i-25c658e3f300f3e4-31" n="6757b237">
            <seg n="b700fada">
              Herr talman! Som jag sade i interpellationssvaret delar jag verkligen
              uppfattningen att den sociala snedrekryteringen är ett mycket
              stort problem. Det är ett stort problem ur ett samhälleligt perspektiv
              därför att alla talanger och begåvningar inte tas till vara. Vi
              behöver alla de talanger som finns oavsett vilken social, etnisk
              eller geografisk bakgrund som människor i vårt land har. Alla
              dessa människor behövs, och vi ska ta till vara alla deras kunskaper
              och erfarenheter. Men för mig som liberal är det ännu viktigare
              ur ett individuellt perspektiv. Alla människor ska ha rätt att
              nå sin fulla potential. Det ska inte ligga några hinder i vägen.
              Alla som har intresse och fallenhet för högre studier ska i princip
              kunna läsa vid högskolan. Det måste naturligtvis vara grundprincipen.
            </seg>
            <seg n="7b0866c9">
              Därför blir jag lite bekymrad över det kvantitetsmått som Socialdemokraterna
              hänger mycket av sin argumentation på. Det märks också i interpellationen
              såsom den är skriven. Hur vet vi att det är just 50 procent som
              har intresse och fallenhet för att bedriva högre studier? Det
              kanske är 60 procent eller 40 procent. Målet måste vara att alla
              som har intresse och fallenhet för högre studier ska läsa vid
              högskolan, inte en viss procentsats.
            </seg>
            <seg n="01739c21">
              Mikael Damberg säger att vi skär ned på komvux. Det är precis
              tvärtom. Vi gör jättestora satsningar både på högskolan och på
              en utbyggnad av komvux just nu därför att det är ett sådant arbetsmarknadsläge
              och därför att det finns en sådan efterfrågan på det. Därför gör
              vi en mycket stor utbyggnad där.
            </seg>
            <seg n="93566708">
              Men låt oss fundera lite grann på hur den sociala snedrekryteringen
              har sett ut. Mycket av Mikael Dambergs argumentation går ut på
              att det faktum att man byggde ut den högre utbildningen och ökade
              antalet platser kraftigt under många år har minskat den sociala
              snedrekryteringen. Frågan är: Är det verkligen så?
            </seg>
            <seg n="435f0f87">
              De siffror som Högskoleverket och Statistiska centralbyrån har
              tagit fram pekar snarare åt det motsatta hållet. Under den senaste
              tioårsperioden har exempelvis andelen studenter inom den högre
              utbildningen som har högutbildade föräldrar ökat när det gäller
              män och legat på ungefär samma nivå när det gäller kvinnor. Sammantaget
              har den sociala snedrekryteringen i praktiken ökat under de senaste
              tio åren. Man kan naturligtvis diskutera exakt hur bördefördelningen
              ser ut, men så ser siffrorna ut när det gäller den sociala snedrekryteringen.
            </seg>
            <seg n="dcc07879">
              Om vi har en säkerhetsmarginal när det gäller dessa siffror tror
              jag att vi åtminstone kan vara överens om att den sociala snedrekryteringen
              inte har minskat. Den är fortsatt mycket stor. Den sociala snedrekryteringen
              har förmodligen ökat, och den ligger åtminstone kvar på samma
              nivå.
            </seg>
            <seg n="9b00c8db">
              Slutsatsen av detta måste vara att den socialdemokratiska politik
              som bedrevs under många år, då man byggde ut den högre utbildningen
              utan att satsa på kvaliteten, inte har minskat den sociala snedrekryteringen.
            </seg>
            <seg n="1e89cbe8">
              Mikael Damberg frågade vad regeringen gör för att minska den
              sociala snedrekryteringen. Vi gör massvis med saker. Först och
              främst ser vi till att stärka studiemedelssystemet genom en kraftig
              studiemedelsreform. Det är en efterlängtad reform som vi nu genomför
              i olika steg. Vi genomför skärpningar i regelverket när det gäller
              karriärrådgivning vid universitet och högskolor, och vi satsar
              på kvaliteten i den högre utbildningen.
            </seg>
            <seg n="e766f678">
              Men på den punkten tror jag i och för sig att jag och Mikael
              Damberg är överens mycket måste göras utanför själva högskolesektorn
              för att minska den sociala snedrekryteringen. Jag ska peka på
              tre saker som jag tror är särskilt viktiga.
            </seg>
            <seg n="091d7ec1">
              För det första handlar det om att föra en ambitiös och kunskapsinriktad
              skolpolitik. Man måste alltså mycket tidigt fokusera på kunskap,
              tidiga utvärderingar och tidiga betyg och se till att ungdomar
              tidigt lär sig det som de behöver för att ta sig ut i livet. Ett
              viktigt skäl till att det finns en social snedrekrytering ligger
              nämligen i övergången mellan grundskola och gymnasieskola. Mikael
              Damberg försvarar sitt eget partis gymnasiepolitik. Problemet
              var att det gamla gymnasiet var en utslagningsmaskin. Massvis
              med människor slogs ut från gymnasiet. Det leder inte till någon
              högskolebehörighet om man slås ut.
            </seg>
            <seg n="b2fddc05">
              För det andra är det viktigt att vi, som Finn Bengtsson pekade
              på, funderar på incitament när det gäller hur skattesystemet ser
              ut. Om vi vill bryta den sociala snedrekryteringen kan vi inte
              straffbeskatta människor som ägnar sig åt högre studier.
            </seg>
            <seg n="66f4bf8d">
              För det tredje tror jag att det är viktigt att vi ser till att
              lönebildningen fungerar bättre, så att de yrken som har många
              akademiker faktiskt får bättre ekonomiska villkor så att vi på
              så sätt stimulerar utbildning. Det är ingen politisk uppgift,
              men det är en samhällelig uppgift.
            </seg>
          </u>
          <note type="speaker" n="6b953a09">
            Anf. 70 MIKAEL DAMBERG (s):
          </note>
          <u who="mikael_damberg_567c84" xml:id="i-40bb221fb36cf061-4" n="2a965fda">
            <seg n="a4ab0d3b">
              Herr talman! Nu börjar debatten bli intressant. Här har alliansen
              tydligen två helt olika bilder. Finn Bengtsson säger att vi inte
              är överens om målen när det gäller att minska den sociala snedrekryteringen.
              Ministern säger: Interpellanten och jag är överens om att detta
              är ett allvarligt problem.
            </seg>
            <seg n="323db9b0">
              Jag tror att alliansen har lite problem att reda ut vad det är
              som egentligen gäller.
            </seg>
            <seg n="aa92889e">
              Jag tror att det är ett problem att vi slösar med talanger och
              begåvningar. Att vi har sådana skillnader mellan Norrtälje och
              Danderyd i Helsingforss län kan inte bara vara en fråga om fallenhet
              och begåvning. Det handlar också om att vi har hinder i vägen
              så att människor med talanger inte får chansen att studera vidare.
            </seg>
            <seg n="29a73f9d">
              Jag tror att det krävs ett aktivt arbete för breddad rekrytering:
              att se mångfald i högre utbildning också som en kvalitetsfråga
              och att utbildningar faktiskt befruktas av att människor med olika
              erfarenheter och bakgrunder har någonting att tillföra i utbildningarna.
              Det är ett perspektiv som jag tycker helt saknas i denna diskussion
              hitintills.
            </seg>
            <seg n="a9b1e5aa">
              Sedan blir det lite märkligt. Man säger att alla som har fallenhet
              ska studera vidare. Men är det färre som har fallenhet i dag än
              när ni tillträdde? Vi har just fått höra att det är en större
              ungdomsgeneration nu än tidigare. Då måste ungdomarna vara mycket
              mer korkade och ha mindre fallenhet nu eftersom den andel som
              går över till högre utbildning successivt minskar.
            </seg>
            <seg n="7132fa12">
              Följande fråga ställs: Varför är ni så fixerade vid mål? Det
              är vi därför att politik handlar om att styra samhällsutvecklingen
              i en riktning. Tror man att framtidens arbetsmarknad och arbetsliv
              kommer att ställa större krav på kunskap och kompetens och att
              fler arbetsgivare i morgondagens arbetsliv kommer att vilja anställa
              människor med högskolebehörighet? Jag tror att det är så. Tror
              ni i alliansen någonting annat förstår jag varför andelen ungdomar
              som nu går vidare till högre utbildning minskar, om det inte är
              så att de inte har fallenhet för högre studier. Då förstår jag
              varför man gör det. Men tror man att det kommer att bli ett mer
              högkvalitativt arbetsliv måste man också bestämma sig för vart
              man ska. Många andra länder runt om i världen sätter upp mål därför
              att de tycker att det är så viktigt för det egna arbetslivet,
              för industrin, för näringslivet, för tjänstesektorn och för den
              offentliga förvaltningen att kunna rekrytera tillräckligt duktig
              arbetskraft. Man säger att man som nation har som mål att bli
              ännu mer välutbildad. Regeringen verkar ha en annan ambition på
              området. Det tycker jag är konstigt.
            </seg>
            <seg n="c3a3a149">
              Danmark ni behöver inte gå längre än så och den borgerliga regeringen
              där har ett 50-procentsmål och tycker att det är viktigt. Deras
              globaliseringsråd jag kommer inte ihåg exakt vad det heter satte
              upp ett sådant mål. Många andra länder runt om i världen gör likadant.
            </seg>
            <seg n="83440983">
              Vi vet att geografisk spridning är ett hinder på vägen till högre
              utbildning. Det vore intressant att höra om ministern har en annan
              uppfattning också i den frågan. Högskoleverket har konstaterat
              att det finns en barriär. Vi socialdemokrater valde tillsammans
              med Centerpartiet att målmedvetet bedriva ett arbete för att bygga
              upp starka högskolemiljöer runt om i Sverige, alltså för att kunna
              ge utbildning i hela landet och för att ge en tillväxtmotor regionalt
              och samtidigt minska steget till högre utbildning. Det var en
              klok politik. Det var tur att Moderaterna, som på den tiden talade
              om bygdehögskolor, inte fick rätt i fråga om sin politik för detta.
            </seg>
            <seg n="019ff8f7">
              Jag tvingas konstatera att det enda man nu kommer fram till är
              att det är en massa andra som ska göra saker och ting. Det talas
              om en kraftig studiemedelsreform. Mmm, det är väl lite magstarkt.
              12 kronor i bidragshöjning tror jag inte får studenterna i gymnasieskolorna
              att stå och banka på dörren till högre utbildning. Jag tror att
              det i stället behövs ytterligare studiemedelsreformer, framför
              allt med tanke på de studenter som har barn och som har det ganska
              tufft när det gäller att få det att gå ihop under studietiden.
            </seg>
            <seg n="7be5c947">
              Jag tror också att man måste börja tänka nytt. Vi har talat om
              treterminssystem. Inom högskolesektorn har vi pratat om det hur
              länge som helst. Nu börjar det bli dags att ta lite initiativ
              för att både förbättra för studenterna och göra det hela mer effektivt.
            </seg>
          </u>
          <note type="speaker" n="163cdd6b">
            Anf. 71 FINN BENGTSSON (m):
          </note>
          <u who="unknown" xml:id="i-25c658e3f300f3e4-32" n="6757b237">
            <seg n="f5a4dcb2">
              Herr talman! Låt oss inte kollra bort korten här! Det handlar
              om att vi, såväl i alliansen som mellan alliansen och oppositionen,
              är överens om att den sociala snedrekryteringen är ett problem.
              Problemet med målen är att vi inte är överens om det 50-procentsmål
              som interpellanten sätter upp och med envishet förespråkar.
            </seg>
            <seg n="d7192425">
              Varför inte precis som ministern uttryckte det 60 procent? Jag
              kan skärpa till det och säga: Om Mikael Damberg tror att politiker
              ska styra mot målen med så fast hand att människans egna önskemål
              om att välja här i livet försvinner måste väl målet när det gäller
              utbildning vara att 100 procent går i högskola, att 100 procent
              forskar och att 100 procent blir Nobelpristagare. Därmed har vi
              uppnått nirvana ett politiskt nirvana som vi i alliansen inte
              tror på men som kanske socialisterna tror på.
            </seg>
            <seg n="8348d050">
              Frågan är snarast: Vart tar alla tennisspelare vägen om alla
              ska bli Nobelpristagare? Vi måste ha en mångfald av möjligheter
              när det gäller att välja och när det gäller olika ambitioner att
              uppnå målen här i livet. Här vill man styra entydigt i varje riktning
              för att alla mål ska bli uppfyllda men då på ett sådant sätt att
              samhället inte fungerar på individens villkor.
            </seg>
            <seg n="7e103886">
              Precis som ministern lyfte fram har vi inom alliansen tagit tag
              i den utbildning som ligger till grund för att man ska ha högskolebehörighet
              och också vidgat synen på detta med att bejaka dem som vill ha
              en yrkesinriktad utbildning. Är det så orimligt att dessa kommer
              in i arbetslivet utan att kanske gå just en högskoleutbildning?
              I stället får de praktisera inom det yrke som de valt och där
              de önskat att få arbeta. Detta stimulerar vi med jobbskatteavdrag.
            </seg>
            <seg n="bdaf863c">
              När vi övertog regeringsmakten var det världens högsta löneskatter
              i det här landet. Nu har vi lyckats styra ned dessa. Slutfrågan
              blir: Vad gör Mikael Damberg och hans parti, kanske i samarbete
              med Lars Ohly och Vänsterpartiet, för att minska skatteuttaget
              när det gäller dem som har investerat i en högskoleutbildning
              och när det gäller den stimulator som skapats och som behövs för
              att fler ska kunna komma in på en utbildning mot högre mål?
            </seg>
          </u>
          <note type="speaker" n="cc2643a9">
            Anf. 72 Statsrådet TOBIAS KRANTZ (fp):
          </note>
          <u who="unknown" xml:id="i-25c658e3f300f3e4-33" n="6757b237">
            <seg n="55488be1">
              Herr talman! Låt oss försöka reda ut några saker här.
            </seg>
            <seg n="26480cc2">
              För det första är det så att mellan 2007 och 2008 ökade andelen
              ungdomar som läste i den svenska högskolan. Dessförinnan sjönk
              siffrorna något, väldigt mycket beroende på detta skriver det
              högskoleverk som Mikael Damberg hänvisar till i sin interpellation
              det goda arbetsmarknadsläget och därmed ungdomarnas möjligheter
              att få arbete.
            </seg>
            <seg n="ec086f01">
              Det handlar naturligtvis inte om att ungdomars fallenhet för
              högre studier på något sätt förändrats under dessa år, utan det
              handlar självfallet om att intresset för att läsa vid högskola
              åtminstone delvis är beroende av hur det ser ut beträffande arbetsmarknadsläget.
              Det är vad Högskoleverket skriver i sin analys. På den punkten
              har Mikael Damberg enligt min uppfattning inte korrekta uppgifter.
            </seg>
            <seg n="7d24c331">
              Vi talar om studiemedelsreformen. Studiesociala kommittén föreslog
              en höjning av studiemedlen med 400 kronor. Vi har höjt studiemedlen
              med 431 kronor och har finansierat den höjningen. Men det är klart
              att man alltid kan önska större studiemedelshöjningar. Jag tror
              att de flesta av oss kan önska större utgifter på flertalet ämnesområden.
              Det finns ju många angelägna behov i samhället. Men allting måste
              finansieras, och allting måste göras inom ramen för en ansvarsfull
              ekonomisk politik. Nämnda höjning var det som Studiesociala kommittén
              ansåg sig kunna finansiera. Vi överträffade det målet när regeringen
              lade fram sin studiemedelsreform. Det är alltså en ambitiös reform
              som regeringen har genomfört när det gäller studiemedlen.
            </seg>
            <seg n="b6c3586e">
              I fråga om kunskap är regeringens uppfattning naturligtvis, skulle
              jag vilja säga, att det viktigaste sättet att möta den globala
              verklighet vi nu lever i är att satsa på kunskap. Det är därför
              vi för en mycket ambitiös utbildningspolitik på alla områden.
              Det är därför vi så kraftigt reformerar grundskolepolitiken och
              politiken för gymnasieskolan. Vi ser till att skapa tidiga utvärderingar
              och tidiga betyg och att alla hänger med och får den kunskap som
              behövs för att komma vidare i livet komma vidare på gymnasiet
              och komma vidare på högskolan. Därför reformerar vi gymnasiet
              som tidigare var en utslagningsmaskin; många fick inte chansen.
            </seg>
            <seg n="a860f0a7">
              Vad spelar det för roll att ange exakt hur många program eller
              linjer som är högskoleförberedande om en stor andel ändå slås
              ut? Verkligheten talar ett annat språk än den utopi som Mikael
              Damberg pekat ut. Den tidigare gymnasieskolan var en utslagningsmaskin,
              och det var Socialdemokraterna som skapade den.
            </seg>
            <seg n="18296891">
              För det andra måste vi fundera på skattepolitiken. När vi talar
              om att minska den sociala snedrekryteringen måste vi också fundera
              på hur utbildningspremien ser ut.
            </seg>
            <seg n="7caa1c90">
              Utbildningspremien i Sverige har varit alldeles för låg. Regeringen
              har vidtagit åtgärder just för att se till att utbildningspremien
              ökar. Det har skett genom skattesänkningar framför allt riktade
              till låg- och medelinkomsttagare men också till de grupper som
              särskilt utbildar sig. De ska inte behöva bli straffbeskattade
              på grund av att de skaffar sig en högre utbildning. Men detta
              vägrar Socialdemokraterna att se. Här finns det en blind fläck
              i Socialdemokraternas syn på den sociala snedrekryteringen.
            </seg>
            <seg n="823cb8cb">
              För det tredje handlar det om det mycket svårgripbara för politiker.
              Vi ska inte lägga oss i lönebildningen, men frågan måste diskuteras.
              Parterna måste ta ett mycket större ansvar när det gäller de yrken
              på den svenska arbetsmarknaden som omfattar många akademiker.
              Inte minst många lågavlönade kvinnor med lång utbildning måste
              få bättre ekonomiska villkor. Här har arbetsmarknadens parter
              ett mycket större ansvar. Jag tycker att vi alla borde se till
              att uppmana arbetsmarknadens parter att ta ett mycket större ansvar
              för att förändra de här relationerna. Det tror jag är otroligt
              centralt och otroligt viktigt.
            </seg>
            <seg n="dd22f5db">
              Det här är regeringens huvudstrategi för att komma till rätta
              med den sociala snedrekryteringen detta tillsammans med de åtgärder
              som jag redan redogjort för och som kan vidtas inom ramen för
              högskolesektorn. Det är ett mycket offensivt program för att minska
              den sociala snedrekryteringen.
            </seg>
            <seg n="af48ef10">
              Såvitt jag förstår är det som Socialdemokraterna erbjuder att
              vi ska ha ett 50-procentsmål och en satsning på ett ökat antal
              studieplatser. Det kan vara bra på många sätt. Vi genomför just
              nu en sådan satsning, men åtminstone hittills har den sociala
              snedrekryteringen inte minskat. I värsta fall är det precis tvärtom.
            </seg>
          </u>
          <note type="speaker" n="fd7b3ba9">
            Anf. 73 MIKAEL DAMBERG (s):
          </note>
          <u who="mikael_damberg_567c84" xml:id="i-40bb221fb36cf061-5" n="2a965fda">
            <seg n="c646403c">
              Herr talman! Det här med statistik är inte enkelt. Jag vet inte
              om Utbildningsdepartementet har en särskild avdelning för statistik.
              Om jag läser Högskoleverkets rapport rätt har andelen av respektive
              årskull som senast vid 24 års ålder påbörjat en högskoleutbildning
              konsekvent minskat. Högskoleverket skriver om en viss marginell
              ökning i den yngsta åldersgruppen under det senaste året. I övrigt
              har det varit en minskning. Det är möjligt att jag läser rapporten
              fel. I alla fall är det så här jag sammanfattar det hela.
            </seg>
            <seg n="61663c80">
              Det intressanta är att regeringen nu säger: Vi har inga nya förslag.
              Vi har ingenting nytt för att bryta snedrekryteringen. Man säger
              också: Den utbyggnad som skedde av högskolorna spelade ingen roll.
            </seg>
            <seg n="2959cb4b">
              Men på tio år fördubblades antalet arbetarbarn som studerade
              vid högskola. Vi nådde en situation där barn med utländska föräldrar
              i lika stor utsträckning som andra i samhället studerade vidare
              vid högskola.
            </seg>
            <seg n="625d2f8a">
              Fortfarande är det dock sex eller sju jag minns inte exakt gånger
              vanligare att barn med akademiska föräldrar studerar vidare än
              att barn som har lågutbildade föräldrar gör det. Det här får väl
              inte bli bara en statistikfråga. Det handlar väl om människor.
              Om vi fördubblar antalet människor med arbetarbakgrund som kan
              gå vidare och studera vid universitet och högskola innebär det
              en enorm förändring för de här människorna. Jag hoppas att också
              högskoleministern tycker det.
            </seg>
            <seg n="e3387139">
              Sedan vill jag bara nämna de skattesänkningar som har diskuterats,
              till exempel att avskaffa värnskatten, vilket Finn Bengtsson lade
              upp. Det vill inte ens din egen statsminister göra. Någonstans
              får ni alltså ha ordning på argumentationen. Antingen har ni sänkt
              skatten mycket för dem med höga inkomster och hög utbildning,
              som vi brukar hävda att ni har gjort, eller så har ni sänkt skatten
              för dem med låg utbildning och låga inkomster. Ni får inte riktigt
              ordning på det där.
            </seg>
            <seg n="488646b9">
              Jag kan dela högskoleministerns uppfattning att det finns ett
              antal framför allt kvinnodominerade yrken på högskolesidan som
              behöver en rejäl löneutveckling. Vi fattar inte beslut om det
              politiskt, men förutsättningarna är viktiga. Jag tror att regeringen
              bedriver en politik som kommer att öka den sociala snedrekryteringen
              under de kommande åren, och jag tycker att det är synd.
            </seg>
          </u>
          <note type="speaker" n="4581e9d3">
            Anf. 74 Statsrådet TOBIAS KRANTZ (fp):
          </note>
          <u who="unknown" xml:id="i-dda85320f8320615-4" n="6757b237">
            <seg n="97e698ad">
              Herr talman! Först vill jag tacka både interpellanten och meddebattören
              för en mycket viktig och bra debatt. Det är ett angeläget ämne
              vi har pratat om. Vi måste minska den sociala snedrekryteringen
              av de skäl jag har nämnt. Det handlar om att vi ska ha den samhälleliga
              begåvningsreserven till nytta i det svenska samhället. Det blir
              inte minst viktigt i globaliseringens tidevarv, där vi vet att
              kunskap och utbildning blir allt viktigare. Vi har inte råd att
              tappa en enda begåvning om vi ska klara den internationella konkurrensen.
            </seg>
            <seg n="073e5762">
              Det andra och för mig allra viktigaste skälet är ett starkt ideologiskt
              sådant, nämligen att alla människor har rätt att nå sin fulla
              potential. Då måste vi också se till att alla de hinder som ligger
              i vägen sociala skäl, etniska skäl, geografiska skäl eller vad
              det kan vara röjs undan. Det måste vara vårt yttersta mål för
              politiken. Därför har jag ett mycket starkt engagemang för att
              bryta den sociala snedrekryteringen.
            </seg>
            <seg n="7fdaffc8">
              Jag vill säga någonting om utbyggnaden. Jag håller naturligtvis
              med Mikael Damberg om att utbyggnaden, eftersom den gav ett antal
              fler platser, ledde till att fler personer fick tillgång till
              högre studier. Där fanns naturligtvis också de vi kallar arbetarbarn
              och även människor från andra kategorier. Den intressanta frågan
              är dock: Har vi genom utbyggnaden lyckats bryta mönstret att det
              i större utsträckning är akademikerbarn som läser vidare på högskolan
              eller inte? Mitt svar på den frågan är: Nej, det finns inga sådana
              belägg. I värsta fall är det till och med så att det mönstret
              har blivit värre.
            </seg>
            <seg n="f49b50c6">
              Vi måste alltså fundera på om det är det bästa sättet. Vi kanske
              ändå måste bygga ut högskolan av andra skäl, åtminstone tillfälligt
              som vi gör nu, men frågan är om det löser problemen med den sociala
              snedrekryteringen. Jag tror inte att det gör det, utan det finns
              andra, djupt liggande orsaker som är viktiga. Vi måste ha en mer
              kunskapsinriktad skolpolitik, vilket vi nu genomför. Mikael Damberg
              sade att vi inte gör någonting, men vi gör massvis. Vi har en
              kunskapsinriktad skolpolitik och en skattepolitik som ökar utbildningspremien.
              Vi genomför också en kraftig studiemedelsreform som jag tror kommer
              att påverka.
            </seg>
            <seg n="e1f884d3">
              Mycket ligger dock på annat håll också. Lönebildningen måste
              fungera bättre. Här har arbetsmarknadens parter ett stort ansvar
              att se till att inte minst lågutbildade akademiska kvinnor får
              en bättre löneutveckling.
            </seg>
            <seg n="5ac12b04">
              Tack för en viktig debatt!
            </seg>
          </u>
          <note n="5c141cdb">
            Överläggningen var härmed avslutad.
          </note>
          <note n="ce101371">
            10 § Anmälan om inkommen faktapromemoria om förslag från Europeiska
            kommissionen
          </note>
          <note n="86e5e233">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <u who="unknown" xml:id="i-b1a266eb537d354a-4" n="6757b237">
            <seg n="50a16138">
              KOM(2009)467
            </seg>
          </u>
          <note n="1d5332ef">
            11 § Förnyad bordläggning
          </note>
          <note n="c81c57bc">
            Föredrogs och bordlades åter
          </note>
          <note n="84154b0c">
            12 § Beslut om förlängd motionstid
          </note>
          <note n="65b647bb">
            Kammaren biföll talmannens förslag att motionstiden för prop.
            2009/10:89 Bäst i klassen en ny lärarutbildning skulle förlängas
            till onsdagen den 3 mars .
          </note>
          <note n="4d7efdef">
            13 § Bordläggning
          </note>
          <note n="039fcd04">
            Anmäldes och bordlades
          </note>
          <note n="bccd4c30">
            14 § Anmälan om interpellationer
          </note>
          <note n="161b0627">
            Anmäldes att följande interpellationer framställts
          </note>
          <note n="5beb39e3">
            den 15 februari
          </note>
          <note n="473c548e">
            Amineh Kakabaveh
          </note>
          <note n="6bdc1ccc">
            Christina Axelsson
          </note>
          <note n="3355a97d">
            Marie Engström
          </note>
          <note n="3355a97d">
            Marie Engström
          </note>
          <note n="0abba2c8">
            Interpellationerna redovisas i bilaga som fogats till riksdagens
            snabbprotokoll tisdagen den 2 mars.
          </note>
          <note n="be68120d">
            15 § Anmälan om frågor för skriftliga svar
          </note>
          <note n="41999e2e">
            Anmäldes att följande frågor för skriftliga svar framställts
          </note>
          <note n="5beb39e3">
            den 15 februari
          </note>
          <note n="037549c3">
            Börje Vestlund
          </note>
          <note n="f73fee35">
            Bertil Kjellberg
          </note>
          <note n="f73fee35">
            Bertil Kjellberg
          </note>
          <note n="f73fee35">
            Bertil Kjellberg
          </note>
          <note n="b143eeb6">
            Kerstin Engle
          </note>
          <note n="25608e31">
            Hillevi Larsson
          </note>
          <note n="fe6b03ec">
            Christer Adelsbo
          </note>
          <note n="23cccb2b">
            den 16 februari
          </note>
          <note n="bca720c7">
            Bodil Ceballos
          </note>
          <note n="d9c5361f">
            Frågorna redovisas i bilaga som fogats till riksdagens snabbprotokoll
            tisdagen den 2 mars.
          </note>
          <note n="11f9da7a">
            16 § Anmälan om skriftliga svar på frågor
          </note>
          <note n="7e6a03d2">
            Anmäldes att skriftliga svar på följande frågor inkommit
          </note>
          <note n="23cccb2b">
            den 16 februari
          </note>
          <note n="473c548e">
            Amineh Kakabaveh
          </note>
          <note n="ad32eb04">
            Carina Hägg
          </note>
          <note n="c3154ff7">
            Birgitta Eriksson
          </note>
          <note n="a48ddfd6">
            Svaren redovisas i bilaga som fogats till riksdagens snabbprotokoll
            tisdagen den 2 mars.
          </note>
          <note n="8c3cdde5">
            17 § Kammaren åtskildes kl. 16.03.
          </note>
          <note n="69fa4de3">
            Förhandlingarna leddes av talmannen.
          </note>
          <note n="146900e0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
