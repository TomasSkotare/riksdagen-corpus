<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--142</head>
          <docDate when="2009-06-22">2009-06-22</docDate>
        </div>
      </front>
      <body>
        <div>
          <note n="3347d66c">
            ﻿
          </note>
          <note n="e2987c4d">
            Riksdagens protokoll
          </note>
          <note n="c6c69c46">
            2009/10:142
          </note>
          <note type="date" n="5596d97d">
            Tisdagen den 22 juni
          </note>
          <note n="65f7576f">
            Kl. 09:00 - 19:13
          </note>
          <note n="eff56aca">
            1 § Justering av protokoll
          </note>
          <note n="7904f44c">
            Justerades protokollet för den 16 juni.
          </note>
          <note n="39c93084">
            2 § Hänvisning av ärenden till utskott
          </note>
          <note n="d8da423e">
            Föredrogs och hänvisades
          </note>
          <note n="8e3421ee">
            3 § Anmälan om inkomna faktapromemorior om förslag från Europeiska
            kommissionen
          </note>
          <note n="cb0f0e12">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="f7943ce0">
            KOM(2010)187
          </note>
          <note n="5e38303d">
            4 § Förnyad bordläggning
          </note>
          <note n="c6b59ff3">
            Föredrogs och bordlades åter
          </note>
          <note n="f5adc348">
            5 § Svenska miljömål
          </note>
          <note n="0350a74e">
            Föredrogs
          </note>
          <note type="speaker" n="d0125d8d">
            Anf. 1 CARINA OHLSSON (s):
          </note>
          <u who="carina_ohlsson_543de9" xml:id="i-e052e1b8cc3000e0-0" n="02d8d50b">
            <seg n="afd157cf">
              Fru talman! Nu ska vi debattera miljö- och jordbruksutskottets
              betänkande som behandlar regeringens proposition Svenska miljömål
              för ett effektivare miljöarbete tillsammans med tre följdmotioner.
              Jag yrkar bifall till reservation nr 1 och 8 men står naturligtvis
              bakom alla reservationerna.
            </seg>
            <seg n="b66853e4">
              Vi socialdemokrater, tillsammans med Vänsterpartiet och Miljöpartiet,
              beklagar att regeringen inte lämnar ett förslag till riksdagen
              som bygger på underlag från Miljömålsrådet. Rådet lämnade våren
              2008 ett nästan heltäckande förslag på delmål och åtgärder för
              att intensifiera arbetet i den senaste utvärderingen Miljömålen
              nu är det bråttom! I stället för att genomföra åtgärderna valde
              regeringen att tillsätta en utredning där flera av oss debattörer
              i dag fanns med som experter.
            </seg>
            <seg n="02ed556a">
              Omfattande förändringar av miljömålssystemet baseras nu på utredningens
              förslag. Detta innebär att strategier och åtgärder skjuts på framtiden
              för att man ska kunna nå miljömålen. Miljömålssystemet är motorn
              i svensk miljöpolitik. Det driver arbetet framåt och svarar för
              en kontinuitet och helhetssyn. Regeringen valde att ignorera de
              förslag som Miljömålsrådet presenterade.
            </seg>
            <seg n="68d942b6">
              Förslaget som nu finns till nytt generationsmål tycker vi är
              otillräckligt. Målet bör vara att vi ska lösa våra miljöproblem
              samtidigt som vårt bidrag till miljö- och hälsoproblemen utanför
              Sveriges gränser minskas. Därför har vi en annan ordalydelse där
              den sista formuleringen kommer med.
            </seg>
            <seg n="543062ae">
              Regeringen föreslår också att huvudregeln ska vara att etappmålen
              beslutas av regeringen och inte av riksdagen. Vi anser att en
              sådan ansvarsfördelning innebär en alltför stor skillnad mellan
              tidsperspektivet för måluppfyllelse och de styrmedel som riksdagen
              beslutar om och som har en kortsiktig verkan. Riksdagen bör också
              ta ansvar för att mer närliggande mål nås. Vi anser därför att
              huvudregeln bör vara att etappmålen beslutas av riksdagen. Detta
              skapar mer tyngd och större kontinuitet i arbetet. Det skapar
              också en större tydlighet och trygghet i myndigheternas och andra
              aktörers arbete. Vi instämmer därmed också med många remissinstanser
              som befarar att arbetet blir ryckigt och ostrukturerat om etappmålen
              inte beslutas av riksdagen.
            </seg>
            <seg n="71078f74">
              Regeringen bör återkomma till riksdagen med ett förslag till
              nya delmål eller etappmål samt strategier och åtgärder för att
              nå dessa, baserat på Miljömålsrådets förslag och remissinstansernas
              synpunkter. Detta tycker vi ska ske så att man kan fatta beslut
              i riksdagen under 2011.
            </seg>
            <seg n="bd866b7e">
              Fru talman! Vi anser att Miljömålsrådet ska vara kvar. Rådet
              bör även i fortsättningen ansvara för årliga uppföljningar av
              miljömålen och för att vart fjärde år ta fram en fördjupad utvärdering
              med förslag till nya etappmål samt strategier och åtgärder för
              att nå dessa. I stället för att lägga ned Miljörådet bör regeringen
              se över arbetsfördelningen mellan rådet, myndigheterna och beredningen.
            </seg>
            <seg n="dc9ca023">
              Efter fyra år med Reinfeldt har miljömålsarbetet fått vänta.
              Kärnkraftsavvecklingen är avbruten. Vallöftet från flera partier
              om ursprungsmärkning av livsmedel är brutet. Miljöhänsyn som konsumentpolitiskt
              mål har avskaffats. Arbetet mot farliga kemikalier har avstannat.
              Och regeringen hänvisar allt som oftast till att åtgärderna ska
              ske på internationell nivå och inom EU. Det är naturligtvis bra
              att beslut fattas så att de får stor genomslagskraft. Men var
              är den svenska ledartröjan? Det verkar vara vad regeringen Reinfeldt
              förmår, inte vad naturen tål, som får gälla nu för tiden.
            </seg>
            <seg n="8d290b75">
              Den socialdemokratiska regeringen förbjöd 2006 dekaBDE, ett bromerat
              flamskyddsmedel som finns i textilier och möbelstoppning, i syfte
              att förhindra eldsvådor. Ämnet riskerar att störa hjärnans utveckling
              och påträffas numera hos både människor och djur. Den borgerliga
              regeringen hävde dock förbudet i maj 2008, trots att de negativa
              effekterna var kända vid det laget. Orsaken var att de var rädda
              för att förlora i EG-domstolen. Vi vill återigen förbjuda dekaBDE
              och är beredda att ta strid för detta inom EU. Vi vill också undersöka
              förutsättningarna för att minska eller förbjuda användning av
              fler farliga bromerade flamskyddsmedel.
            </seg>
            <seg n="e17463da">
              I stället för att ta täten i dessa frågor river man upp beslut,
              som förbudet mot flamskyddsmedlet, som jag tidigare nämnt. När
              man frågar miljöministern om vi ändå inte ska gå före när det
              handlar om dessa så viktiga frågor för att minimera den kemikaliecocktail
              som vi får i oss svarar han gång på gång nej. Vi ska anpassa oss
              och lägga oss på EU-nivå.
            </seg>
            <seg n="465317cd">
              Samtidigt vet vi att det blivande barnet, innan hon eller han
              föds, utsätts för hundratals miljögifter. Under hela livet fortsätter
              vi sedan att utsättas för nya miljögifter. De finns i maten vi
              äter och i vattnet vi dricker, i barnens leksaker, i våra möbler
              och kläder och i datorer på jobbet. I många fall är effekterna
              mycket allvarliga. Vissa mjukgörande ftalater misstänks kunna
              påverka människans fortplantningsförmåga. Perfluorerade ämnen,
              som används exempelvis i golvpolish för att ge släta och vatten-,
              fett- och smutsavvisande ytor har visat sig vara reproduktionsstörande,
              cancerframkallande och mycket svåra att bryta ned i naturen. Bromerade
              flamskyddsmedel, som tidigare har nämnts, har återfunnits i både
              blod och bröstmjölk. Särskilt allvarliga är de oftast för våra
              barn, eftersom deras kroppar fortfarande inte är färdigutvecklade.
            </seg>
            <seg n="81ad9120">
              Fru talman! Att kemikalier är en del av vår vardag är dock inget
              konstigt. De har också många eftersträvansvärda egenskaper. Kemikalier
              används för att ge varor olika typer av egenskaper, som vi vet,
              exempelvis ökad livslängd, en viss färg, brandskyddsegenskaper
              och även positiva saker som är till nytta för oss. I vissa fall
              spelar de naturligtvis en avgörande roll för att förbättra våra
              liv, exempelvis som beståndsdelar i läkemedel. Men kemikaliernas
              fördelar måste vägas mot deras nackdelar.
            </seg>
            <seg n="b0e88464">
              Kemikalieanvändningen måste därför regleras bättre. I dag är
              kunskapen om hur kemikalier används och hur de påverkar såväl
              människor som natur bristfällig. Slutsatsen är att vi behöver
              en säker kemikalieanvändning. Kunskapen om kemikalier och deras
              samverkan måste öka. Farliga kemikalier ska förbjudas eller, när
              detta inte går, ersättas med mindre farliga alternativ. Vi tycker
              att kontrollen och tillsynen måste bli bättre än i dag.
            </seg>
            <seg n="cf3924cc">
              Kemikaliemarknaden är en snabbt växande marknad. Det finns i
              dag över 100 000 kemikalier registrerade, men vi vet väldigt lite
              om hur farliga många av dessa ämnen är. Vi behöver därför klara
              ut detta. Det finns åtgärder som behöver vidtas. Vi tycker att
              det kan vara att vi ska tillsätta en forskarpanel inom FN för
              kemikalier som ska få i uppdrag att ta fram en Sternrapport för
              kemikalier med syfte att redovisa kostnader för farliga och giftiga
              kemikalier globalt samt uppmuntra företag att utveckla grön kemi
              och efterleva substitutionsprincipen av farliga kemikalier.
            </seg>
            <seg n="65218762">
              Vi vill förbjuda farliga ämnen i livsmedel, till exempel azofärgämnen.
              Det är önskvärt att produkter som används av barn har extra hög
              säkerhetsmarginal, eftersom barn är extra känsliga för kemikaliers
              påverkan. Till exempel finns det ingen anledning att tillåta Bisfenol
              A i nappflaskor eller konserver då det finns säkrare alternativ
              på marknaden.
            </seg>
            <seg n="8328bdb0">
              Så långt tillbaka som i november 2007 konstaterade Kemikalieinspektionen
              att det behövs mer forskning om hälsoeffekterna av kemikalier
              hos män och kvinnor. Det är ett område där Sverige borde ta initiativet.
              Miljö- och jämställdhet är områden där vi legat i topp, men nu
              har vi tyvärr ramlat ned på båda ställena. Ledartröjan har tyvärr
              plockats av.
            </seg>
            <seg n="d5f75447">
              Ett tips kan vara att samarbeta med de nordiska länderna och
              till exempel följa Nordiska rådets rekommendationer att i offentlig
              upphandling undvika produkter som innehåller farliga ämnen som
              kan ersättas. Det är en variant att styra offentlig upphandling
              mot miljömärkta produkter.
            </seg>
            <seg n="1afe1866">
              Fru talman! Med en rödgrön regering garanterar vi att vi kommer
              att ta upp den tappade ledartröjan och ta på oss den igen för
              att nå en långsiktigt hållbar utveckling ekologiskt, ekonomiskt
              och socialt.
            </seg>
          </u>
          <note n="8126a63e">
            I detta anförande instämde Roland Bäckman, Ann-Kristine Johansson,
            Jan-Olof Larsson och Helén Pettersson i Umeå (alla s), Wiwi-Anne
            Johansson och Jacob Johnson (båda v) samt Tina Ehn (mp).
          </note>
          <note type="speaker" n="da26eaa9">
            Anf. 2 WIWI-ANNE JOHANSSON (v):
          </note>
          <u who="wiwi-anne_johansson_62bfaf" xml:id="i-b41da45921937016-0" n="9b554a65">
            <seg n="ab55cc09">
              Fru talman! Miljömålen nu är det bråttom! kallar regeringens
              eget expertorgan Miljömålsrådet det som kommer att bli Miljömålsrådets
              sista utvärdering av våra 16 miljömål de 16 miljömål som är grunden
              för svensk miljöpolitik. Miljömålen nu är det bråttom! lades fram
              i mars 2008 och visade att det var rött ljus för 9 av de 16 miljömålen,
              det vill säga varning på 6 av dem och att ett mål kunde nås inom
              en generation med dagens insatser.
            </seg>
            <seg n="33d6bede">
              Det är lätt att tro att regeringen då skulle gasa på och se till
              att det blir grönt ljus för alla mål, särskilt eftersom Miljömålsrådets
              utvärdering innehöll skarpa förslag till nya delmål och ett omfattande
              paket av åtgärder som också var kostnadsberäknade. Det var bara
              att köra på. Men vad gör högerregeringen? Jo, den ställer sig
              på bromsen och tillsätter en ny utredning. I stället för skarpa
              förslag som leder framåt blev det en proposition med oskarpa förslag
              och sänkt ambitionsnivå.
            </seg>
            <seg n="c9efd255">
              Ointresset för att nå miljömålen tycks monumentalt och helt i
              linje med regeringens miljöpolitik i stort. Om det inte går att
              nå målen utan att anstränga sig vad hittar inte då regeringen
              på i stället? Jo, då flyttar man helt enkelt fram årtalen för
              när generationsmålen ska nås och skaffar sig fem år till för att
              göra så lite som möjligt. Miljömålsrådet och dess sekretariat
              avskaffas. Vi beklagar.
            </seg>
            <seg n="b348fce3">
              Fru talman! Vi har sagt det förut i oppositionen, och vi måste
              säga det igen: Varenda dag med den här högerregeringen är ytterligare
              en förlorad dag i kampen för att förbättra miljön. Det är fyra
              förlorade år för miljön och fyra förlorade år med en miljölogik
              som är häpnadsväckande.
            </seg>
            <seg n="b2c9f294">
              Fredrik Reinfeldt sade redan i förra valrörelsen att miljöfrågan
              inte var en prioriterad fråga. Hoppet om att Moderaterna skulle
              bli ett parti med miljön högt upp på agendan var inte särskilt
              stort. Men hur är det med Centerpartiet, landsbygdspartiet, det
              gröna borgerliga alternativet som stod högst upp på barrikaderna
              inför kärnkraftsomröstningen för 30 år sedan partiet som inte
              skulle dagtinga med sitt samvete? Vad har hänt med er centerpartister?
            </seg>
            <seg n="098e1a17">
              Tvärtomlogiken, som någon tidning döpte Centerns logik till,
              är träffande. Den är träffande och ny för oss under den här mandatperioden.
              Vi känner helt enkelt inte igen Centerpartiet. Centern vill inte
              ha någon kärnkraft och säger därför ja till kärnkraft och hoppas
              att det inte blir av i alla fall trots att kraftbolagen vill satsa.
              Vargen är hotad. Alltså säger Centerns miljöminister ja till att
              skjuta varg. Sveriges miljöminister vill minska jakten på val
              och menar att det är därför han säger ja till valjakt.
            </seg>
            <seg n="f34e78ae">
              Centerns tvärtomlogik är lindrigt sagt egendomlig och svår att
              förstå, eller rättare sagt helt omöjlig att förstå. Vi har en
              miljöminister som beskriver kärnkraftsel som klimatren. Har han
              glömt både uranbrytning, upparbetning och hantering av uttjänt
              bränsle? Det är inte seriöst; det begriper väl varenda människa.
            </seg>
            <seg n="6b893749">
              Vi har en centerpartistisk näringsminister som låter Vattenfall
              gå vind för våg, eller snarare gå med kol och kärnkraft. I går
              fick vi veta att Vattenfall satsar 13 miljarder på att bygga ut
              kolkraften i östra Tyskland. Redan i dag släpper bara Vattenfalls
              verksamhet i Tyskland ut dubbelt så mycket koldioxid som vi gör
              i hela Sverige. Varför gör inte Centerns miljöminister någonting
              åt det?
            </seg>
            <seg n="bee59ceb">
              Fru talman! Det är mycket svårt att inom en generation nå målet
              begränsad klimatpåverkan, skriver regeringen i propositionen.
              Begränsad klimatpåverkan är ett globalt mål och kan bara nås genom
              gemensamma ansträngningar. Sverige gör det genom en framsynt klimatpolitik,
              bland annat genom tydliga nationella etappmål som är kostnadseffektiva.
              Javisst är det så man behöver göra men vad gör regeringen? Vad
              gör den regering som säger att dess klimatpolitik är den mest
              ambitiösa i världen?
            </seg>
            <seg n="2f3679d4">
              Nu i veckan har vi sett att regeringen taggar ned när det gäller
              att driva 30 procent inom EU. Nu är det 20 procent som gäller
              där. Här hemma vill regeringen minska utsläppen med 20 miljoner
              ton. Det är ungefär 8 miljoner ton mindre än vad vi rödgröna vill
              minska med.
            </seg>
            <seg n="e8314fc6">
              Regeringens mål kommer inte att leda till den klimatomställning
              Sverige behöver för miljöns och för jobbens skull. Nästan hälften
              av dessa 20 miljoner ton är dessutom redan genomförda genom tidigare
              regeringars beslut. 2 miljoner ton gäller beslut fattade i EU,
              och hela 6 ½ miljoner ton ska ni göra i andra länder.
            </seg>
            <seg n="7aa37979">
              Fru talman! Vi har en regering som slår sig för bröstet och tror
              att det är dess egen politik som har minskat utsläppen i Sverige
              med nästan 12 procent sedan 1990. Inget kunde vara mer felaktigt.
              Det är ett tidigare rödgrönt samarbete där vi tillsammans har
              infört skarpa åtgärder som har gjort denna minskning möjlig. Det
              är för vår gemensamt förda politik och inte er som ni nu slår
              er för bröstet. Ni kanske till och med tror att ni har åstadkommit
              någonting med er miljöpolitik, men så är tyvärr inte fallet.
            </seg>
            <seg n="160fd467">
              Regeringen, som säger sig ha världens mest ambitiösa klimatpolitik,
              har avvecklat klimatinvesteringsprogrammet programmet som minskade
              utsläppen med över 1 miljon ton om året. Det är ungefär lika mycket
              som 180 000 svenskar orsakar under ett helt år. Detta är obegripligt.
              Utbyggnaden av fjärrvärme och uppbyggandet av biogasanläggningar
              ute i kommunerna hade aldrig kommit så här långt utan klimatinvesteringsprogrammet.
              Det kan många av dem som arbetar med frågorna ute i kommunerna
              vittna om. Vi rödgröna kommer att återinföra klimatinvesteringsprogrammet.
            </seg>
            <seg n="ca884edb">
              Vi rödgröna vill effektivisera energianvändningen med 25 procent
              till 2020. Vi vill ha rättvisa ROT-avdrag med klimatbonus. Regeringen
              säger att den vill satsa på vindkraften, men regeringens förslag
              om ett kommunalt veto för vindkraftsetableringar är en olycklig
              skärpning av rådande lagstiftning. I dag är de kommunala besluten
              om detaljplaner och bygglov möjliga att överklaga. Vi rödgröna
              vill införa ett långsiktigt extra stöd till havsbaserad vindkraft.
            </seg>
            <seg n="d3249a92">
              Regeringen säger att den vill ha en fossilfri fordonspark. Jag
              undrar vad högeralliansen menar med fossilfri. Är kärnkraften
              fossilfri? Är utbyggnaden av kolkraft fossilfri? Var har ni storsatsningar
              på tåg och annan kollektivtrafik? Vad har ni för styrmedel? Hur
              ska ni ha det med bensinskatten? När ska ni tala ur skägget? Ska
              det bli ett nej före valet och ett ja till höjning efter valet
              om ni Gud förbjude vinner?
            </seg>
            <seg n="3d6c4d8c">
              Vi rödgröna menar att kapaciteten på järnväg bör öka med 50 procent
              och att staten bör bidra till satsningar i kollektivtrafik runt
              om i Sverige. Vad har ni för världens bästa klimatpolitik? Regeringen
              vill satsa på kärnkraft. Vi vill i stället bygga ut förnybar energi
              med 30 terrawattimmar till 2020.
            </seg>
            <seg n="22cb5f46">
              Fru talman! Kort sagt är miljömålspropositionen som ett urblåst
              ägg ett skal utan innehåll. Nu är det bråttom. Utvärderingen av
              Miljömålsrådet, som gav konkreta och kostnadsberäknade förslag
              för att nå målen förpassades till regeringens byrålåda för bortglömda
              effekter. Det är en byrålåda för fler bortglömda miljöåtgärder.
              Det är allvarligt, för nu är det bråttom.
            </seg>
            <seg n="91fd7117">
              Miljömålsrådets arbete och arbetet med miljömålen har genomsyrat
              arbetet för miljön i kommunerna, hos länsstyrelsen och hos övriga
              myndigheter. Det tog sin tid att få in detta arbete i vardagen,
              men nu har det satt sig. Och vad gör då regeringen? Då ställer
              den sig på bromsen och styr rakt mot diket.
            </seg>
            <seg n="2d7ad753">
              Dagens system med miljömål och Miljömålsrådets sammansättning
              gör att myndigheter måste arbeta tillsammans och över sektorsgränser.
              Det är bra, för det ökar möjligheten att komma med sektorsövergripande
              förslag, vilket inte är det minst viktiga. Men nu skrotas den
              organisationen. Nu skrotas Miljömålsrådet, vilket vi beklagar
              för miljöns skull.
            </seg>
            <seg n="ca55e9a4">
              Fru talman! Med den här regeringen är det inte lätt att veta
              vad som är bäst. Det är som att välja mellan pest och kolera.
              Det är illa när den inte kommer med nya förslag för miljön. Det
              är illa när förslag läggs på bordet, för tyvärr är majoriteten
              av högerregeringens miljöförslag så dåliga att ingenting nästan
              är bättre. Det är sorgligt. Jag hoppas att detta är sista gången
              vi behöver debattera en proposition från regeringen.
            </seg>
            <seg n="c7e7edac">
              Fru talman! Jag står givetvis bakom samtliga våra reservationer,
              men för att vinna tid yrkar jag bifall endast till reservation
              4.
            </seg>
          </u>
          <note n="3e090220">
            I detta anförande instämde Jacob Johnson (v), Jan-Olof Larsson
            och Carina Ohlsson (båda s) samt Tina Ehn (mp).
          </note>
          <note type="speaker" n="e111f435">
            Anf. 3 TINA EHN (mp):
          </note>
          <u who="tina_ehn_9c2cbf" xml:id="i-b6e2133e1e558288-0" n="b9040bad">
            <seg n="82496f15">
              Fru talman! Det är bråttom att göra åtgärder. Det var det beskedet
              vi fick 2008 från Miljömålsrådet. Men ingenting hände. De glada
              gubbarna blir färre, och de griniga gubbarna blir fler.
            </seg>
            <seg n="0da32ded">
              Strukturen med 16 miljömål har varit framgångsrik. Nu ska man
              ha en ny struktur som blir otydligare och inte lika bred, och
              man gör en struktur med en helt förändrad bedömningsgrund där
              man går från en vetenskapligt baserad grund till en mer politiskt
              passande ställningstagande sådan.
            </seg>
            <seg n="1021c84e">
              Den borgerliga regeringen har haft fyra år på sig att visa vad
              man kan åstadkomma på fyra år. Regeringen har åstadkommit en hel
              del. Man har i alla fall aktivt backat i flera miljöfrågor. Det
              är tråkigt, för vi som har jobbat med miljöfrågor länge på olika
              nivåer har ganska stor erfarenhet och vet att det tar tid och
              att det finns ett stort motstånd när man ska flytta fram positionerna.
              Det är inte alltid lätt.
            </seg>
            <seg n="104ed45d">
              Men det är lätt att släppa efter, för trycket kan vara väldigt
              stort ibland. Det är lätt att förhala och utreda i stället för
              att ta tjuren vid hornen och leverera det som krävs.
            </seg>
            <seg n="bd701582">
              Fru talman! När det gäller miljömålen valde man att utreda något
              som var framme för leverans. Man kunde ha valt att leverera och
              komma med en miljömålsproposition med förslag på åtgärder. Det
              klarade man tydligen inte av, och egentligen är det kanske inte
              så konstigt när man har börjat sin mandatperiod med att från det
              största partiet i regeringen klart och tydligt deklarera att miljöfrågorna
              inte är prioriterade.
            </seg>
            <seg n="7fe872aa">
              Då tänker man att kanske Centerpartiet på något vis vill ta på
              sig det gröna samvetet i alliansregeringen. Nej det var förr i
              tiden. Nu vill man ha både kärnkraft och ett sämre strandskydd.
            </seg>
            <seg n="d4715011">
              Med något av ett facit i hand finns det alldeles för mycket som
              brister i alliansregeringens miljöpolitik. Framför allt finns
              det inte någon linje i miljöpolitiken eller en förståelse för
              att nästan alla politikområden påverkar vår framtida miljö.
            </seg>
            <seg n="75d6c06e">
              När det gäller miljömålsarbetet har regeringen koncentrerat sig
              på att söndra strukturen. Man har inga förslag på delmål. Man
              lägger ned Miljömålsrådet. Man ändrar på det mesta.
            </seg>
            <seg n="48956fde">
              Sveriges arbete är i dag uppdelat på 16 miljökvalitetsmål, och
              de är fram till i dag i sin tur uppdelade på ett sjuttiotal preciserade
              delmål. Vart fjärde år tar Miljömålsrådet fram en samlad bedömning
              av om man ser ut att nå målen och om målen är rätt satta för att
              nå det övergripande miljömålet. Det har också funnits en bred
              uppsättning förslag för att nå målen.
            </seg>
            <seg n="da63170e">
              Nu tar man bort bredden och kontinuiteten. Åtgärdsförslag kommer
              bara att tas fram för det som prioriteras. Man ändrar bedömningsgrunderna.
              I stället för att utgå från tillståndet i miljön ska målet anses
              vara nått om förutsättningarna för att nå tillståndet i miljön
              finns. Man undergräver en av de viktigaste principerna för miljömålsarbetet.
              Delmålen försvinner och ersätts av etappmål. Hur de ska tas fram
              är ännu oklart.
            </seg>
            <seg n="9ab2d18c">
              I går fick vi från en presskonferens höra hur duktiga Alliansen
              sade sig vara. Det går alltid att vrida på siffror och hitta någon
              utgångspunkt som är irrelevant eller kanske säga att man har satsat
              mer men då inte använda samma tidsperiod och så vidare. Man pratar
              gott om sig själva men verkar helt missa att lyssna och ta in
              det som många, inte minst miljöorganisationerna, har uppvaktat
              regeringen om under mandatperioden.
            </seg>
            <seg n="de223272">
              Man pekade ut tre områden i går. Det var inget nytt; det har
              vi hört under hela mandatperioden. Havet, klimatet och den biologiska
              mångfalden, säger man. Men när man sedan drar ned på pengarna
              till biologisk mångfald och slopar handelsgödselskatten, luckrar
              upp strandskyddet och när man satsar stora pengar på tveksamma
              klimatinvesteringar i andra länder för att slippa obekväma beslut
              i Sverige, då haltar prioriteringarna.
            </seg>
            <seg n="8817803c">
              Man satsar mer resurser på vägar än på järnvägar, trots att alla
              vet att biltrafiken inte kan fortsätta öka även om vi byter bränsle
              för det ska vi göra. Vi måste bygga mer av järnväg och räls för
              att lösa flytten av människor och gods i mycket större omfattning.
              Det här är en bred kunskap hos väldigt många miljö- och klimatmedvetna
              människor.
            </seg>
            <seg n="e6cd462c">
              Miljöfrågorna och ekosystemen är fundament för både fattiga och
              rika, och man kan inte utgå från att miljö- och klimatfrågor är
              något som går att köpa och sälja. Det fungerar inte så. Säger
              man sig bry sig om miljön och sedan föreslår åtgärder som leder
              till en större miljö- och klimatpåverkan stämmer det inte.
            </seg>
            <seg n="f07fc672">
              Det handlar också om vilka resurser vi vill tilldela i samhället
              för att få verkstad av allt vi vill. Man behöver budgetera. Så
              är det. Regeringen valde under mandatperioden att bolla runt pengar
              från den biologiska mångfalden och starta ett havsmiljökonto.
              Det kan ju vara rätt, men på det viset plockade man ut en fråga
              som man ansåg vara viktigare än andra. Sanering av förorenade
              områden har också fått stryka på foten.
            </seg>
            <seg n="52d77eb7">
              Även om man i går ville påskina att det var något stort att man
              hade höjt miljöbudgeten från 15 till 20 miljarder under mandatperioden
              är det alls inget nytt eller märkligt. Under den förra mandatperioden
              ökades pengarna successivt. Under den här mandatperioden som började
              2006 har man ökat ganska måttligt år från år.
            </seg>
            <seg n="aab98c50">
              Det är stor skillnad mot den förra mandatperioden även när det
              gäller vad man gjort med pengarna. Då satsades det ordentligt
              på biologisk mångfald, och man hade också effektiva pengar till
              klimatinvesteringar som i dag är med och bidrar till att vi producerar
              biogas runt om i landet. Man kanske kan kalla det för ett klimatsmart
              tekniksprång i Sverige som vi inom det rödgröna samarbetet gärna
              vill fortsätta med.
            </seg>
            <seg n="0202167e">
              Den högerstyrda regeringen har i stället investerat i CDM-projekt
              i andra länder, något som kan vara bra men som har fått mycket
              kritik från många håll. En del har också gått till bilar som kallas
              miljöbilar. Och så gjorde man ett havsmiljökonto.
            </seg>
            <seg n="8cefbd9f">
              Man drar ned resurser till biologisk mångfald. Man anser att
              stränder behöver skyddas, och då presenterar man ett uppluckrat
              strandskydd och kallar det landsbygdsutveckling. Man tar på sig
              ledartröjan i klimatfrågan internationellt. Man satsar mer resurser
              på vägar än på järnvägar och klimatinvesterar i olika projekt
              utomlands.
            </seg>
            <seg n="c284a87d">
              Man talar om biologisk mångfald och skjuter bort en del av den
              genetiskt svaga vargstammen. Man motiverar det med att man vill
              göra den frisk. Man gnäller på koldioxidskatter som de rödgröna
              föreslår i stället för att stå för sina egna beslut. Man genomdriver
              möjligheten att bygga ny kärnkraft i Sverige, och med det hamnar
              uranfrågan högt på dagordningen. Vill man också ha närproducerad
              uran? Jämtland kanske kan offras, eller ska vi ta Skaraborg? Där
              det är ont om arbetstillfällen kan man alltid från företagens
              sida locka med lite arbetstillfällen så behöver inte folk låtsas
              vara sjuka längre. Eller ska man fortsätta bryta uran i Kazakstan,
              i Ghana eller någonstans där människor inte har lika stor rätt
              till rent vatten och hälsa?
            </seg>
            <seg n="07e825e3">
              Det finns ett mycket fint ord, och det är solidaritet. Det här
              har Miljöpartiet grundat sin politik på. För oss är det inte svårt
              att koppla ihop miljöfrågorna med all annan politik. För ett regeringsalternativ
              där det enda gröna partiet helt bytt politik är det inte alls
              självklart. På bara ett par dagar har vi här i riksdagen debatterat
              och beslutat om flera stora miljöfrågor, där regeringen kunde
              ha valt en aktivare miljöpolitik men inte gjort så.
            </seg>
            <seg n="18218efc">
              Jag vill avsluta med att instämma i samtliga reservationer, men
              för tids vinnande yrkar jag bifall endast till reservation 1.
            </seg>
            <seg n="a68e3347">
              (Applåder)
            </seg>
          </u>
          <note n="5c3f278c">
            I detta anförande instämde Jan-Olof Larsson och Carina Ohlsson
            (båda s) samt Wiwi-Anne Johansson och Jacob Johnson (båda v).
          </note>
          <note type="speaker" n="77b0f466">
            Anf. 4 SOFIA ARKELSTEN (m):
          </note>
          <u who="sofia_arkelsten_7b9eb6" xml:id="i-1bb95bb8420585a0-0" n="346f9124">
            <seg n="e574c683">
              Fru talman! Klockan har slagit halv tio, och som jag har förstått
              har tv kopplats in. Jag kan bara berätta för tv-tittarna att ni
              inte har missat så fantastiskt mycket. Det märks att det är valrörelse.
              Det är ett väldigt högt tonläge i den här miljödebatten. Det har
              gjorts ett antal inlägg från oppositionen som mest har handlat
              om hur arga de är för olika saker, men ingenting har sagts om
              vad de själva vill göra.
            </seg>
            <seg n="389d517b">
              Fru talman! Jag vill börja med att yrka bifall till utskottets
              förslag till beslut i betänkandet om de svenska miljömålen för
              ett effektivare miljöarbete.
            </seg>
            <seg n="104ffc45">
              Det här betänkandet handlar alltså om den svenska miljömålsstrukturen.
              Vi gör den nämligen lite mer användbar. Vi definierar generationsmålet.
              Vi tar in miljöpåverkan utomlands. Utskottet säger rakt ut att
              det är viktigt att målen är ambitiösa men samtidigt möjliga att
              uppnå.
            </seg>
            <seg n="94dd39d1">
              I den nya struktur som riksdagen i dag ska fatta beslut om kommer
              vi alltså att ha en tydligare struktur: generationsmålet som ger
              inriktningen och miljökvalitetsmålen som anger tillståndet i miljön.
              För den minnesgode tv-tittaren eller den minnesgode talmannen
              möjligtvis hade vi debatten om hur gränsvärdesnormer och miljökvalitetsmål
              har direkt rättsverkan och sådant förra veckan, då vi också stärkte
              åtgärdsprogrammen. Dessutom ser vi till att vi har etappmål som
              ger stegen på vägen.
            </seg>
            <seg n="6687bdaa">
              Riksdagen kommer att besluta om generationsmålet och miljökvalitetsmålen.
              Det ger en bred prövning av dem. Riksdagen kommer också att besluta
              om etappmål av stor vikt eller om dem som är särskilt komplexa.
              Och regeringen det här är nytt kommer också att kunna besluta
              om etappmålen för att skapa en lite mer snabbfotad process.
            </seg>
            <seg n="63a88701">
              Fru talman! Jag hade förmånen att få vara med i processen med
              att utveckla de här målen. Flera av oss här i kammaren i dag var
              med i expertgruppen. Jag är väldigt glad för de reformer som vi
              nu genomför. Vi kommer att fortsätta att ha 16 miljökvalitetsmål.
              Sverige är unikt med den typen av målstruktur. Vi har testat den
              ett tag, men systemet har haft en hel del problem. Vi kan kalla
              det utmaningar.
            </seg>
            <seg n="b2288aa0">
              Det har varit okänt för många människor. Det har upplevts som
              för många och för breda mål. Det har upplevts som att målen ibland
              konkurrerar. Det är klart att det finns synergieffekter, men det
              har varit ganska krångligt ibland och ont om prioriteringar. Det
              var mål som var formulerade på så sätt att de är omöjliga att
              uppnå. Det har funnits väldigt lite utrymme för politik när allt
              ska prioriteras samtidigt. I stället för en struktur som lyfte
              har det varit en struktur som tyngde ned. Dessutom har målen varit
              formulerade så att det nästan semiautomatiskt har blivit röda
              gubbar i Miljömålsrådets utvärdering.
            </seg>
            <seg n="d6849724">
              Fru talman! Miljömålen var utformade av 40-talister och sattes
              till att lösas inom en generation utan närmare definition. Det
              här var oerhört intressant i utredningen. Herregud, fru talman,
              vi hade alltså diskussioner om när kvinnor föder sitt första barn
              och vad som skulle definiera en generation. Det är inte rimligt
              att förstföderskornas ålder ska avgöra om man uppnår miljökvalitetsmålen
              eller inte.
            </seg>
            <seg n="c3e3a29e">
              Målen tog inte heller hänsyn till det som vi kallar rådighet,
              alltså att det faktiskt ska finnas en möjlighet att kunna påverka
              tillståndet i miljön. Begränsad klimatpåverkan, Levande skogar
              och Hav i balans är till exempel rätt svåra att uppnå för oss
              helt ensamma i Sverige. Där krävs det att man samarbetar. Och
              för första gången tar vi nu tydligt in det internationella perspektivet.
            </seg>
            <seg n="5588e831">
              Dessutom tog målen inte hänsyn till naturen. Det tar tid att
              hela världen. Det tar tid för naturen att återhämta sig. Därför
              blir bedömningsgrunden tydligare nu. Antingen är målet uppfyllt
              när det innebär att tillståndet i miljön är uppnått eller när
              förutsättningarna för detta är uppnådda.
            </seg>
            <seg n="6e75b46b">
              Fru talman! Vi har också en organisationsfråga som förändras.
              Det är, och det tycker jag är väldigt positivt, att det är myndigheter
              som sköter uppföljning och utvärdering. Naturvårdsverket får det
              sammanhållande uppdraget att samordna miljömålsuppföljningen.
              Dessutom får myndighetscheferna ett eget forum så att de kan ge
              råd till miljöministern i regeringen.
            </seg>
            <seg n="ac1b7e9e">
              I stället för det gamla Miljömålsrådet, som gjorde uppföljningar
              och samtidigt lämnade förslag, har vi delat på uppgifterna. Vi
              har lärt oss av andra. På samma sätt som Försvarsberedningen arbetar
              långsiktigt inrättar vi nu en parlamentarisk beredning som ska
              utveckla framåtriktade förslag. Syftet är att de ska ge råd till
              regeringen i samarbete med myndigheter och organisationer och
              ta fram styrmedel. Huvudpoängen här är att det skapas en politisk,
              demokratisk förankring som faktiskt saknades tidigare. En gång
              per mandatperiod ska det naturligtvis genomföras en fördjupad
              utvärdering. Det tycker jag är bra.
            </seg>
            <seg n="36e4172d">
              Sammantaget ser vi att det här blir en effektivisering. Helt
              plötsligt får vi möjligheter till kvalitetssäkrad uppföljning
              och utvärdering. Det är inte hälsosamt att samma personer utvärderar
              sitt eget arbete. Vi får möjlighet till konsekvensanalyserade
              åtgärder.
            </seg>
            <seg n="44080b88">
              När man lyssnar på oppositionen är det väldigt tydligt att de
              inte har något eget. De lägger all sin tid på att prata om oss
              och tar också upp frågan om hur Miljömålsrådet hade formulerat
              sin rapport. Man skrev: Nu är det bråttom. Men varför var det
              bråttom? Jo, det var för att vi ärvde ett system där ni inte hade
              levererat. Ni hade inte levererat, och det är så otroligt pinsamt
              att tro att det är de senaste tre och ett halvt åren som skulle
              vara de enda som betydde någonting. Vi har haft de här målen i
              mer än tio år.
            </seg>
            <seg n="63af5b2a">
              En av de viktigaste förbättringarna är att målen äntligen blir
              mer internationella. Vi tar in att vi ska lösa våra miljöproblem
              utan att exportera miljö- och hälsoproblem. Det kommer min kollega
              Liza-Maria Norlin från Kristdemokraterna att tala mer om i sitt
              anförande.
            </seg>
            <seg n="56cd1a37">
              Regeringen, och utskottet faktiskt, har redan uppnått mycket
              den här mandatperioden. Det kommer min kollega centerpartisten
              Claes Västerteg att ta upp i den här debatten som är hans sista
              i kammaren eftersom han inte kandiderar igen. Jag vill passa på
              att tacka för ett bra samarbete. Jag kommer ju från Helsingfors
              och hade inte träffat centerpartister tidigare.
            </seg>
            <seg n="cc0b90b1">
              Hej Centerpartiet växer i Helsingfors, fru talman! Det vill jag
              bara passa på att påpeka.
            </seg>
            <seg n="10c72a36">
              Det har varit roligt att lära känna varandra. Det har varit mycket
              enkelt att samarbeta. Det har varit ett produktivt sätt att jobba
              på. Jag skulle vilja tacka Claes för det.
            </seg>
            <seg n="5e1a6f07">
              Fru talman! Jag yrkar bifall till förslagen i betänkandet så
              att vi får klara och tydliga miljömål.
            </seg>
          </u>
          <note n="ceee01c6">
            I detta anförande instämde Ola Sundell och Rune Wikström (båda
            m), Erik A Eriksson och Claes Västerteg (båda c), Anita Brodén,
            Karin Granbom Ellison och Lars Tysklind (alla fp) samt Liza-Maria
            Norlin (kd).
          </note>
          <note type="speaker" n="590e5bd5">
            Anf. 5 CARINA OHLSSON (s) replik:
          </note>
          <u who="carina_ohlsson_543de9" xml:id="i-e052e1b8cc3000e0-1" n="02d8d50b">
            <seg n="ff0b3e7e">
              Fru talman! Jag begärde ordet, Sofia Arkelsten, när jag hörde
              dig säga att vi inte hade några egna förslag. Det är faktiskt
              så att vi har förslag. När det gäller själva strukturen till miljömålsarbetet
              har vi tio reservationer där det också förekommer förslag. Dem
              lade vi även fram i den utredning där jag och du satt tillsammans,
              och jag tror att du kommer ihåg att vi även hade egna förslag
              då. De finns i ett särskilt yttrande.
            </seg>
            <seg n="983319fa">
              Eftersom vi, beroende på hur regeringen har skrivit den här propositionen,
              inte har möjlighet att diskutera vi kan naturligtvis diskutera,
              men det kom ju inga skarpa förslag när det gäller etappmål valde
              vi från oppositionen ändå att lyfta fram tre olika frågor, varav
              jag började med Giftfri miljö.
            </seg>
            <seg n="8479ec43">
              Sofia Arkelsten påstod att vi under tidigare mandatperioder inte
              har haft några skarpa förslag. Även om jag inte är född på 40-talet,
              eftersom du också har påpekat att det var 40-talister som hade
              kommit med förslagen, utan på 50-talet, kanske jag kan påminna
              Sofia om att även 50-talister har förslag som kommer att leva
              in i framtiden. Då var det Giftfri miljö som också blev prototypen
              för EU:s Reach. Det kom alltså till på grund av att vi från svenskt
              håll under det svenska ordförandeskapet hade valt ut att det här
              ska vi verka för och det här vill vi få igenom. Det var till och
              med så att man i andra länder sade att det här var ett för svenskt
              förslag till strukturen när man antog Reach.
            </seg>
            <seg n="f2657b46">
              Jag förstår inte riktigt varifrån Sofia Arkelsten får att vi
              inte har några förslag vare sig nu eller tidigare. Har inte Sofia
              tagit del av vare sig detta betänkande eller tidigare förslag?
              Det skulle vara intressant att höra.
            </seg>
          </u>
          <note type="speaker" n="e9c91604">
            Anf. 6 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-1bb95bb8420585a0-1" n="346f9124">
            <seg n="4e3ba345">
              Fru talman! Det är så tydligt att Carina Ohlsson valde att i
              sitt anförande inte prata särskilt mycket om sina egna visioner,
              inte prata om de förslag som faktiskt finns i betänkandet. Den
              här debatten handlar om hela strukturen för miljömålssystemet.
              Det finns vissa saker i betänkandet som är toppen och alldeles
              utmärkta, men om man hade fört en hederlig intellektuell debatt
              hade vi kunnat bryta våra argument mot varandra. I stället ser
              jag hur oppositionen lägger tid på att enbart säga elaka och taskiga
              saker som faktiskt inte riktigt stämmer om den politik vi driver.
            </seg>
            <seg n="de9976d7">
              Jag kan konstatera att Socialdemokraterna, Vänstern och Miljöpartiet
              lämnade efter sig ett miljötillstånd som de visste inte gick att
              rädda enligt det gamla miljömålssystemet. Det är så tydligt att
              man faktiskt struntade i den politiken. Vi fick ärva en gammal
              skrotbil utan ratt och utan gas, och vi har försökt att styra
              den nu. Vi har försökt att skapa ordning och reda i systemet.
            </seg>
            <seg n="c9995a2f">
              Carina Ohlsson kan inte ha varit omedveten om att gubbarna i
              Miljömålsrådets rapport blev surare och surare. Det fanns några
              gröna och gula men det landade nästan alltid i rött. Nio av sexton
              miljömål var inte möjliga att uppnå. Vi kunde inte klara det själva
              eftersom det handlade om den internationella dimensionen. Det
              hade varit hederligt.
            </seg>
            <seg n="8402c5fe">
              Jag kan också konstatera att ni visst genomförde saker, men det
              är också tydligt att socialdemokraterna har varit kritiska mot
              Reach. Den gemensamma kemikaliepolitiken i EU är något som ni
              valde att inte stötta, till exempel i EU-nämnden om jag minns
              rätt. Carina Ohlsson kan säkert rätta mig i det. Ni ville gå längre.
              Det ville vi också, men vi är också praktiska politiker och anser
              att lagstiftningen måste vara på plats i 27 länder för att kunna
              göra någon riktig skillnad.
            </seg>
          </u>
          <note type="speaker" n="2284f3e6">
            Anf. 7 CARINA OHLSSON (s) replik:
          </note>
          <u who="carina_ohlsson_543de9" xml:id="i-e052e1b8cc3000e0-2" n="02d8d50b">
            <seg n="d10332f8">
              Fru talman! Lite ödmjukt vill jag påpeka att även i Västsverige
              finns intellektuella personer. Jag behöver inte hänvisa till mig
              själv, men exempelvis finns Göteborgs universitet eftersom Sofia
              Arkelsten efterlyste intellektuella. Jag tar någon annan som exempel.
              Vi kunde läsa i gårdagens tidning från Göteborgs universitet att
              Sveriges miljöarbete inte är i topp. Det har på senare tid framgått
              i internationella undersökningar att Sverige har halkat ned. Det
              är inte socialdemokratiska bedömningar utan det är andra bedömare,
              Göteborgs universitet och internationella bedömare, som har sett
              detta.
            </seg>
            <seg n="534db18c">
              Jag kan naturligtvis hålla med Sofia Arkelsten eftersom vi har
              sett dessa sura gubbar. Det verkar inte som om de har blivit gladare
              eftersom det inte har kommit förslag på många av de områden som
              rör miljömålen. Därför valde jag att lyfta fram kemikaliesidan.
              Om det inte är visionärt att tala om barn och framtida generationer
              vet jag inte riktigt vad som är visionärt enligt Sofia Arkelsten.
              Det var det oerhört viktiga perspektivet jag såg. Vår miljöminister
              håller med om att det här är en oerhört viktig fråga att driva.
              Det handlar om kemikaliecocktailen.
            </seg>
            <seg n="e9dd3c84">
              Det är bara att beklaga att man från svenskt håll inte tycker
              att man ska vara ännu mer pådrivande. Det var den inställningen
              vi hade till Reach, det vill säga samtidigt som man har försökt
              att få fram så bra förslag som möjligt går det alltid att förbättra
              dem. Det var i de delarna som utskottet var enigt. Det fanns saker
              i Reach som vi ville förbättra. Under förra mandatperioden hade
              vi en särskild grupp som följde kemikaliefrågorna.
            </seg>
            <seg n="fe333097">
              Nu ska tydligen regeringen välja ut vilka frågor man ska diskutera.
              Sedan förvägras riksdagen ta upp frågorna. Om vi diskuterar dem
              ska vi bara prata strukturer. Det är modellen för den här miljömålsdiskussionen,
              har jag förstått.
            </seg>
          </u>
          <note type="speaker" n="967a4541">
            Anf. 8 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-1bb95bb8420585a0-2" n="346f9124">
            <seg n="b7678dbd">
              Fru talman! Just den här debatten handlar om miljömålsstrukturen
              bara för att vara tydlig.
            </seg>
            <seg n="329a5435">
              Jag vill också vara tydlig med att jag efterlyste intellektuell
              hederlighet från Carina Ohlsson. Det var ingen annan fråga. Jag
              vet att det finns universitet i Göteborg, och jag har full respekt
              för det.
            </seg>
            <seg n="e3624448">
              Det är klart att vi alltid kan bli bättre, fru talman. Det är
              oerhört viktigt. Vi har en ödmjuk inställning till miljöarbetet.
              Men vi ska inte heller ha tagelskjortan på. Vi vet att vi är duktiga,
              och vi vet att vi levererar.
            </seg>
            <seg n="deb8cd71">
              Till exempel skogsgubben borde ha blivit lite gladare i Miljömålsrådets
              rapport. För första gången finns det en reell möjlighet att nå
              skogsmålet. Om vi hade fortsatt med den politik som Carina Ohlsson
              företräder hade det inte hänt förrän ungefär 2030. Så lång tid
              tar det med socialdemokratisk politik.
            </seg>
            <seg n="93d2bca3">
              Havsgubben borde också vara lite gladare. Vi har antagit en samlad
              havsmiljöpolitik som är driven av ekosystemet, inte av den politiska
              organisationen.
            </seg>
            <seg n="0dd33120">
              Det här gäller klimatgubben också. Men den är lite tricksigare
              eftersom vi måste samarbeta med alla, helst globalt, för att kunna
              uppnå detta.
            </seg>
            <seg n="9ee1da4e">
              Jag vänder mig också, fru talman, mot den beskrivning som Carina
              Ohlsson ger av arbetet med kemikaliefrågorna. Socialdemokraterna
              väljer att ignorera alla de människor som arbetar aktivt med frågorna
              hela tiden. Där finns Kemikalieinspektionen, och det finns massor
              av duktiga tjänstemän som sitter runt om i Sverige och arbetar
              med dessa frågor. Det är tuffa och komplicerade frågor.
            </seg>
            <seg n="754077fa">
              Det är oerhört viktigt att ta ansvar för den gemensamma kemikaliepolitiken
              inom EU och inte sitta och haverera i EU-nämnden och rösta emot
              för att den kunde ha varit bättre. Vi måste arbeta med det vi
              har, och ibland kan EU-arbetet bli så att vi måste kompromissa.
              Vi ska också veta att det inte var fråga om att ersätta 27 olika
              kemikalielagstiftningar. Det fanns länder som inte ens hade en
              kemikalielagstiftning. Jag tycker ändå att Reach är ett fall framåt.
            </seg>
          </u>
          <note type="speaker" n="15d6feed">
            Anf. 9 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-b41da45921937016-1" n="9b554a65">
            <seg n="73413b5b">
              Fru talman! Sofia Arkelsten sade tidigare att hon aldrig hade
              mött en centerpartist förrän hon kom in i riksdagen eftersom hon
              är stockholmare. Jag undrar om hon har mött en vänsterpartist
              tidigare jag ber att få hälsa.
            </seg>
            <seg n="c926875b">
              Det är intressant när Sofia Arkelsten säger att det är miljömålssystemet
              vi ska diskutera och att det har internationella dimensioner.
              Systemet i sig är inte intressant utan det är vad systemet kan
              användas till som är det intressanta. Klimatgubben är väl inte
              så där jättelycklig heller. Ni skriver själva att det är svårt
              att inom en generation nå målet Begränsad klimatpåverkan och att
              det är ett globalt mål som bara kan nås med hjälp av gemensamma
              ansträngningar med andra länder.
            </seg>
            <seg n="7fa99181">
              Hur hänger detta ihop med att man vill nå målet när regeringen
              säger att man inte längre vill driva 30-procensmålet i EU? Det
              är ändamålet som helgar medlen. Organisationen är till för att
              stödja det. Då undrar jag övergripande vad detta kommer sig av
              och vad det är som händer. Varför vill ni inte nå ett högre klimatmål?
              Ni har tidigare slagit er för bröstet och sagt att ni vill göra
              det.
            </seg>
          </u>
          <note type="speaker" n="c5ed25a5">
            Anf. 10 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-1bb95bb8420585a0-3" n="346f9124">
            <seg n="fcc6351a">
              Fru talman! Låt mig vara tydlig igen. Jag kände inga centerpartister
              därför att jag är från Helsingfors. Nu har jag lärt känna rätt
              många av dem. De är så trevliga så. Däremot har jag få kompisar
              som är vänsterpartister, vilket är konstigt.
            </seg>
            <seg n="0dd85a1f">
              Fru talman! Jag vill snabbt bemöta det Wiwi-Anne Johansson säger
              om strukturerna. Alla era reservationer i betänkandet handlar
              om strukturerna för miljömålsarbetet. När vi tittar på reservationerna
              kan jag fundera på vilka som är de verkligt konservativa. Vilka
              är det som verkligen inte vill ändra på någonting? Ni lämnade
              efter er olösta miljöproblem. Ni försökte prioritera allt, och
              det ledde till lite sura gubbar. Men era reservationer handlar
              om semantik. Ni ställer så små som möjligt mot minsta möjliga.
              Det är bara fånigt.
            </seg>
            <seg n="38735adf">
              Nej, fru talman, låt mig bemöta frågan angående 30 procent i
              EU. Sverige drev 30-procentsmålet i EU från början. Det var ingen
              lek, kan jag konstatera. Jag är nöjd och glad över att EU har
              en samlad uppfattning i klimatfrågan. Det var ingen självklarhet,
              och det ska vi vara tydliga med. Vi presenterade i går i Alliansens
              arbetsgrupp för miljö och klimat våra förslag inför valet. Där
              finns förslaget att ta fram en plan för vad en 30-procentig minskning
              skulle betyda inom EU. Jag märker när jag träffar kolleger från
              andra länder att de är klart oroade för vad detta betyder. Vi
              ser att den ekonomiska nedgången kan ha skiftat lite och att det
              inte är så höga kostnader förenat med detta.
            </seg>
            <seg n="1fe5125a">
              30 procent är toppen. Det vill vi gärna ha, förutsatt att andra
              gör jämförbara åtaganden. Vi kommer inte att klara klimatproblemen
              själva i Sverige eller ens i EU.
            </seg>
          </u>
          <note type="speaker" n="0d9935e6">
            Anf. 11 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-b41da45921937016-2" n="9b554a65">
            <seg n="d83e7bf4">
              Fru talman! Då fick jag ändå svar på frågan varför man vill sänka
              ambitionsnivån och inte längre jobba för 30 procent inom EU. Det
              är samma sak som att vänta in om ingen annan gör något tänker
              inte vi göra något heller, men om andra gör något kanske vi vill
              hänga med på båten. Jag tycker att det är jättetråkigt att vi
              har en svensk regering med en sådan inställning.
            </seg>
            <seg n="9b5e6af1">
              Annars finns det en väldig klåfingrighet, kan jag tycka. Så fort
              ni ger er in i miljöarbetet eller ska förändra någonting handlar
              det inte om vad ni vill åstadkomma utan mer om byråkratiska förändringar.
              Men det system som vi har haft med miljömål och Miljömålsrådets
              sammansättning är inte från forntiden utan tio elva år gammalt,
              och det finns väldigt bra delar i detta.
            </seg>
            <seg n="091720a7">
              De flesta som jobbade med det här i den utredning som vi båda
              satt med i nyligen sade att man nu äntligen har fått det här i
              sjön så att kommuner och länsstyrelser, alla, samverkar över sektorsgränser.
              Det är precis så som Sofia Arkelsten sade, att miljön inte har
              några geografiska gränser. Den har inte heller några sektorsgränser.
              Sektorsgränser är någonting som vi har skapat och hittat på för
              att vi behöver byråkratiska apparater.
            </seg>
            <seg n="fc459bf0">
              Då förstår jag inte: Vad var det som var så besvärligt med Miljömålsrådet?
              Många säger att det har fungerat så väl, och det hade ett sekretariat
              som kom med idéer och bra förslag till åtgärder. Det kan väl inte
              vara så att man inte kan utvärdera vad det är som har hänt inom
              olika sektorer därför att de sitter och arbetar. Man behöver ha
              ganska bra kunskap. Det finns en klåfingrighet som jag inte riktigt
              förstår.
            </seg>
            <seg n="7249e3aa">
              Jag måste be Sofia Arkelsten förklara: Hur ska miljön må bättre
              av den förändrade roll som Miljömålsrådet ska ha?
            </seg>
          </u>
          <note type="speaker" n="a6533d26">
            Anf. 12 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-1bb95bb8420585a0-4" n="346f9124">
            <seg n="a00bbcd4">
              Fru talman! Jag ska försöka bemöta det här. Jag kan bara konstatera
              att det är oklart vad Vänsterpartiet egentligen föreslår. Jag
              tolkar det så att ni föreslår att utsläppsmålet i EU ska höjas
              till 30 procent och att Sverige ska driva detta oavsett vad resten
              av världen gör. Varför inte 40 procent? Varför inte 50 procent?
              Det är en klart intressant fråga.
            </seg>
            <seg n="6993288c">
              Jag konstaterar att ni inte vill ändra någonting i det gamla
              systemet och ser Miljömålsrådet som den ultimata politiska konstruktionen.
              Jag tror att det är vettigt att man ökar den demokratiska kopplingen
              och öppnar upp för ett samarbete på nya grunder, där man inte
              enbart har myndigheter utan också får in politiken på ett tidigt
              stadium. Det är naturligtvis en politisk skiljelinje, fru talman,
              där man får ta ställning till vad man tycker är bra eller inte.
            </seg>
            <seg n="d20bd2e0">
              Jag tycker också att det är fantastiskt roligt varje gång Vänsterpartiet
              tar sig ton i miljödebatten. Er trovärdighet är noll i det här.
              Vi har testat er politik lite här och var i världen, och ingenstans
              har det varit bra den har snarare lett till katastrofer för både
              människor och miljö.
            </seg>
            <seg n="31eae96b">
              Ja, vi tycker att det är viktigt med strukturfrågorna, fru talman.
              Vi i Alliansen tycker att det är oerhört viktigt. Det handlar
              om ordning och reda. Det handlar om ordning och reda i finanserna,
              i statistiken, i domstolarna och i strandskyddet. Det var absolut
              inte bra reglerat hos er. Vi har ordning och reda i planprocesserna
              och miljökvalitetsmålen.
            </seg>
            <seg n="8b8a7d21">
              Jag tycker inte att det är rätt att lämna över det politiska
              ansvaret till Miljömålsrådet. Tvärtom tycker jag att det är politiken
              som ska ta ansvar för att de här frågorna blir utredda och hanterade
              på rätt sätt.
            </seg>
            <seg n="fe947964">
              Ni vill dra etappmålen i långbänk i riksdagen. Ni vill föra en
              protektionistisk handel, men ni kallar det inte ens så. Ni vill
              ändra småsaker i ordalydelsen, men ni har inga politiska visioner
              alls.
            </seg>
          </u>
          <note type="speaker" n="965925e5">
            Anf. 13 TINA EHN (mp) replik:
          </note>
          <u who="tina_ehn_9c2cbf" xml:id="i-b6e2133e1e558288-1" n="b9040bad">
            <seg n="4a88d0c2">
              Fru talman! Det är fantastiskt att höra Sofia Arkelsten tala
              om för Vänsterpartiet att deras trovärdighet är noll i miljöfrågorna.
              Jag tror inte att någon som ser på eller lyssnar på det här riktigt
              tror på det. Men det får stå för Sofia Arkelsten.
            </seg>
            <seg n="701e6128">
              Vi diskuterar alltså de svenska miljömålen, och i rubriken på
              den proposition som regeringen lämnade finns orden för ett effektivare
              miljöarbete . Man ska aldrig döma ut någonting i förväg, men när
              det har funnits ett miljömålssystem med struktur som har fungerat
              otroligt bra och där man verkligen har levererat konkreta förslag
              är det inget självändamål att slå sönder en struktur.
            </seg>
            <seg n="4db787f1">
              Det ena förslaget handlade om att man skulle tillsätta en parlamentarisk
              grupp. När jag har läst reservationer från oppositionens sida
              har ingen varit emot det, utan man har sagt att det kan vara okej.
              Däremot behöver man inte lägga ned Miljömålsrådet och förstöra
              den andra strukturen, som har fungerat väldigt bra.
            </seg>
            <seg n="dc656f8e">
              Sofia Arkelsten säger: Ni hade inte levererat, och varför var
              det så bråttom med den som kom då? Ja, det hade ju varit bråttom
              även för oss om den hade legat på vårt bord. Vi borde då i princip
              för ett år sedan ha lagt den i en miljömålsproposition med konkreta
              förslag som levererades. Varför kunde ni inte göra det utan var
              tvungna att slå sönder strukturen? Hur har diskussionerna gått?
              Har det varit en intellektuell debatt där ni har fastnat i förstföderskornas
              ålder, eller vad har det varit?
            </seg>
          </u>
          <note type="speaker" n="ff905d87">
            Anf. 14 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-1bb95bb8420585a0-5" n="346f9124">
            <seg n="e3f3db3d">
              Fru talman! Jag noterar att en från Socialdemokraterna applåderar
              när Miljöpartiet förklarar att Vänsterpartiet har trovärdighet
              i miljöfrågorna. Det är upplysande för väljarna.
            </seg>
            <seg n="fb2bc5cf">
              Fru talman! Vi är här för att förbättra en struktur, och jag
              tror att det är oerhört viktigt. Den struktur som vi hade saknade
              ett antal saker. Vi hade stora diskussioner i expertgruppen där
              vi pratade just om bristen på politik, att systemet hade växt
              sig större än politiken, att det inte fanns stor möjlighet att
              gå in och prioritera och genomföra. När man prioriterar allt blir
              ingenting riktigt prioriterat.
            </seg>
            <seg n="81305d9d">
              Jag konstaterar att s, v och mp om man tolkar det som att ni
              är överens vill ha båda systemen, både ett miljömålsråd och en
              parlamentarisk beredning. Det är naturligtvis upplysande. Det
              är alltså dubbelt så mycket byråkrati, och jag är inte säker på
              att det blir särskilt mycket bättre för miljön. Jag tycker att
              det är hederligt av Tina Ehn att erkänna att det hade varit bråttom
              för er också.
            </seg>
            <seg n="cf2340bf">
              Den diskussion som vi har haft tidigare har varit: Vad gör vi
              i det här systemet? Jag tycker att det är viktigt att man har
              ett mätbart system för miljöpolitiken.
            </seg>
            <seg n="0f70f4d3">
              Vi har pratat väldigt lite om förstföderskor, vill jag bara påpeka,
              fru talman. Det var i expertgruppen som den fullständigt bisarra
              diskussionen dök upp.
            </seg>
            <seg n="ce9f1e72">
              I Alliansen har vi pratat om att vi vill prioritera, och vi har
              tagit tre mål med förtur. Jag tycker att det har varit vettigt
              att vi har kunnat koncentrera oss på en samlad klimat- och energipolitik
              och en havsmiljöpolitik. Vi jobbar med biologisk mångfald. Vi
              har ökat pengarna i budgeten från 15 till 20 miljarder. Vi har
              jackat upp det med en tredjedel, och jag är stolt över det. Vi
              har levererat när det gäller skogsmålet. Ni gjorde inte det. Jag
              är stolt över det vi har genomfört.
            </seg>
          </u>
          <note type="speaker" n="2e71ef38">
            Anf. 15 TINA EHN (mp) replik:
          </note>
          <u who="tina_ehn_9c2cbf" xml:id="i-b6e2133e1e558288-2" n="b9040bad">
            <seg n="a62a83d4">
              Fru talman! När det gäller skogsmålet är det en debatt med näringsutskottet,
              om Sveaskog och den transaktion som ni har föreslagit och som
              vi tycker är en bra sak. Däremot är det inte säkert att bara detta
              att föra över en arealyta är detsamma som kvalitet. När man tittar
              på det lite noggrannare ser man att skyddet i södra Sverige inte
              kommer att öka i den takt som det borde göra. Det finns rätt mycket
              att säga om den här saken, men det kommer näringsutskottet att
              debattera senare i dag.
            </seg>
            <seg n="109488cd">
              Sofia Arkelsten säger: Vi vill ha mätbara system. Det tycker
              jag låter jättebra. Och det är precis det som miljömålsarbetet
              har handlat om: konkreta, mätbara system, där man har satt en
              tidpunkt för när själva miljökvaliteten ska vara uppnådd. Men
              nu föreslår man i stället att förutsättningarna för att uppnå
              miljömålen ska sättas upp. Det är en skillnad. Det var precis
              som när vi pratade om miljökvalitetsnormerna förra veckan. Det
              var också en uppluckring av de konkreta formuleringar som har
              funnits. Det kan tyckas vara en liten detalj, men den är oerhört
              viktig när det väl gäller målarbetet.
            </seg>
          </u>
          <note type="speaker" n="05699a5b">
            Anf. 16 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-1bb95bb8420585a0-6" n="346f9124">
            <seg n="dd5a6fbe">
              Fru talman! Jag vill inte föregripa debatten om Sveaskog, men
              jag märker att Miljöpartiet trots allt har en snäppet vänligare
              inställning till den transaktionen och säger att det är positivt
              att vi uppnår skogsmålet.
            </seg>
            <seg n="13e1d015">
              Den diskussion som förs här är väldigt intressant, fru talman.
              Den handlar om: Vad är ett bra mål? Vad är mätbart? Är det arealen,
              eller måste man in och mäta kvaliteten? Jag konstaterar att i
              alla de stora målstrukturerna är det där en utmaning. Det finns
              naturligtvis alltid mycket mer att göra. Nu har vi haft ett arealmål,
              och jag tror att det är viktigt att vi uppnår det för att visa
              att man kan uppnå de mål vi har satt.
            </seg>
            <seg n="3f4b8730">
              Tidpunkten var inte tydligt satt. Det är därför vi pratar om
              när människor skaffar barn eller inte just nu. Det var det som
              dök upp i expertgruppen också.
            </seg>
            <seg n="f656223a">
              Strukturerna måste finnas på plats för att man ska kunna utöva
              politiken. Det får inte bli ett omvänt förhållande, så att vi
              är styrda av byråkratin. Därför ser jag detta som en viktig reform
              för att vi ska kunna ha mer politisk styrning och mer demokratisk
              förankring av de miljömål som vi fortsätter driva.
            </seg>
          </u>
          <note type="speaker" n="f0e7ba2a">
            Anf. 17 CLAES VÄSTERTEG (c):
          </note>
          <u who="claes_vasterteg_4494bf" xml:id="i-427a5d2119f49150-0" n="db4461c4">
            <seg n="2c6f1eba">
              Fru talman! Sveriges riksdag har satt upp som ett övergripande
              mål att till nästa generation lämna över ett samhälle där de stora
              miljöproblemen i Sverige är lösta. Precis som har sagts i debatten
              här innan infördes miljömålssystemet 1999. Det anger vilken miljökvalitet
              som är önskvärd. En viktig del i miljömålsarbetet är att miljömålen
              är fastställda av riksdagen i bred politisk enighet.
            </seg>
            <seg n="759ea817">
              Systemet ger dem som aktivt arbetar för miljön på nationell,
              regional och lokal nivå en gemensam målbild. Miljömålssystemet
              har spelat och kommer fortsatt att spela en viktig roll i det
              svenska miljöarbetet. Däremot är det viktigt för systemets trovärdighet
              att vi kontinuerligt ser till att utveckla det.
            </seg>
            <seg n="218b1b5b">
              Alliansregeringen kunde konstatera att det fanns ett antal delar
              som behövde utvecklas med nuvarande system. Därför beslöt man
              att tillkalla en särskild utredare för att se över hur systemet
              kunde utvecklas, effektiviseras, förenklas och få en ökad samhällsekonomisk
              effektivitet. Utredaren kom fram till ett antal punkter som behövde
              utvecklas och som också var ett problem i det nuvarande systemet:
            </seg>
            <seg n="f212e75d">
              Fru talman! I den miljömålsproposition som vi debatterar här
              i dag anger vi en ökad ambition för svenskt ledarskap för hållbar
              utveckling. Sverige ska vara ledande i arbetet med att nå en hållbar
              utveckling, både när det gäller det vi gör här hemma och det som
              görs internationellt. Miljöarbetet behöver engagera allt fler
              inom näringsliv, kommuner och ideella organisationer. Miljömålen
              ska samla aktörerna till ett arbete mot hållbara mål. I propositionen
              bjuder regeringen in till ett långsiktigt samarbete om miljöpolitiken.
            </seg>
            <seg n="2850b2ca">
              Miljöpolitiken tjänar på ett långsiktigt politiskt samarbete.
              Den beredning som Sofia Arkelsten har berört i sitt anförande
              kommer att vara en viktig del i det fortsatta arbetet, och det
              är också en viktig del för att öka den demokratiska förankringen.
              Det är folkvalda som får ta befälet över diskussionerna och styra
              utvecklingen på miljöområdet. Vi har från politikens sida, över
              alla partigränser, lämnat för mycket åt statliga myndigheter och
              institutioner.
            </seg>
            <seg n="7a666b87">
              Fru talman! Ibland kan det låta i diskussioner och debatter,
              inte minst här i riksdagen, som att allt har gått åt fel håll,
              men det kan konstateras att miljötillståndet har blivit bättre.
              I och med denna proposition bedömer regeringen att det finns förutsättningar
              att med ytterligare åtgärder nå 11 av de 16 miljökvalitetsmålen.
              Ett av målen, Skyddande ozonskikt, är på väg att nås med vidtagna
              och planerade åtgärder. Däremot är det fortfarande mycket svårt
              att nå fyra av målen Begränsad klimatpåverkan, Giftfri miljö,
              God bebyggd miljö och Ett rikt växt- och djurliv även om vi skulle
              sätta in ytterligare åtgärder. En av orsakerna är naturens återhämtningsförmåga,
              som man överskattade när man skapade systemet. Det finns andra
              förändringar som ofrånkomligen tar tid, och vi är oerhört beroende
              av internationella insatser.
            </seg>
            <seg n="f7d9e23c">
              Fru talman! Alliansregeringen och Centerpartiet har valt att
              under mandatperioden prioritera ett antal olika områden. Vi har
              haft ett antal olika särpropositioner som har behandlats här i
              kammaren. Vi har sett till att förstärka budgetmedlen för särskilt
              prioriterade miljömål. Dessa särskilda satsningar på klimatet,
              havsmiljön och skydd av värdefulla naturskogar är sådant som nu
              redovisas i miljömålspropositionen.
            </seg>
            <seg n="f2b853d5">
              Alliansregeringen har höjt klimatambitionen. Vi har sett till
              att höja den tidigare regeringens klimatmål om 4 procents minskade
              utsläpp år 2012 till 40 procents minskade utsläpp år 2020. Sverige
              har därmed stärkt sin roll som pådrivande internationell aktör
              i klimatförhandlingar.
            </seg>
            <seg n="10dbdc0a">
              De senaste tre åren har utsläppen i Sverige minskat mer än under
              någon tidigare treårsperiod. Genom föreslagna klimatskatter, gröna
              investeringar i utvecklingsländer och beslut om bindande åtgärder
              i Sverige som tagits inom EU kommer de svenska utsläppen per person
              år 2020 att vara de lägsta i Europeiska unionen.
            </seg>
            <seg n="e027eedc">
              Sverige har nu EU:s mest ambitiösa klimatpolitik. Vi kan nu också
              se trendbrott. Vi kan se att utsläppen från transportsektorn minskar.
              Det rullar tolv gånger så många miljöbilar på vägarna i Sverige
              som förra mandatperioden. Det säljs åtta gånger mer etanol och
              tre gånger mer biogas.
            </seg>
            <seg n="44edb70e">
              Regeringen har också, utöver klimatarbetet, kraftigt ökat insatserna
              för att nå havsmålet. Från knappt spårbara pengar i budgeten har
              regeringen satsat över 1 miljard på havsmiljön under mandatperioden.
              Kraftfulla satsningar på övergödning har satts i gång, bland annat
              med åtgärder inom jordbruket, med kantzoner och våtmarker. Fosfater
              i tvättmedel har förbjudits. En ny havsmiljömyndighet tillskapas
              i Göteborg.
            </seg>
            <seg n="fafd57af">
              Fru talman! Vi klarar nu också delmålet för långsiktigt skydd
              av värdefull skog under miljömålet Levande skog. När alliansregeringen
              tillträdde hade enbart 150 000 hektar av det statliga ansvaret
              på 400 000 hektar värdefull natur skyddats. Anslag och verktyg
              som lämnades av den förra socialdemokratiska regeringen och dess
              stödpartier gjorde att Miljömålsrådet 2006 konstaterade att med
              nuvarande anslagsnivå skulle målet uppnås först 2020. Med alliansregeringen
              har anslaget för biologisk mångfald ökat från 6 miljarder till
              7,5 miljarder under den här fyraårsperioden. Mer värdefull natur,
              ungefär 60 000 hektar, har därmed kunnat skyddas anslagsvägen.
            </seg>
            <seg n="8a62a253">
              Vi tar nu det ojämförligt största steget för naturvård och för
              att skydda våra fina svenska naturskogar. Det tidigare omöjliga
              målet om skydd av skog uppnås redan 2010. Det är en mycket bra
              grund för att utveckla nästa steg för hållbart brukande och skydd
              tillsammans med forskning, näring och naturvård.
            </seg>
            <seg n="35f7a1b6">
              Det är i första hand på statens och bolagens marker som skyddet
              av värdefull natur ska ske. Skattebetalarnas pengar ska inte användas
              för att tvångsköpa privata småskogsägares marker.
            </seg>
            <seg n="d794f88a">
              Regeringen har kraftigt höjt anslagen till miljöarbetet, från
              15 till 20 miljarder kronor jämfört med den förra fyraårsperioden.
              Insatserna på tidigare eftersatta områden, på biologisk mångfald,
              havsmiljö och klimat, har därmed kunnat förstärkas rejält. Aldrig
              har så mycket gjorts för miljön som under den här mandatperioden.
            </seg>
            <seg n="e9857713">
              Fru talman! Centerpartiet och alliansregeringen har under mandatperioden
              flyttat fram positionerna, ökat insatserna och höjt ambitionerna
              för att nå viktiga miljömål. Vi kan konstatera att miljötillståndet
              blir bättre. Med dagens beslut utvecklas nu de 16 miljökvalitetsmålen
              för att möta de miljöpolitiska utmaningar vi står inför i dag
              och i framtiden, och det motsvarar alliansregeringens höjda miljöambition.
            </seg>
            <seg n="c66e5d16">
              Avslutningsvis vill jag ta ytterligare lite tid i anspråk. Detta
              är min sista debatt här i kammaren. Jag vill tacka kammarkansliet
              för det arbete ni gör för att hålla ordning på oss och se till
              att det flyter bra. Jag vill tacka utskottskansliet för ett ypperligt
              arbete till stöd för vårt arbete i miljö- och jordbruksutskottet.
              Jag vill också tacka kollegerna i utskottet, mina allianskolleger
              för ett väldigt bra samarbete vi har nått väldigt långt, men vi
              vill nå längre men också oppositionen för värdefulla inspel ibland
              och för spänstiga och roliga debatter här i kammaren. Ett stort
              tack! Vi kanske ses någon annanstans igen.
            </seg>
          </u>
          <note n="22ba3b84">
            I detta anförande instämde Erik A Eriksson (c), Sofia Arkelsten,
            Ola Sundell och Rune Wikström (alla m), Anita Brodén, Karin Granbom
            Ellison och Lars Tysklind (alla fp) samt Liza-Maria Norlin och
            Irene Oskarsson (båda kd).
          </note>
          <note type="speaker" n="60238f85">
            Anf. 18 TINA EHN (mp) replik:
          </note>
          <u who="tina_ehn_9c2cbf" xml:id="i-b6e2133e1e558288-3" n="b9040bad">
            <seg n="3404c603">
              Fru talman! Claes Västerteg pratar om att det hade funnits någon
              brist i miljömålssystemets trovärdighet. Jag undrar var det kommer
              ifrån. Det är snarare tvärtom. De flesta säger att miljömålssystemet
              fram till nu har varit väldigt brett, väl förankrat och väldigt
              effektivt.
            </seg>
            <seg n="1471f9fd">
              En sak som togs upp var den internationella kopplingen. Där kan
              jag ge Claes Västerteg rätt i att det är någonting som vi också
              har tyckt har brustit. Claes Västerteg tog också upp att naturens
              återhämtningsförmåga inte har räckt till och att det har man överskattat,
              säger Claes Västerteg. Då börjar jag fundera på om det är så att
              man har överskattat naturens återhämtningsförmåga. Jag tror att
              det var så att åtgärderna inte räckte till och att man hade behövt
              göra ännu mer. Det var därför det kom rapporter om att nu var
              det bråttom. Åtgärderna skulle behöva fortsätta och flyta på precis
              på det sätt som det hade varit fram till då. I stället väljer
              man att slakta hela systemet, förändra allting och bromsa upp
              hela miljömålsarbetet. Naturens återhämtningsförmåga speedar inte
              upp på grund av det, snarare tvärtom.
            </seg>
            <seg n="cf3faa19">
              Claes Västerteg nämner också mer biogas. Det är jättebra, och
              det har vi varit med och drivit fram. Man talar om kraftfulla
              satsningar på jordbruk i kantzon av våtmarker. Det är ju ingenting
              som den här regeringen ensam på något sätt har initierat. I stället
              har man släppt skatten på handelsgödsel som kan bidra till att
              utsläppen i haven och i vattendragen ökar.
            </seg>
            <seg n="d135e600">
              Delmålet långsiktigt skydd har man lyckats med, och då tror jag
              att Claes menar Sveaskogssaken. Och det är, samma sak där, kvantitativt.
              Men kvalitativt?
            </seg>
          </u>
          <note type="speaker" n="abc67d45">
            Anf. 19 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-427a5d2119f49150-1" n="db4461c4">
            <seg n="d642313e">
              Fru talman! Jag vet inte om jag uppfattade vad Tina Ehn sade.
              Men jag tyckte att hon sade i den här debatten att vi har slaktat
              hela miljömålssystemet. Jag tycker att det vore bra om Tina Ehn
              utvecklade det i nästa replik.
            </seg>
            <seg n="3f205e43">
              Vi kan konstatera att 1999 skapades det här systemet, och det
              byggde mycket på den kunskap man hade då. Vi hade inte lika mycket
              internationella kopplingar som vi har i dag, för de har kontinuerligt
              utvecklats.
            </seg>
            <seg n="ada523b9">
              Det vore bra om Tina Ehn kunde beskriva på vilket sätt vi har
              slaktat miljömålssystemet, för det är en rätt allvarlig anklagelse.
              Och i reservationerna i betänkandet är det inte så att man säger
              att vi har slaktat miljömålssystemet. Men vad vi såg och många
              andra runt om i det svenska samhället, både på kommunal nivå och
              inom näringslivet, var att systemet behövde utvecklas. Vi behöver
              hela tiden se till att saker och ting kan bli bättre. Vi behöver
              också anpassa miljömålssystemet till den nuvarande situationen.
            </seg>
            <seg n="44d0e8fe">
              Återhämtningsförmågan var en del av de delar som Rolf Annerberg
              kom fram till i sin utredning. När det gäller återhämtningsförmågan
              kan jag ge Tina Ehn rätt, fru talman, i att det fanns ett genomförandeunderskott,
              likaså när det gäller den internationella kopplingen. Och givetvis
              är alla de här tre delarna lika viktiga. Men det hade varit oerhört
              olyckligt om vi inte hade gjort en översyn, utvecklat, effektiviserat
              och ökat den politiska styrningen i miljömålsarbetet, för då hade
              vi blundat för alla de här utmaningarna.
            </seg>
            <seg n="57d9ad00">
              När vi tillsatte utredningen uppfattade jag att oppositionen
              och Miljöpartiet inte ville göra det då. Men nu ser vi att vi
              kan ta ytterligare steg för att förbättra systemet och öka den
              politiska styrningen men också öka förtroendet för systemet i
              samhället. Den största otjänst som vi skulle kunna göra miljöarbetet
              i Sverige vore att blunda för den utveckling av systemet som är
              nödvändig, för då skulle systemet urholkas.
            </seg>
          </u>
          <note type="speaker" n="07b78ecf">
            Anf. 20 TINA EHN (mp) replik:
          </note>
          <u who="tina_ehn_9c2cbf" xml:id="i-b6e2133e1e558288-4" n="b9040bad">
            <seg n="860faa59">
              Fru talman! Det är klart att vi inte ska bromsa utvecklingen,
              utan vi ska naturligtvis ligga i framkant, och då ska vi inte
              bromsa hela systemet.
            </seg>
            <seg n="ed451293">
              Vi hade aldrig skrivit en motion om vi hade tyckt att det var
              ett jättebra förslag som regeringen lade fram och om vi hade trott
              att det skulle leda fram till mycket effektivare och snabbare
              miljöhänsyn i samhället. Nu har vi på punkt efter punkt talat
              om vad vi tycker om de olika sakerna som man har tagit upp. En
              del handlar om att hela miljömålsstrukturen förändras, att man
              tar bort det stående uppdraget, att man luddar till texterna och
              så vidare. Vad vi tycker framgår ganska klart i motionen, så jag
              tror inte att Claes Västerteg behöver tvivla på att vi har varit
              kritiska till förslaget.
            </seg>
            <seg n="cf9c41e0">
              Sist men inte minst tänker jag vända på alltihop och önska Claes
              Västerteg lycka till i framtiden. Jag har uppfattat dig som en
              stor och duktig retoriker, så fortsätt så! Det blir bra.
            </seg>
          </u>
          <note type="speaker" n="54b0a920">
            Anf. 21 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-427a5d2119f49150-2" n="db4461c4">
            <seg n="b1d5449f">
              Fru talman! Jag hörde inte vari slakten bestod, men det kanske
              var ett retoriskt knep från Tina Ehn.
            </seg>
            <seg n="a619ca7a">
              Jag kan bara konstatera att vi har prioriterat ett antal olika
              områden den här mandatperioden: klimat, hav och skogsarbete. Vi
              har gett dem förtur därför att vi tycker att det är viktiga miljömål
              och därför att vi tycker att det är viktigt att insatserna kommer
              i gång så fort som möjligt. Vi går inte och väntar på att lägga
              fram en stor tjock lunta med en proposition om miljömålsarbetet.
              Vi gör saker, vi gör skillnad. Vi pratar inte bara, vi gör saker.
            </seg>
            <seg n="d9fd52ed">
              Avslutningsvis, fru talman, ska jag också vända på det hela och
              tacka för givande debatter med Tina Ehn. Vi får se hur det går
              i valet; utvecklingen kommer att utvisa det. Men jag får önska
              dig lycka till i valet.
            </seg>
          </u>
          <note type="speaker" n="ee910182">
            Anf. 22 CARINA OHLSSON (s) replik:
          </note>
          <u who="carina_ohlsson_543de9" xml:id="i-e052e1b8cc3000e0-3" n="02d8d50b">
            <seg n="550c0ab4">
              Fru talman! Jag börjar med att tacka Claes Västerteg för de debatter
              och de utbyten som inte helt har varit i samförstånd i olika frågor
              under den tid som vi har haft tillsammans i riksdagen. Jag vill
              också önska lycka till i det nya värvet. Det kan hända att vi
              kan mötas där. Vi kanske kommer att vara på någon konferens i
              Västsverige, och jag vet att det är den världen som Claes kommer
              att förflytta sig till nu.
            </seg>
            <seg n="1c9d15c4">
              Jag vill också önska alla övriga en trevlig sommar.
            </seg>
            <seg n="6f176c8d">
              Just detta att riksdagen har möjlighet att diskutera och debattera
              frågor tycker jag är oerhört viktigt, även miljökvalitetsnormerna
              och etappmålen. Claes Västerteg sade också att det är oerhört
              viktigt, inte just att diskutera etappmålen utan att de ska diskuteras
              i en beredning, för det är den yppersta formen av demokrati. Det
              sistnämnda lade jag själv till, så det sade inte Claes Västerteg.
            </seg>
            <seg n="de54f529">
              Om man säger att man verkligen ska lyfta fram det här till de
              folkvalda, varför ska man då inte diskutera etappmålen i riksdagen?
              Miljökvalitetsnormerna och miljökvalitetsmålen fastställdes ju
              1999, som vi hört tidigare, och det var i enighet. Man lade till
              ett etappmål så att de blev 16; de var 15 från början. När etappmålen
              finns där blir det väldigt konstigt att vi inte ska diskutera
              mer än det som regeringen föreslår ska lyftas fram till riksdagen.
              Vi har ju hört hur fullständigt inkompetenta vi var under tidigare
              mandatperioder och att vi inte åstadkom någonting. Tänk om det
              blir så till hösten, även om inte Claes Västerteg finns här då,
              att man då inte kan lyfta fram och debattera förslag. Det är ju
              bra att sätta sig in i den situationen också.
            </seg>
          </u>
          <note type="speaker" n="c855debb">
            Anf. 23 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-427a5d2119f49150-3" n="db4461c4">
            <seg n="1124decc">
              Fru talman! Jag får börja med, precis som Carina, att tacka för
              goda debatter och ett gott samarbete under åren i utskottet. Jag
              har stor respekt för Carina Ohlssons engagemang och stora kunskap
              på kemikaliepolitikens område, som jag tror att vi har nytta av
              i utskottet oavsett om vi tillhör regeringen eller oppositionen.
            </seg>
            <seg n="54625ad0">
              Fru talman! Ja, det är riktigt att vi nu gör en förändring avseende
              ordet delmål som vi byter till etappmål. Det är också så att det
              är regeringen i huvudsak som bestämmer vem som ska fatta beslut
              om vilket, i stället för att riksdagen fattar beslut om varje
              enskilt etappmål. Regeringen kan ju välja att flytta beslutet
              från regering till riksdag om de etappmål man väljer. Men jag
              tror att det är en viktig signal om vad riksdagen ska syssla med,
              åtminstone ur min synvinkel, att titta på det övergripande och
              på de 16 nationella miljökvalitetsmålen. Att sedan diskutera,
              debattera och motionera om en del av etappmålen som finns tror
              jag inte är det allra bästa för riksdagen att syssla med. De är
              oerhört detaljerade.
            </seg>
            <seg n="d346edc9">
              Under förra mandatperioden motionerade vi från den dåvarande
              oppositionen om förändringar i vissa delmål, och man kan ifrågasätta
              om det var så lyckat. Jag har dragit slutsatser från det arbetet
              och kommit fram till att det är bättre att regeringen hanterar
              detta.
            </seg>
            <seg n="e1e0b5bf">
              Jag tror också att vi får ett system som blir mer snabbfotat.
              Från regeringens sida kan man agera mycket snabbare om man ser
              att ett etappmål måste förändras eller utökas för att styra i
              en annan riktning i stället för att behöva vänta på att propositionen
              ska rullas igenom i riksdagen.
            </seg>
            <seg n="1d7ee7c6">
              Jag tycker att det är ett bra system, och kombinerat med den
              politiska beredningen ser vi till att stärka den politiska styrningen.
            </seg>
          </u>
          <note type="speaker" n="f0721c76">
            Anf. 24 CARINA OHLSSON (s) replik:
          </note>
          <u who="carina_ohlsson_543de9" xml:id="i-e052e1b8cc3000e0-4" n="02d8d50b">
            <seg n="b86d1265">
              Fru talman! Claes Västerteg tog upp en sak i inledningen, och
              det är varför vi är starkt kritiska. Det beror på att helheten
              inte har diskuterats.
            </seg>
            <seg n="c0000b0b">
              Jag tycker också att det är viktigt att se över strukturer och
              inte fastna i att allt är bra som det är, och vissa saker är vi
              överens om.
            </seg>
            <seg n="8dfc1a2d">
              Man borde dock ha lyft upp miljömålen mer, till exempel kemikaliefrågan.
              Den har man tappat bort eftersom man har valt att lyfta fram andra
              frågor som givetvis också är viktiga. Det ska finnas möjlighet
              att ha särskilda propositioner om exempelvis havsmiljö eller kemikalier
              eftersom en fråga kan vara särskilt viktig under ett år. Det får
              dock inte ske på bekostnad av de andra miljökvalitetsnormerna.
              Det är däri vår kritik ligger.
            </seg>
            <seg n="f0fd3814">
              Vi vet, precis som Claes Västerteg har sagt, att naturens återhämtningsförmåga
              är långsam. Ibland har vi trott att vi kan reparera något snabbare
              än det egentligen går. Claes Västerteg har erfarenheter av det
              eftersom han har följt utvecklingen i sitt närområde vad gäller
              till exempel övergödning. Allt tar längre tid än man tror. Vi
              tycker att det är tappade år när man inte har lyft in fler av
              miljökvalitetsfrågorna utan fokuserat på några få och tappat resten.
              Det lär inte ha blivit fler glada gubbar under den tiden. Vi känner
              oro eftersom vi vet att naturen har långsam återhämtningsförmåga.
            </seg>
          </u>
          <note type="speaker" n="dbe69d22">
            Anf. 25 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-427a5d2119f49150-4" n="db4461c4">
            <seg n="53b9fcec">
              Fru talman! Det hedrar Carina Ohlsson att hon erkänner att systemet
              behöver utvecklas. Det är bra att vi är överens om att hela tiden
              utveckla miljömålssystemet, för det behöver ha en bred politisk
              enighet och en bred förankring i samhället.
            </seg>
            <seg n="9b51cdbd">
              Man kan inte blunda för att vissa situationer är mer akuta än
              andra. Då gäller det att kunna prioritera, för det är en viktig
              del av politiken. Om vi inte prioriterar riskerar allt att bli
              utsmetat. Då riskerar vi att få ett genomförandeunderskott totalt
              sett. Därför har vi valt att prioritera tre olika områden där
              vi gör extra satsningar. Och det gör skillnad. Vi ser hur vi kan
              leverera på område efter område.
            </seg>
            <seg n="06682cfc">
              Vi har för avsikt att gå vidare under kommande mandatperiod och
              fortsätta utveckla miljöarbetet och miljömålssystemet och, framför
              allt, fortsätta göra skillnad. Det handlar om att göra miljön
              bättre och att se till att vi får ett mer hållbart samhälle att
              leva i. Helst skulle allt vara så bra så att vi inte behövde ha
              ett miljömålssystem, men nu behövs det.
            </seg>
            <seg n="31c21806">
              Vi har ett ansvar som politiker att göra skillnad, få fram åtgärder
              och prioritera, för resurserna är inte obegränsade.
            </seg>
          </u>
          <note type="speaker" n="49e2002a">
            Anf. 26 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-b41da45921937016-3" n="9b554a65">
            <seg n="5a4eb50a">
              Fru talman! Vi talade om griniga gubbar och glada gubbar. Jag
              hoppas att Claes Västerteg blir en glad gubbe när han inte längre
              sitter i riksdagen och slipper debattera med oss.
            </seg>
            <seg n="e04e66ed">
              Det finns inget system som är så bra att det inte behöver ses
              över. Claes Västerteg och resten av regeringspartierna slår sig
              för bröstet och säger att de har gjort mycket och vi ingenting.
              Alla vet att det inte är med sanningen överensstämmande.
            </seg>
            <seg n="79da8213">
              Ett av miljömålen kan förändras förr än vi anar, nämligen Säker
              strålmiljö. Jag tänkte ta tillfället i akt och höra med Claes
              Västerteg hur han tänker som centerpartist när han jobbar med
              miljöfrågor och miljömål som Säker strålmiljö och i ett historiskt
              beslut har varit med och öppnat för ny kärnkraft.
            </seg>
          </u>
          <note type="speaker" n="a9c50779">
            Anf. 27 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-427a5d2119f49150-5" n="db4461c4">
            <seg n="56ed6137">
              Fru talman! Jag tror att de som känner mig tycker att jag är
              en rätt glad gubbe, men ibland har vi lite andra toner i debatten.
              Det är en del av politiken.
            </seg>
            <seg n="e8cd9bd0">
              Fru talman! Wiwi-Anne Johansson sade att vi i debatten har hävdat
              att den förra regeringen inte gjort något. Det är fel att lägga
              sådana ord i vår mun, Wiwi-Anne Johansson. Jag har vid ett antal
              tillfällen i debatten sagt att den förra regeringen gjorde saker
              som var bra och som har bidragit till en bättre miljö. Du kan
              gå tillbaka och kolla i protokollen, för det har jag sagt. Det
              vi sade var att den förra regeringen bidrog till genomförandeunderskottet.
            </seg>
            <seg n="9a42393a">
              Jag blir ingen glad gubbe när man lägger ord i min mun som jag
              inte har sagt.
            </seg>
          </u>
          <note type="speaker" n="7f40d62b">
            Anf. 28 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-b41da45921937016-4" n="9b554a65">
            <seg n="855b7306">
              Fru talman! Jag förstod inte riktigt, men det kanske inte var
              Claes Västertegs avsikt att jag skulle förstå det han sade. Det
              är också ett debattknep att göra på det viset.
            </seg>
            <seg n="9a484d37">
              Jag förstår inte vad det är som är så bra med att man inte längre
              vill jobba för att EU ska minska klimatutsläppen med 30 procent
              utan nöjer sig med 20 procent i avvaktan på att andra ska säga
              något annat.
            </seg>
            <seg n="9592dc0f">
              Det är också konstigt när man säger att man vill komma till rätta
              med miljömålet Begränsad klimatpåverkan att man tar bort det enskilt
              bästa programmet, nämligen det lokala klimatinvesteringsprogrammet,
              Klimp, som har sparat lika mycket växthusgaser som 180 000 svenskar
              producerar på ett år. Jag undrar lite över hur ni vill fylla det
              med innehåll.
            </seg>
            <seg n="ac99d95d">
              Jag fick inget svar på hur man ska hantera miljömålet Säker strålmiljö
              framgent när man nu öppnar för ny kärnkraft i Sverige. Jag vill
              gärna ha svar på det.
            </seg>
          </u>
          <note type="speaker" n="2ee587c7">
            Anf. 29 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-dc837d0371ecfffc-0" n="db4461c4" next="i-a7456dc160ceefe5-0">
            <seg n="baaa1ac9">
              Fru talman! Wiwi-Anne Johansson ägnade mer tid i sitt anförande
              åt att tala om Centerpartiets politik än om Vänsterpartiets. Det
              var rätt fascinerande i den sista miljödebatt vi har under denna
              mandatperiod. Det hade varit intressant för dem som lyssnar, tittar
              på tv och läser protokollet att få veta vad Vänsterpartiet vill.
              Jag förstår henne dock, för när man tittar på den samlade oppositionens
              klimatpolitik ser man att de hänger upp hela sin argumentation
              på klimatinvesteringsprogrammet, men i övrigt är det ganska tomt.
            </seg>
            <seg n="d27b3e27">
              Vi har från Alliansens sida på punkt efter punkt, på ton efter
              ton, sett till att våra åtgärder lever upp till det mål vi sätter.
              I oppositionens politik har man satt ett högt mål, men det är
              stort spann mellan åtgärder och mål. Ska man föra en trovärdig
              miljö- och klimatpolitik måste det man föreslår som mål motsvaras
              av åtgärder. Det gäller att vara lika trovärdig på klimatområdet
              som på den ekonomiska politikens område. Annars gör man sig själv,
              Sverige och klimatet en otjänst.
            </seg>
            <seg n="11e18188">
              Avslutningsvis ska jag svara på den fråga som Wiwi-Anne Johansson
              ställde om Säker strålmiljö. Givetvis ska vi se till att nå det
              miljömålet. Där har vi ett gemensamt ansvar. Jag har inte hört
              Wiwi-Anne Johansson säga att hon ska stänga av de tio reaktorer
              vi har i morgon. Vi har tillsammans ett ansvar att klara detta
              miljömål. Vi har tio kärnkraftsreaktorer i dag, och hur många
              det blir i framtiden vet vi inte. Vi gör det möjligt att ansöka
              om att ersätta dessa reaktorer med nya. Alla här i kammaren har
              ansvar för att vi klarar detta miljömål. Det är ett viktigt miljömål,
              precis som de andra 15. Glad sommar!
            </seg>
          </u>
          <note n="b7d445eb">
            Anf. 30 ANITA BRODÉN (fp):
          </note>
          <u who="claes_vasterteg_4494bf" xml:id="i-a7456dc160ceefe5-0" n="db4461c4" prev="i-dc837d0371ecfffc-0">
            <seg n="0cf8dbe5">
              Fru talman! En dag som denna när vi firar sommarsolståndet och
              naturen flödar över av grönska och skönhet är det viktigt att
              påminna varandra om det uppdrag vi tillsammans har, nämligen att
              efterlämna en jord till kommande generationer där de stora miljöproblemen
              är lösta. Våra barn och barnbarn har också rätt att få uppleva
              naturens artrikedom och skönhet.
            </seg>
            <seg n="dee48399">
              Regeringen tog fasta på Miljömålsutredningens kritik av miljömålsarbetet.
              Claes Västerteg har nämnt alla de punkterna. Jag vill stryka under
              ett par av de punkter där utredningen hade en befogad kritik.
              En är att det saknas en internationell koppling. En annan är att
              man inte tog vara på näringslivets potential och att det är nödvändigt
              att de finns med. En handlar om frivilligorganisationerna, Svenska
              Naturskyddsföreningen och WWF till exempel, som ju har en enorm
              kunskap. Det är klart att vi måste ta vara på den på ett mycket
              bättre sätt. Som liberal vill jag verkligen ta fasta på det.
            </seg>
            <seg n="49046bea">
              Nu presenterar regeringen en tydlig och effektiv struktur som
              kommer att kunna effektivisera miljömålsarbetet. De klagovisor
              som vi har hört från oppositionen här i dag klingar konstigt.
              Det är inte farligt att tänka nytt. Det är inte farligt att jobba
              för en effektivisering. Det är definitivt inte farligt att göra
              något som man inte har gjort tidigare.
            </seg>
            <seg n="28d77a23">
              Vi har ett ansvar att se till att det blir effektivt och bra.
              Som jag sade inledningsvis är det de kommande generationerna som
              kräver detta av oss.
            </seg>
            <seg n="dda83167">
              Vi har nu ett förslag på ett övergripande generationsmål. Vi
              har målsättningen att ekosystemtjänsterna ska vara säkrade, att
              den biologiska mångfalden och natur- och kulturmiljön ska vara
              bevarade, att kretsloppet så långt möjligt ska vara fritt från
              farliga ämnen och att vi ska ha en rejäl ökning av förnybar energi.
              För att nå generationsmålet behålls 16 miljökvalitetsmål, men
              det kommer att tillföras ett antal nya etappmål. Vi ändrar inte
              bara ordet från delmål till etappmål; etappmål är något annat.
              De är målövergripande och de är tydliga steg för att visa vägen
              fram. Det är en stor vinst att arbeta med etappmål i stället för
              med delmål.
            </seg>
            <seg n="fdb3298a">
              Uppföljningen kommer med all sannolikhet att kunna åskådliggöras
              genom de symboler som vi har talat om. Jag vänder mig nu till
              tv-tittarna. De symbolerna är röda, gula och gröna gubbar. När
              vi har klarat etappmålen, tidigare delmålen, har vi markerat det
              med en grön glad gubbe. När vi är på väg är det en gul gubbe.
              När det är långt kvar innan vi uppnår målet har gubben varit röd.
            </seg>
            <seg n="2f3f969c">
              Den senaste rapporten från Miljömålsrådet visar att vi inte nådde
              fram i 9 av 16 miljökvalitetsmål. Där var det röda gubbar, vilket
              är alarmerande och något som vi tar på största allvar. Det kan
              inte råda någon tvekan om att regeringen satsar hårt och medvetet
              för att miljömålen och miljökvalitetsmålen ska uppfyllas med kunskap
              och respekt för naturen. Det krävs en lång, ibland väldigt lång,
              återhämtningstid. I de analyserna har Artdatabanken gett oss stöd.
            </seg>
            <seg n="5cd59658">
              Nu kommer några riktigt nya grepp som vi är förvånade att oppositionen
              inte bejakar. Vi vill att näringslivet ska involveras i arbetet
              med att uppfylla de 16 miljökvalitetsmålen. Visst är det viktigt
              att ny teknik och bättre miljöprestanda kommer med. Det är ju
              A och O. Regeringen involverar nu det civila samhället på ett
              tydligare sätt. Som jag nämnde tidigare är det klart att vi ska
              ta vara på krafterna inom frivilligrörelsen. Det krävs internationella
              förhandlingar. Vi kan inte lösa detta själva. Vänsterpartiet vill
              i sitt program fortfarande lämna EU. Vi andra vet att vi behöver
              EU-medlemskapet. Vi behöver arbeta tillsammans inom EU, internationellt
              och globalt.
            </seg>
            <seg n="226814dd">
              Vi har nytta av etappmålen och miljökvalitetsmålen också i internationella
              förhandlingar. Det är vår gemensamma bas.
            </seg>
            <seg n="69bca7aa">
              En oerhört viktig sak som inte har tagits upp så mycket i debatten
              i dag är att vi nu för första gången tar in den svenska konsumtionens
              miljöpåverkan i andra länder. Det ska också beaktas i vårt miljömålsarbete.
            </seg>
            <seg n="ba48d286">
              En annan sak som vi lyfter upp, som egentligen är en ganska ny
              företeelse för många och som alliansregeringen har tagit på största
              allvar är ekosystemtjänsterna. Ekosystemtjänsterna kommer att
              spela en oerhört stor roll framgent. Det kommer vi nu att beakta.
            </seg>
            <seg n="95d64da7">
              Fru talman! Som lärare ser jag med tillfredsställelse att läroplanen
              nu inrymmer undervisning om miljö och hållbar utveckling. Den
              nya lärarutbildningen betonar detta. För samtliga elever som studerar
              naturvetenskap på gymnasieskolan kommer klimat, miljö och energi
              att behandlas. Det är viktigt. Det visar helheten i vårt arbete.
            </seg>
            <seg n="9699e84b">
              Vi ska inte försumma att lyfta fram den halva miljard i forskningsanslag
              som kommer att hjälpa till i arbetet med grön tillväxt.
            </seg>
            <seg n="b0249f85">
              Fru talman! Som flera av företrädarna för Alliansen har sagt
              har regeringen under mandatperioden valt att lyfta fram akuta
              frågeställningar i särskilda propositioner. Det har gällt klimatet,
              havsmiljön och skydd av naturområden. Jag nöjer mig med att nämna
              tre exempel: Vi ska ha en fossiloberoende fordonsflotta 2030,
              vi ska ha en ny samlad havs- och vattenmyndighet och vi ska lyckas
              uppnå det omöjliga delmålet Levande skogar.
            </seg>
            <seg n="28509bd0">
              Jag vill passa på att lyfta fram de frivilliga avsättningar som
              våra skogsbönder gör. Man sätter av 500 000 hektar skyddsvärd
              skogsmark. Det får vi inte glömma. Vi löste mycket tack vare en
              smart överenskommelse med Sveaskog där man kan byta skogsmarker
              och därmed på ett ekonomiskt sätt spara pengar till statskassan.
            </seg>
            <seg n="d2b6c1d1">
              Jag vill betona att majoriteten av remissinstanserna välkomnar
              att det internationella perspektivet görs tydligare och att en
              global aspekt nu förs in i miljömålssystemet.
            </seg>
            <seg n="ba68bc31">
              Fru talman! Det finns ingen annan lösning på vår tids stora utmaningar
              än att vidta kraftfulla åtgärder hemmavid samtidigt som vi har
              ett samarbete med och ansvar gentemot övriga delar av världen.
            </seg>
            <seg n="cf9ccfca">
              Jag sällar mig till den skara som har tackat Claes Västerteg.
              Tack, Claes, för oerhört gott ledarskap. Du har varit gruppledare
              i Alliansens miljö- och jordbruksutskottsgrupp. Tack för det ledarskapet.
              Tack också för ditt fina ledarskap som vice ordförande i utskottet.
            </seg>
            <seg n="df25613f">
              Till er alla önskar jag en riktigt härlig sommar!
            </seg>
          </u>
          <note n="aa185a85">
            Jag yrkar bifall till förslaget i betänkandet och avslag på samtliga
            reservationer.
          </note>
          <note n="f3e43688">
            I detta anförande instämde Karin Granbom Ellison (fp), Sofia
            Arkelsten, Ola Sundell och Rune Wikström (alla m), Erik A Eriksson
            och Claes Västerteg (båda c) samt Liza-Maria Norlin och Irene
            Oskarsson (båda kd).
          </note>
          <note type="speaker" n="9a25f477">
            Anf. 31 LIZA-MARIA NORLIN (kd):
          </note>
          <u who="liza-maria_norlin_b248b8" xml:id="i-cdd45f3f19022f75-0" n="748a2442" next="i-44da3bf1b0bd5fc5-0">
            <seg n="ebc5d24c">
              Fru talman! Det är nu tio år sedan miljömålssystemet infördes.
              Mycket har hänt i Sveriges miljöarbete på flera fronter. Men på
              vissa områden har det hänt alldeles för lite. Vi har fått en allt
              större medvetenhet och större möjlighet att arbeta med miljöfrågor
              också i ett internationellt perspektiv. Även om miljömålssystemet
              har ett starkt stöd i samhället har det också funnits en viss
              kritik och behov av uppdatering. Alliansregeringen har nu gjort
              en översyn för att finna möjligheter till effektiviseringar och
              förenklingar i systemet. Vi presenterar i dag ett modernare och
              effektivare miljömålssystem som bygger på de miljöpolitiska utmaningar
              som vi har framöver.
            </seg>
            <seg n="e6a0acec">
              Det är alltid en stor utmaning när man ska utveckla befintliga
              och väletablerade system. Förändringar ska inte genomföras för
              förändringens skull utan för att göra systemet bättre och i detta
              fall även för att miljön ska tjäna på det. En viktig aspekt i
              reformarbetet var att införa det internationella perspektivet
              i systemet och lyfta fram den nationella rådigheten. Jag ser det
              som oerhört centralt att vi nu redan i det övergripande generationsmålet
              för in den internationella aspekten att till nästa generation
              lämna över ett samhälle där de stora miljöproblemen i Sverige
              är lösta utan att orsaka miljö- och hälsoproblem utanför Sveriges
              gränser. För mig som kristdemokrat, där solidaritet med andra
              människor är en självklarhet och där mänskligheten inte har några
              landgränser, är detta verkligen ett viktigt steg framåt i miljöpolitiken.
            </seg>
            <seg n="579bce10">
              Flera av miljökvalitetsmålen förutsätter en ambitiös miljöpolitik
              inom EU och i det internationella samarbetet. Regeringen anför
              i propositionen att miljökvalitetsmålen och etappmålen bör användas
              i de internationella förhandlingarna. I de mål där den nationella
              rådigheten är liten är det särskilt viktigt att strategier utarbetas
              för miljöarbete på den internationella arenan.
            </seg>
            <seg n="281f2bd7">
              Alliansen kommer vidare att studera frågan om svensk konsumtion
              och global påverkan. Sverige liksom andra länder har ett ansvar
              för hur de egna produktions- och konsumtionsmönstren påverkar
              miljötillståndet i andra länder. Vi har ett ansvar att bidra till
              en bättre miljö, inte minst för de allra fattigaste länderna.
              Vi ska främja en globalt hållbar utveckling.
            </seg>
            <seg n="f28aff3f">
              Ökad kunskap om ekosystemtjänster och deras värden är centralt
              i arbetet för att nå miljökvalitetsmålen, och detta lyfts särskilt
              fram i propositionen. Det är glädjande att tala om att regeringen
              i detta fall också har fått beröm från Naturskyddsföreningen i
              remissvaret. Även vad gäller ekosystemtjänster är miljöproblemen
              gränsöverskridande, och därför måste arbetet bedrivas på flera
              arenor. I regeringens proposition står det också att det är särskilt
              viktigt att stärka bevarande och hållbart nyttjande av ekosystem
              i de länder som på grund av en utsatt ekonomisk situation löper
              en stor risk att ekosystemen exploateras utan hänsyn till deras
              förmåga att producera ekosystemtjänster. Förståelsen för hur våra
              levnadsmönster påverkar systemen globalt behöver förbättras, och
              vi kan minska EU:s globala påverkan genom en effektiv och integrerad
              politik i relevanta sektorer.
            </seg>
            <seg n="3ebb5ff4">
              Insatser för att nå miljökvalitetsmålet Begränsad klimatpåverkan
              har givetvis också ett internationellt perspektiv i propositionen.
              När 99,8 procent av världens koldioxidutsläpp sker utanför Sveriges
              gränser hjälper det inte om vi enbart har höga nationella ambitioner,
              utan insatser måste också göras på annat håll. Köpenhamnsöverenskommelsen
              från december förra året var ett litet steg på vägen när de utvecklade
              länderna åtog sig att bidra med 30 miljarder dollar till utvecklingsländernas
              arbete med utsläppsbegränsningar och anpassningar under perioden
              20102012. Men detta och övriga åtaganden kommer inte att vara
              tillräckliga för att nå tvågradersmålet. Vi kommer att behöva
              göra mer.
            </seg>
            <seg n="9c9aea1b">
              Det är verkligen glädjande att läsa regeringens proposition Svenska
              miljömål när man också tar ansatsen att det internationella klimatsamarbetet
              måste breddas så att fler politikområden engageras och beaktar
              klimatpåverkan. Inom den svenska biståndspolitiken har klimatarbetet
              redan fått en avgörande betydelse, men andra politikområden måste
              nu följa efter. Intensifierade insatser bör också göras inom andra
              områden förknippade med klimatfrågor såsom energi, handel och
              jordbruk och inte minst på EU-nivå. När klimatfrågan på det globala
              planet handlar om mer än biståndspolitik kommer vi att se betydligt
              större resultat.
            </seg>
            <seg n="38eda8a5">
              Fru talman! Vi har lyssnat till många inlägg i debatten i dag,
              och som representant för sista partiet i talarstolen har jag valt
              att särskilt lyfta fram ett av de nya perspektiven i miljömålssystemet.
              Dessa frågor ligger mig och Kristdemokraterna varmt om hjärtat,
              och jag anser att de förtjänar ett eget anförande. I övrigt har
              det sagts mycket klokt från mina allianskolleger. Vi får nu ett
              system med tydlig struktur, effektivare och tydligare uppföljning
              och utvärdering, ett ökat politiskt inflytande som också har efterfrågats,
              en möjlighet för politiska prioriteringar inom systemet samt en
              tydlig instans, en parlamentarisk beredning, som kan ge råd och
              vägledning till regeringen hur miljökvalitetsmålen kan nås.
            </seg>
            <seg n="69e81c7f">
              Jag hoppas att alla som arbetar ute i landet med miljömålen ska
              fortsätta känna sig hemma i systemet men att förändringarna skapar
              en tydlighet och ett mer tidsenligt miljömålsarbete i Sverige.
            </seg>
          </u>
          <note n="2aa72336">
            Jag yrkar bifall till förslaget i betänkandet och avslag på samtliga
            motioner.
          </note>
          <u who="liza-maria_norlin_b248b8" xml:id="i-44da3bf1b0bd5fc5-0" n="748a2442" prev="i-cdd45f3f19022f75-0">
            <seg n="de1e5879">
              Jag vill tacka dig, Claes Västerteg, för det samarbete som vi
              har haft och för dina insatser här i riksdagen. Lycka till i framtiden!
            </seg>
          </u>
          <note n="e70efef4">
            I detta anförande instämde Irene Oskarsson (kd), Sofia Arkelsten,
            Ola Sundell och Rune Wikström (alla m), Erik A Eriksson och Claes
            Västerteg (båda c) samt Anita Brodén och Karin Granbom Ellison
            (båda fp).
          </note>
          <note type="speaker" n="30f9cc49">
            Anf. 32 KARIN GRANBOM ELLISON (fp):
          </note>
          <u who="karin_granbom_fa1673" xml:id="i-8ac0fcda276257a4-0" n="6be889e2">
            <seg n="c12897ab">
              Fru talman! Vi ska lösa våra stora miljöproblem och inte lämna
              över dem till kommande generationer. Det är denna övertygelse
              som ligger bakom svensk miljöpolitik. För att inte tappa fokus
              har detta mål inrymts i ett system miljömålssystemet. Det är nu
              över tio år sedan systemet infördes, och erfarenheten har visat
              att mycket har varit bra men också att somligt kan förbättras
              och moderniseras.
            </seg>
            <seg n="5619441f">
              Som många redan har sagt behöver miljömålssystemet i framtiden
              ta hänsyn till att världen har blivit mer internationaliserad.
              Vi kommer inte ifrån att det sätt på vilket andra länders produktion
              sker påverkar den luft som vi andas och det hav som vi fiskar
              i.
            </seg>
            <seg n="fa3baf8f">
              En annan insikt är att systemet behöver ta hänsyn till att det
              tar tid för naturen att återhämta sig. Vi kan konstatera att oavsett
              vilka insatser vi gör kommer några av dagens miljömål inte att
              kunna nås. Mål som är omöjliga att nå är inte motiverande. I dag
              finns mål som inte kommer att nås trots att alla delmål är uppnådda.
              Även om vi gör allt här hemma kommer tillståndet i omvärlden att
              göra att vissa mål inte uppnås. Resultatet blir en röd sur gubbe
              oavsett insatser. Och vem kan mena att det är stimulerande?
            </seg>
            <seg n="96402220">
              Framtidens miljömål ska vara ambitiösa och möjliga att nå med
              kraftfulla insatser, och målen ska ta hänsyn till återhämtningstid
              och att problemen är gränsöverskridande. För första gången betonas
              nu den internationella dimensionen, och konsumtionen lyfts in.
            </seg>
            <seg n="dd314a77">
              Tre miljökvalitetsmål ändras. Jag vill säga några ord om det
              som handlar om en giftfri miljö. Dagens mål kan inte uppnås oavsett
              de insatser som görs i Sverige. Målet ersätts med ett realistiskt
              mål som också i framtiden kommer att kräva stora och ihärdiga
              insatser.
            </seg>
            <seg n="f3858419">
              Vi i Sverige har en stolt tradition av frihandel. Som liberal
              är jag glad över detta. Handeln har många fördelar. Samtidigt
              måste vi konsumenter kunna lita till att de produkter vi köper
              är sunda och giftfria.
            </seg>
            <seg n="0a4ebc88">
              Kemikalieanvändningen i världen ökar. Många länder har inte samma
              kemikaliekontroll som vi i Sverige har. Giftiga ämnen fördärvar
              i produktionslandet och kommer till oss det saknas nämligen krav
              på vilka ämnen som får finnas i varan. Därför måste EU-lagstiftningen
              inom Reach och ROHS och på andra områden skärpas. Vidare måste
              kunskapen om ämnen öka. Företag behöver ytterligare drivkrafter
              för att ersätta farliga ämnen.
            </seg>
            <seg n="f5820ba3">
              Jag är glad över att kunna konstatera att vi förra veckan fick
              en departementsskrivelse med förslag om en ny lag om leksakers
              säkerhet. Regeringen föreslår ökade möjligheter till sanktioner
              och en ytterligare begränsad användning av de farligaste ämnena.
              Detta är ett angeläget steg för att skydda kommande generationers
              hälsa och miljö.
            </seg>
            <seg n="43f062c5">
              Nu börjar mina fyra talarminuter komma till sitt slut. Avslutningsvis
              säger jag därför helt enkelt att förslaget om svenska miljömål
              är välkommet. Den nya strukturen kommer att vara ett gott stöd
              för ett målmedvetet miljöarbete.
            </seg>
          </u>
          <note n="e1151326">
            Med detta yrkar jag bifall till utskottets förslag i betänkandet
            och önskar andre vice talmannen och utskottet med kansli en glad
            sommar.
          </note>
          <note n="7f4e252c">
            I detta anförande instämde Anita Brodén (fp), Sofia Arkelsten,
            Ola Sundell och Rune Wikström (alla m), Erik A Eriksson och Claes
            Västerteg (båda c) samt Liza-Maria Norlin och Irene Oskarsson
            (båda kd).
          </note>
          <note n="4da0fa8b">
            Överläggningen var härmed avslutad.
          </note>
          <note n="ba1b9522">
            6 § Uppskov med behandlingen av vissa ärenden
          </note>
          <note n="0350a74e">
            Föredrogs
          </note>
          <note n="c53e04ce">
            Andre vice talmannen konstaterade att ingen talare var anmäld.
          </note>
          <note n="b5995853">
            7 § Ny postlag m.m.
          </note>
          <note n="0350a74e">
            Föredrogs
          </note>
          <note type="speaker" n="8817fae3">
            Anf. 33 LARS-AXEL NORDELL (kd):
          </note>
          <note n="016fed90">
            Fru talman! I trafikutskottets betänkande 19 behandlas regeringens
            proposition 2009/10:216 Ny postlag samt en följdmotion och 20
            motioner från de två senaste riksmötena som alla handlar om olika
            postfrågor.
          </note>
          <u who="lars-axel_nordell_e0f8b2" xml:id="i-dfb77fca23a85326-0" n="613c425d" prev="i-0a0cd8c9f490d0c0-0">
            <seg n="e9e5f422">
              Svenska Posten har faktiskt sina rötter i medeltiden då olika
              postbud användes för att distribuera försändelser mellan städer
              och också mellan olika myndigeter. Det var så det började. Det
              svenska postverket grundades 1636 på initiativ av rikskansler
              Axel Oxenstierna.
            </seg>
            <seg n="562d7c9f">
              I regeringens proposition föreslås att den nuvarande postlagen
              från 1993 ersätts med en ny lag som syftar till att genomföra
              EU:s postdirektiv från 2008. Förslaget innebär att den samhällsomfattande
              posttjänsten ska ha samma omfattning och tillförsäkra alla användare
              en tjänst av samma kvalitet som hittills.
            </seg>
            <seg n="0b0cd7ec">
              Det servicemål som fastställdes i samband med införandet av 1997
              års postdirektiv ligger alltjämt fast. Förslaget innebär att någon
              tillhandahållare av den samhällsomfattande posttjänsten inte behöver
              utses om tjänsten kan säkerställas på annat sätt och lagens krav
              på tjänsten uppfylls. Om det i framtiden visar sig nödvändigt
              att finansiera den samhällsomfattande posttjänsten bör tillgången
              till tjänsten kunna säkerställas genom upphandling.
            </seg>
            <seg n="093f66c9">
              Förslaget öppnar för en flexiblare reglering i framtiden då marknaden
              eventuellt har nått en högre mognadsgrad när det gäller konkurrensutsättning
              och utbud av tjänster.
            </seg>
            <seg n="feba0492">
              Utskottet ser det som viktigt att artikel 12 i postdirektivet
              på ett tydligare sätt införlivas i postlagen, vilket framgår av
              betänkandet.
            </seg>
            <seg n="fc2342a8">
              Fru talman! Med dessa ord lämnar jag härmed över betänkandet
              för debatt och beslut av kammarens ledamöter.
            </seg>
          </u>
          <note type="speaker" n="1b5c8fce">
            Anf. 34 CHRISTINA AXELSSON (s):
          </note>
          <u who="christina_axelsson_1dcce5" xml:id="i-cef32a3d01ac4641-0" n="cae220e2">
            <seg n="5b677622">
              Fru talman! Jag tror att vi alla minns Postens slogan Ett brev
              betyder så mycket. Jag vill inleda mitt anförande med att säga
              att den håller ännu. Posten är viktig både för att enskilda personer
              ska kunna skicka och få post och för att företag ska kunna sända
              räkningar, material och information. Posten behövs också för att
              fler ska kunna dra nytta av Internethandeln som ökar år efter
              år.
            </seg>
            <seg n="ad1b1edf">
              Posten är en viktig förutsättning för att kunna driva företag
              och hålla kontakt med nära och kära. Men andra ser den mer som
              en marknad där antalet nya aktörer ska öka. Det senare är väl
              det synsätt som präglar dagens proposition, vilket tydligt märks
              i infrastrukturminister Åsa Torstenssons debattartikel i Aftonbladet:
            </seg>
            <seg n="df2f6874">
              Att kunna få sin post är en rättighet som vi alla har. Det är
              lika självklart för alla som att glass smakar godast en varm sommardag.
              Det är just detta som har varit vägledande för den nya postlagen.
            </seg>
            <seg n="fc14f347">
              Motiven för att förändra lagstiftningen växlar, fru talman, och
              smaken är som mycket annat delad. Men vi kan vara överens om att
              glass smälter i solsken oavsett vad den smakar. För oss socialdemokrater
              måste Posten och lagstiftningen kring den vara mer robusta än
              så.
            </seg>
            <seg n="66773512">
              Den nya postlagen är ytterligare en lagstiftning som präglas
              av mindre ansvar för staten, förhoppningar om marknadslösningar,
              ökad konkurrens, ja, kort sagt, ett inslag i nånannanismen.
            </seg>
            <seg n="1e9cbe8b">
              Fru talman! Vi ska implementera ett EU-direktiv i svensk lagstiftning.
              Arbetet med detta direktiv har pågått i många år i EU och syftar
              till att avveckla monopolen och till att öppna upp och liberalisera
              postmarknaden. Därför yrkar vi socialdemokrater inte avslag på
              hela propositionen om nu någon funderar över det.
            </seg>
            <seg n="02852084">
              Fru talman! Vi är dock inte nöjda med regeringens proposition.
              Vi socialdemokrater, Vänsterpartiet och Miljöpartiet motsätter
              oss delar i den nya lagstiftningen eftersom den i stället för
              att värna en hållbar posttjänst i hela landet inriktar sig på
              att skapa en marknad på postområdet.
            </seg>
            <seg n="5db228c8">
              Såvitt jag förstår är motivet att konsumenter och företagare
              ska välja operatör, precis som vi en varm sommardag väljer smak
              på glassen. För oss rödgröna är Posten inte en marknad vilken
              som helst, fru talman, utan postservicen är speciell och måste
              behandlas därefter. Målsättningen med Posten och en ny postlag
              bör i stället vara att värna samhällsservicen i hela landet både
              för företagare och för enskilda konsumenter.
            </seg>
            <seg n="80a6a8dc">
              Principiellt är vi inte emot konkurrensutsättning av statlig
              verksamhet, men vår syn i förändringen har hela tiden varit att
              också Posten Norden ska ses som ett företag och kunna ges förutsättningar
              att vara effektivt och att kunna konkurrera.
            </seg>
            <seg n="0628cd93">
              Därför, fru talman, har vi i betänkandet fem reservationer tillsammans
              med Vänsterpartiet och Miljöpartiet.
            </seg>
            <seg n="65b9a5c8">
              För det första, fru talman, gäller det frågan om tillhandahållare.
            </seg>
            <seg n="5b496088">
              Hittills har regeringen genom tillstånd från PTS pekat ut en
              operatör att tillhandahålla den samhällsomfattande posttjänsten
              i hela landet, Posten Norden. EU-direktivet hindrar inte alls
              detta.
            </seg>
            <seg n="67dd418c">
              Men nu gör den moderatledda regeringen ett stort nummer av att
              det inte behövs om det tillgodoses av marknaden. Men finns den
              marknaden? Ja, den är inte perfekt ännu, kan man läsa mellan raderna.
              Men varför då inte säga att vi ska utse en operatör? Vi rödgröna
              ser det som en självklarhet att det då är Posten Norden som ska
              utses.
            </seg>
            <seg n="15c108c8">
              Hur ser då dagens postmarknad ut? Enligt PTS finns ett trettiotal
              små lokala operatörer. Den operatör eller konkurrent till Posten
              Norden som är störst i dag är Bring Citymail. Det är ett dotterbolag
              till norska Posten, som ägs av norska staten. Norska staten har
              ännu inte visat några tecken på att avreglera sin postmarknad,
              bör tilläggas. Dock kan inte ens de verka i hela landet, och de
              har nischat in sig på framför allt försorterad post så kallad
              industripost i våra storstäder, i Mälardalen och på Gotland.
            </seg>
            <seg n="d880b2aa">
              Herr talman! Stordrift och systemeffekter är så betydande att
              det nog aldrig kommer att uppstå en mångfald av aktörer på en
              marknad, vilket regeringen uppenbarligen hyser hopp om. Det finns
              bara en aktör som klarar av att tillhandahålla den samhällsomfattande
              posttjänsten i hela landet. Vi tycker därför att regeringen ska
              fortsätta att peka ut Posten Norden. Därför, herr talman, yrkar
              jag bifall till reservation nr 1.
            </seg>
            <seg n="a38ad8ea">
              För det andra, herr talman: Vad får det kosta? I dag har Posten
              Norden inga bidrag för att bedriva denna samhällsomfattande tjänst.
              Enligt olika uppgifter som kommit oss till del ser vi att volymer
              och lönsamhet sjunker. Det kan alltså komma att behövas förstärkningar
              för att klara samhällsuppdraget i framtiden. Hur det kommer att
              se ut då vet vi inte nu. Därför tycker vi att det är alldeles
              fel att redan nu besluta i lag att tjänsten ska upphandlas om
              den samhällsomfattande tjänsten inte kan genomföras utan nettokostnader.
            </seg>
            <seg n="8d21cca0">
              Samtidigt säger regeringen själv att det kan bli nödvändigt med
              ytterligare utredning och analys. Här kan man faktiskt tala om
              glass, herr talman. Man måste pröva alla sorter innan man vet
              vad som är godast och om det är prisvärt. Så varför ska man redan
              nu besluta att det ska kosta medborgarna genom upphandling? Det
              finns ju andra sätt enligt EU-direktivet.
            </seg>
            <seg n="2ce4c457">
              Faran är det som regeringen samtidigt säger, nämligen att det
              kan komma att prövas om tjänstens omfattning och kvalitet ska
              behållas om det ska kosta. Hur tror ni att den regering och riksdag
              som då sitter kommer att behandla frågan? Självklart kan det då
              komma att ifrågasättas om vi ska ha posten hem fem dagar i veckan
              till den kvalitet vi får i dag.
            </seg>
            <seg n="028beb1c">
              Redan nu klagar särskilt företagare i glesbygd på att posten
              kommer för sent, att postlådor töms för tidigt med mera. Hur ska
              det bli om de upplever en ännu sämre kvalitet eller att posten
              inte kommer varje dag? Vi anser att det är för tidigt att besluta
              sig för hur den samhällsomfattande tjänsten ska kunna upprätthållas.
              Det går faktiskt att välja stödform när behovet finns.
            </seg>
            <seg n="f1aaeb67">
              För det tredje, herr talman, handlar det om konkurrens. Konkurrens
              på postområdet finns som sagt till viss del i storstadsområdet,
              i Mälardalen och på Gotland. Men det är alltså inte tillräckligt
              för den borgerliga regeringen, och därför vill de att PTS ska
              få ökade befogenheter genom att ges en konkurrensfrämjande roll
              med förstärkt tillsynsansvar. Vi tycker att detta är helt fel.
              PTS ska se till att lagen uppfylls i alla dess delar och av alla
              operatörer, och sedan är det Konkurrensverket som ska ansvara
              för konkurrensfrågorna.
            </seg>
            <seg n="a0817e8f">
              Ett förslag om att utreda om en operatör ska få tillträde till
              en annan operatörs distributionskedja, alltså brevlådor, postsorteringsmaskiner,
              utdelning med mera, läggs också fram. Hur konkurrensfrämjande
              är det? Då kommer ju ingen att vilja investera i något nytt, för
              alla andra ska få del av det. Nej, det är bara kosmetika för att
              hitta nya former för konkurrens, och det är att gå betydligt längre
              än EU-direktivet säger. Vi säger nej till detta från Socialdemokraterna,
              Vänsterpartiet och Miljöpartiet, och därmed yrkar jag bifall också
              till reservation nr 2, herr talman.
            </seg>
            <seg n="53dd7d00">
              Avslutningsvis handlar det om fastighetsboxar. I direktivet till
              den utredning som ligger till grund för denna proposition fanns
              också direktiv om att utreda frågan om fastighetsboxar, men det
              tog den borgerliga regeringen bort. Dessutom uppdrog regeringen
              åt PTS att dra tillbaka de allmänna råd som de tidigare lämnat.
              Trots försäkringar från Moderaternas Lisbeth Grönfeldt Bergman
              måste vi från den rödgröna sidan reservera oss. Vi ser ett värde
              i att denna fråga får en lösning, och vi vill se att arbetet med
              införandet av fastighetsboxar påskyndas. Det handlar om att effektivisera
              utdelningsledet, men det är också en viktig arbetsmiljöfråga för
              alla de brevbärare som dagligen får springa upp och ned i trappor.
              Med detta, herr talman, yrkar jag bifall till reservation 5.
            </seg>
            <seg n="05f0e056">
              Posten, liksom andra statliga bolag, ska vara ett föredöme på
              olika sätt inte minst vad gäller arbetsmiljö för anställda och
              miljö över huvud taget. Då krävs att staten har möjligheter att
              genom ägardirektiv påverka Postens miljöpåverkande effekter. Det
              är en viktig anledning till att staten ska vara aktsam om företaget
              och behålla sin ägarandel i Posten Norden. I stället verkar regeringen
              nu ha lyckats med något man nästan trodde var omöjligt: De har
              lagt fram ett lagförslag till riksdagen som både riskerar framtida
              postservice i hela landet och äventyrar värdet på statens egna
              bolag.
            </seg>
            <seg n="2a7cc919">
              Detta ingår väl dock i strategin. Vi känner alla till att vår
              nuvarande infrastrukturminister Åsa Torstensson som riksdagsledamot
              framförde följande: Grundprincipen måste vara att konkurrensutsatt
              verksamhet ska bedrivas i privat regi. En privatisering leder
              till en ökad renodling av statens roll som lagstiftare och normgivare,
              och det är bra och önskvärt. Det enda rimliga är att staten lägger
              fram en plan med en tydlig strategi för utförsäljning av statliga
              företag.
            </seg>
            <seg n="be6c624e">
              Det hade varit klädsamt, herr talman, om Åsa Torstensson hade
              varit här och förklarat hur hon tänkt. Det verkar dock som att
              hon inte vill vara med när riksdagen debatterar stora beslut inför
              framtiden, som åtgärdsplanen för transportsystemet, förändringar
              i kollektivtrafiken och nu ändringar i postlagen. Det tog också
              lång tid innan propositionen kom till riksdagen. Tiden för att
              vi skulle behandla den under denna mandatperiod hade egentligen
              passerats. Det blev alltså kort om tid för utskottsarbetet trots
              att vi gavs en frist på några dagar extra i utskottet. Tack, kansliet,
              för det! Moderaterna och Centerpartiet får väl försvara regeringens
              handlande här i kammaren.
            </seg>
            <seg n="431bb326">
              Med detta sagt vill jag anföra att det ska finnas en riktig post
              i hela landet. Det är statens ansvar att se till att hushåll och
              företag får tillgång till posttjänster i hela landet. För att
              försäkra sig om detta behöver staten behålla sin andel i Posten
              Norden. Posten är ingen vara vilken som helst; det går inte att
              jämföra posttjänster med glass. Ett brev betyder så mycket, herr
              talman. Posten är en förutsättning för att hela landet ska leva.
            </seg>
            <seg n="9f635e73">
              Vi står självklart bakom alla reservationer, men för tids vinnande
              yrkar jag bifall till nr 1, 2 och 5.
            </seg>
            <seg n="a1e66603">
              Herr talman! Detta är den sista debatten i riksdagen för min
              del. Jag har därför begärt några minuters extra talartid. Att
              vara folkvald är något speciellt. Det är hedersamt, och det vilar
              också ett tungt ansvar över uppdraget. Det gäller att vara påläst
              och att förstå sammanhangen, samtidigt som det gäller att vara
              förankrad i verkligheten den verklighet som möter både till exempel
              dem som ska bära ut brev och dem som sänder eller tar emot dem.
            </seg>
            <seg n="ad4f3f71">
              Jag vill poängtera att de beslut vi fattar här i riksdagen påverkar
              många människor i deras vardag. Jag är därför tacksam över alla
              kontakter jag har fått med olika personer i deras roller som väljare,
              konsumenter, arbetstagare, arbetsgivare och beställare eller utförare
              av olika tjänster vi lagstiftar om.
            </seg>
            <seg n="386ffd24">
              Jag vill tacka trafikutskottets kansli med personal som alltid
              är hjälpsam, påläst och hittar tillbaka till gamla betänkanden
              så att de nya blir ett steg i en utveckling. Jag hade förmånen
              att få vara ordförande i trafikutskottet några månader, och då
              fick jag verkligen en inblick i vilket grundläggande arbete ni
              så engagerat genomför.
            </seg>
            <seg n="5eceafbb">
              Tack för all hjälp och support under många år!
            </seg>
            <seg n="c646a50c">
              Tack också till EU-nämndens kansli! Jag har även haft förmånen
              att vara med i EU-nämnden under många år. Utan det kansliets hjälp
              till oss ledamöter vore det lätt att förirra sig i EU:s olika
              beslutsprocesser.
            </seg>
            <seg n="90662232">
              Jag vill även rikta ett tack till vårt socialdemokratiska kansli,
              som på olika sätt hjälper till med allt från att ta fram texter
              till att ta emot besök. Ett tack vidare till alla som arbetar
              här i riksdagen och förenklar vårt arbete. Jag tänker på lokalvårdare,
              våningsassistenter, vakter med flera ingen nämnd och ingen glömd.
              Ett särskilt tack till infodisk, helpdesk, bibliotek och EU-upplysning
              som många gånger fått hjälpa mig att räta ut olika frågetecken.
            </seg>
            <seg n="133fd40a">
              Slutligen tack till alla kamrater i utskottet och i riksdagen
              i övrigt. Visserligen har vi olika mening om mycket, men oftast
              har vi haft en god ton i debatten, och jag hoppas att den kommer
              att fortsätta. Jag hade för egen del hoppats på en bättre lyhördhet
              och större samsyn om bland annat barn och trafiksäkerhet, trots
              att det var en majoritetsregering. Så blev det inte den här mandatperioden.
              Jag ställer därför min förhoppning till att det blir en annan
              majoritet efter valet och att den vinnlägger sig om att hålla
              ihop i vissa viktiga frågor inom trafikutskottet.
            </seg>
          </u>
          <note n="3953f6a6">
            I detta anförande instämde Claes-Göran Brandin, Lena Hallengren,
            Eva-Lena Jansson, Désirée Liljevall, Lars Mejern Larsson, Pia
            Nilsson, Marie Nordén och Hans Stenberg (alla s) samt Peter Pedersen
            (v) och Karin Svensson Smith (mp).
          </note>
          <note type="speaker" n="1e5da126">
            Anf. 35 PETER PEDERSEN (v):
          </note>
          <u who="peter_pedersen_420991" xml:id="i-e910911bffb3b178-0" n="728d542b">
            <seg n="3c669c22">
              Herr talman! Vänsterpartiet står bakom samtliga reservationer
              i betänkandet, men för tids vinnande nöjer vi oss med att yrka
              bifall till reservationerna 1, 2 och 5.
            </seg>
            <seg n="535d60a8">
              Herr talman! Exakt som Christina Axelsson tidigare har anfört
              är posten en av de allra viktigaste samhällsfunktionerna och har
              varit så historiskt och uppskattas i allt väsentligt av det svenska
              folket och dem som bor i Sverige.
            </seg>
            <seg n="cbf4c0e6">
              Vi har en avreglerad marknad som fungerar på ett märkligt sätt,
              kan man säga. Vi tillåter andra länders postföretag att komma
              in och konkurrera på den svenska marknaden. Däremot har vi inte
              haft samma förutsättningar att konkurrera på andra länders marknader.
            </seg>
            <seg n="f1cc7118">
              Den borgerliga regeringen verkar inte tycka att det är något
              större problem, utan precis som på en rad andra områden går man
              på som en bångstyrig vägmaskin och plöjer fram och gör mycket
              mer än vad man egentligen behöver göra för att införa direktiven.
              Dessutom gör man inte det som vi uppfattar att man borde göra
              enligt EU-direktivet, nämligen att i första hand säkerställa en
              samhällsomfattande tjänst genom att utse en tillhandahållare.
              Man avstår från det. Man säger i princip att det ska fungera på
              ett annat sätt. Om det inte funkar vid upphandling kommer man
              tillbaka vid ett senare tillfälle för att eventuellt göra det
              om man måste. Det kommer att innebära, tror vi, sämre post, och
              det kan bli dyrare i slutändan för konsumenterna.
            </seg>
            <seg n="8a846250">
              Utgångspunkten är som vanligt att man vill avreglera ytterligare
              för avreglerandets skull. Man ser konkurrensen som ett självändamål.
              I vanliga fall brukar man prata om att konkurrens ska man ha för
              att få en bättre produkt, en bättre service. Det skulle vara väldigt
              intressant om ni på den borgerliga sidan för en gångs skull tydligt
              förklarade på vilket sätt det här förslaget kommer att leda till
              en bättre posttjänst i hela landet. För en boende i en mindre
              ort är det oerhört viktigt att tågen stannar där, att posten kommer
              fram, att telekommunikationer fungerar och så vidare. Det finns
              en väldigt tydlig tendens i Sveriges riksdag att man antar storstadsperspektivet
              när man diskuterar hur vi ska få bilprovningen att fungera på
              ett, som man tror, bättre sätt. Om man utgår från Helsingfors
              kan man knappast hitta samma konkurrens i glesbygd.
            </seg>
            <seg n="1bec304a">
              Samma sak riskerar att hända på en rad olika områden där man
              av rent ideologiska skäl går snabbt fram, snabbare än vad man
              behöver. I vissa fall följer man EU-direktivet till punkt och
              pricka, i vissa fall är man väldigt ivrig att gå snabbare fram
              och i vissa fall när det passar tolkar man EU-direktivet på eget
              sätt. I det här fallet utser man inte den som naturligen skulle
              få uppdraget, nämligen Posten Norden.
            </seg>
            <seg n="8848dd4a">
              Vill ni hävda att det är sannolikt att vi i fortsättningen kommer
              att få en marknad där ivriga postföretag och deras aktieägare
              kommer att slåss om att få dela ut posten i Arjeplogs utkanter,
              i Degerfors, i Malung? Eller kommer det fortsatt att vara kamp
              om att få dela ut post i Djursholm, Täby och andra delar av Storstockholm
              eller Göteborg?
            </seg>
            <seg n="fcca16c8">
              Försök att ta bort de ideologiska skygglapparna och förklara
              varför det blir bättre med era förslag. Jag tycker att ni är skyldiga
              det svenska folket det.
            </seg>
            <seg n="c016f66e">
              Det finns en fackförening som har gjort en undersökning, gått
              ut och frågat ut brett hur olika företrädare och representanter
              i samhället ser på det svenska postväsendet. Det visade sig att
              posten, precis som när det gäller bilprovning, har ett stort förtroende
              bland allmänheten. Det gäller både enskilda individer och företag.
              De allra flesta förstår att det är viktigt att vi genom ett statligt
              ägande i Posten Norden har ett stort ansvar för att inför framtiden
              säkerställa att den här verksamheten fungerar på ett optimalt
              sätt i de större städerna men också ute i de mindre orterna.
            </seg>
            <seg n="a910b85a">
              Då är min fråga: Var finns det stora trycket ute i samhället
              för att gå fram och göra förändringar som kan riskera att leda
              till sämre service för många av de människor som bor i vårt land,
              inte minst om man råkar bo eller har valt att bo utanför de större
              tätorterna? Var finns kravet på avreglering? Detsamma gäller bilprovning,
              kollektivtrafik, som vi ska diskutera senare, och tågtrafik. Var
              finns folkmassan som med plakat ropar här utanför att de vill
              avreglera? Jag skulle vilja veta det. Ni har visserligen en tendens
              att göra precis tvärtemot vad de som står här utanför med plakat
              vill att ni ska göra i Sveriges riksdag.
            </seg>
            <seg n="4bc6ab36">
              Jag skulle vilja att ni åtminstone på något vis kunde påvisa
              det. Jag har letat förtvivlat. Vi har den stora förmånen, herr
              talman, att få läsa många tidningar här i riksdagen, de flesta
              dagstidningar som finns i landet. Jag måste säga att jag inte
              hittat någon artikel från någon upprörd medborgare som har krävt
              att vi ska göra de här förändringarna på postens och på bilprovningens
              område eller för den delen på kollektivtrafikens område.
            </seg>
            <seg n="d333b11a">
              Jag hoppas att jag inte behöver sluta här i riksdagen, herr talman,
              med den här frågan fortsatt obesvarad. Då tolkar jag det som att
              det inte finns något annat argument än att avreglering och konkurrensutsättning
              är ett självändamål, ingenting som ni gör för att ni vill att
              verksamheten i sig ska bli bättre och fungera på ett bättre sätt.
            </seg>
          </u>
          <note n="d603c129">
            I detta anförande instämde Lena Olsson (v) samt Christina Axelsson,
            Claes-Göran Brandin, Lena Hallengren, Pia Nilsson och Marie Nordén
            (alla s).
          </note>
          <note type="speaker" n="fd35941a">
            Anf. 36 KARIN SVENSSON SMITH (mp):
          </note>
          <note n="72d91c2d">
            Herr talman! Jag yrkar bifall till reservationerna 1, 2 och 5
            för Miljöpartiets räkning.
          </note>
          <u who="karin_svensson_smith_aa4519" xml:id="i-dcfbfeec5896ad6e-0" n="8e1e0cf2" prev="i-f8ea48712b807bdb-0">
            <seg n="03b2e9db">
              Det fanns en debattartikel i Sydsvenska Dagbladet, den tidning
              som dominerar i min valkrets, för några dagar sedan som handlade
              om kunskapsunderlag för politiska beslut. Den stack ut lite grann,
              för det var inte några kortsiktiga saker den handlade om. Man
              kan säga att det egentligen är respekten för oss politiker det
              går ut på.
            </seg>
            <seg n="395d67b2">
              Vi kan tycka här att vi gör ett väldigt viktigt arbete. Men om
              man låter människor ranka vilka yrken de har respekt för eller
              vilka yrkesgrupper som har hög status måste vi erkänna att vi
              inte hör till dem som har högst status och som människor har mest
              respekt för. Det tycker jag är ett bekymmer. Har man en demokrati
              borde det vara ett av de finaste arbeten som finns att vara en
              av de 349 som företräder svenska folket i en representativ församling.
            </seg>
            <seg n="078a334b">
              Hur ska man då göra för att öka respekten för politiker? En sak
              som jag tror är väldigt viktig är att man har ett kunskapsunderlag
              så att man kan motivera varför man gör någonting och att man i
              förväg har gjort konsekvensanalyser och vägt olika saker mot varandra
              så att man oavsett vad man föreslår har en ordentlig underbyggnad
              för det man föreslår.
            </seg>
            <seg n="84c57073">
              Jag kan inte se att det finns någon sådan konsekvensanalys när
              det gäller förslaget till ny postlag. Vad är motivet till detta?
              Vilka andra alternativ har övervägts? Hur det ser ut i andra länder?
              Jag saknar det. Det är självklart bekymmersamt för Postens verksamhet
              och i ett större sammanhang för demokratin och respekten för oss
              folkvalda.
            </seg>
            <seg n="8ca97817">
              En inte alltför djärv trendspaning är att den fysiska delen av
              postverksamheten minskar. I takt med att datorkommunikation och
              andra medier fungerar allt bättre kommer brevmängden att minska.
              Det känns då väldigt naturligt med det vi framför i vår reservation
              nr 5 att man är rädd om de anställda som ska kunna arbeta ända
              fram till sin pension. Därför är fastighetsboxar ett sätt att
              spara deras kroppar och göra att de kan arbeta längre. Vi har
              blivit ordentligt uppvaktade av deras fackliga företrädare. Ingen
              av oss har kunnat missa det sambandet.
            </seg>
            <seg n="724ca989">
              Jag återvänder till frågan hur relationen är mellan oss riksdagsledamöter
              och väljarna. Där är tillit ett nyckelbegrepp i statsvetenskapen.
              Hur skapar man ett samhälle där människor inte försöker lura varandra,
              har förtroende för varandra, och där människor arbetar och är
              skötsamma och har ett skyddsnät som fungerar?
            </seg>
            <seg n="6052a119">
              En förutsättning för att skapa ett sådant väl fungerande samhälle
              som de flesta strävar efter är att man har långsiktiga spelregler
              och förutsägbarhet. För Sveriges och Nordens del är förmodligen
              begreppet trygghet viktigare än i många andra länder.
            </seg>
            <seg n="5681d439">
              Kan man då säga att förslaget till ny postlag fungerar på det
              viset och innebär långsiktiga spelregler, trygghet och förutsägbarhet?
              Nej, det tycker jag inte. Jag tycker att den liknelse vi tidigare
              hörde om glass från Christina Axelsson som var uppe i talarstolen
              före mig var väldigt träffande för hur man ska se på regeringens
              förslag till ny postlag.
            </seg>
            <seg n="2f7a9456">
              Man kan se det i en mer ideologisk kontext. Vad är marknadens
              uppgift, och vad är det offentligas uppgift? För oss i Miljöpartiet
              är inte uppdelningen så självklar. Vi ser nog mer praktiskt än
              ideologiskt på den frågan.
            </seg>
            <seg n="db7e544b">
              Tittar man tillbaka i Sveriges rätt så moderna historia skulle
              jag vilja ansluta mig till ett synsätt som Industriförbundet gjorde
              sig till tolk för när Mats Odell var kommunikationsminister. Man
              funderade då på vilka verksamheter som skulle bolagiseras och
              vilka verksamheter som skulle konkurrensutsättas.
            </seg>
            <seg n="0f1045ba">
              Det finns ett yttrande från Industriförbundet där man talar om
              att när det gäller naturliga monopol är det väldigt viktig för
              samhället i sin helhet att de får förbli naturliga monopol. Om
              man konkurrensutsätter ett naturligt monopol riskerar det att
              leda till ökade offentliga utgifter, vilket i sin tur ökar skattetrycket.
              Det var förstås enligt Industriförbundets synsätt någonting väldigt
              oönskat.
            </seg>
            <seg n="ce7c0c95">
              När det gäller den här sortens verksamheter kan man fråga sig
              om det i ett så pass litet land som Sverige, som dock är ett stort
              land i förhållande till befolkningen, finns förutsättningar för
              att tre fyra postbilar kör efter varandra i de olika bostadsområdena.
              Är det rationellt? Är det egentligen inte att betrakta som någonting
              som man med fördel skulle kunna organisera med stordrift?
            </seg>
            <seg n="5eb6b5c9">
              Vad kommer att hända om man mot förmodan skulle få väldigt många
              entreprenörer? Det går att förutskicka om man ser vad som har
              hänt med taxi, flyg och andra verksamheter som har konkurrensutsatts.
              Jag ser inte någonstans i propositionen en hänvisning till Dan
              Anderssons utredning där han gick igenom de olika områden som
              har konkurrensutsatts.
            </seg>
            <seg n="b0044055">
              På i princip alla dessa områden har det skett en omfördelning.
              De som är mest beroende av en verksamhet har fått mindre tillgång
              medan de som redan har ganska goda förutsättningar får ännu mer.
              Vi kan se i hur många kommuner taxi finns nu jämfört med före
              avregleringen. Vi kan också se hur allt fler operatörer i storstadsområdena
              slåss om en begränsad marknad.
            </seg>
            <seg n="77c93231">
              Det innebär sett ur statsfinansiell synvinkel att vill man att
              det ska upprätthållas verksamhet inte bara i tätortsområden utan
              även på landsbygden måste det tillskjutas alltmer skattefinansierade
              verksamheter för att så ska bli fallet. Det är hela idén med Rikstrafiken.
              Det behövdes inte när man hade en tågoperatör. Så kommer det kanske
              också att bli på det här området om inte servicen ska bli sämre.
            </seg>
            <seg n="5490448d">
              Hur är det utanför storstadsområdena? Jag besökte Gotland i fredags
              och lördags, och de var lyckligt ovetande om de förändringar som
              postlagen innebar. Men när jag redogjorde för vad som är på förslag
              för beslut redan denna vecka blev de något förstummade. Det är
              ett antal verksamheter och små företag som är väldigt beroende
              av att posten fungerar för att de alls ska kunna vara kvar och
              kanske behålla och nyrekrytera anställda.
            </seg>
            <seg n="a8bea636">
              Fungerar inte den grundläggande infrastrukturen utanför storstäderna
              har vi en mycket högre arbetslöshet och färre företag att se fram
              emot. Det är väldigt märkligt att en regering som försöker lägga
              sig vinn om att stå för något slags jobblinje är beredd att vidta
              åtgärder som får till konsekvens att man drar undan mattan för
              företagsamhet på landsbygden.
            </seg>
            <seg n="b715d831">
              Till sist är det självklart att man ska analysera förändringarna
              i postlagen även ur ett grönt perspektiv. Det vore märkligt om
              inte jag tog upp det perspektivet. Man kan återigen fråga sig:
              Om vi har 94 procents oljeberoende i transportsektorn, är det
              då en bra idé att försöka anstränga sig för att den begränsade
              marknaden delas upp på ännu fler händer? Hur påverkar det förutsättningarna
              att använda tåget som transportmedel för den postverksamhet som
              ska ske över längre distanser? Det blir mycket besvärligare ju
              fler aktörer de olika postmängderna delas upp på.
            </seg>
            <seg n="6795100d">
              Hur ser det ut när det gäller att rationalisera i den finförgrenade
              postverksamheten? Jag kan bara konstatera att det är fler bilar
              som ska transportera allt mindre. Man behöver inte vara Einstein
              för att förstå de negativa klimatkonsekvenserna av detta. Vi behöver
              tvärtom anstränga oss för att se till att postverksamheten fungerar
              med mindre klimatpåverkan än vad som är fallet i dag. Allt detta
              och långsiktiga spelregler försvåras av det förslag till ny postlag
              som regeringen har lagt fram.
            </seg>
          </u>
          <note n="48a69120">
            I detta anförande instämde Christina Axelsson, Claes-Göran Brandin,
            Lena Hallengren, Pia Nilsson, Marie Nordén och Désirée Liljevall
            (alla s) samt Peter Pedersen (v).
          </note>
          <note type="speaker" n="d0fb61db">
            Anf. 37 MALIN LÖFSJÖGÅRD (m):
          </note>
          <u who="unknown" xml:id="i-e6614f81813b1170-0" n="947f843a">
            <seg n="61e1f643">
              Herr talman! Postservicen är en av samhällets grundläggande funktioner.
              En väl fungerande postservice är mycket viktig för boende och
              verksamma i hela Sverige. Det är självklart att det ska finnas
              en god postservice i hela landet.
            </seg>
            <seg n="90df0d77">
              Under de senaste åren har postmarknaden genomgått stora förändringar.
              Våra sätt att kommunicera med varandra har förändrats. Vi ser
              nu att mycket sker via digitala kommunikationsmetoder. Internet
              har också blivit en handelsplats där fler får tillgång till varor
              och tjänster.
            </seg>
            <seg n="3ae4c97d">
              Tittar vi på den svenska brevmarknaden ser vi att den består
              av en rad olika typer av kunder. Det är alltifrån enskilda hushåll
              som köper ett fåtal frimärken per år till storkunder som banker,
              myndigheter och försäkringsbolag som årligen skickar miljontals
              försändelser. I dag har brev primärt blivit en kanal för information
              från företag till hushåll.
            </seg>
            <seg n="81d194ce">
              På den svenska postmarknaden finns i dag ett trettiotal operatörer
              där Posten har en särställning. Det beror dels på dess storlek
              och den finansiella styrkan, dels på att bolaget hittills har
              ålagts att tillhandahålla den så kallade samhällsomfattande posttjänsten.
              Av de övriga postoperatörerna är Bring Citymail det i särklass
              största företaget.
            </seg>
            <seg n="aa4df1d7">
              Alliansregeringen har nu moderniserat och tagit fram ett förslag
              till en ny postlag som anpassats till den gemensamma marknad som
              nu utvecklas inom EU. Den nya postlagen genomför 2008 års postdirektiv
              som innebär att det monopoliserade området försvinner på den europeiska
              brevmarknaden. I Sverige har vi haft en liberaliserad marknad
              sedan 1993, och det är viktigt att vi arbetar vidare.
            </seg>
            <seg n="5c599bb7">
              Jämför vi med paketmarknaden kan vi se att den som helhet aldrig
              har varit reglerad, utan det har varit en påtaglig konkurrens
              mellan marknadens aktörer.
            </seg>
            <seg n="0ac2ae3c">
              Herr talman! Utgångspunkten för de postpolitiska målen är medborgarnas
              och samhällets behov av en effektiv, sammanhållen och tillförlitlig
              posttjänst. Staten har ansvaret för att säkerställa en sådan posttjänst
              i hela vårt land, även på Gotland och i Arjeplog. Det är självklart
              att det ska finnas en bra posttjänst i hela landet så att företag
              och medborgare har en god postservice oavsett var man verkar eller
              bor. Det finns ingenting i det nya förslaget till postlag som
              på något sätt ändrar detta. Den samhällsomfattande posttjänsten
              kommer att ha kvar samma omfattning och försäkra alla användare
              en tjänst av samma kvalitet som tidigare. Det här innebär att
              samma servicemål som fastställdes i samband med 1997 års postdirektiv
              alltjämt ligger fast.
            </seg>
            <seg n="f980c442">
              Herr talman! Postservicen är en väldigt viktig funktion. Jag
              vill poängtera vikten av att utveckling och behov följs noga i
              framtiden.
            </seg>
            <seg n="c9aee342">
              Tills nu har Post- och telestyrelsen, PTS, varit tvungen att
              peka ut en tillhandahållare av den samhällsomfattande posttjänsten
              oavsett hur marknaden ser ut. Enligt den nya postlagen behöver
              ingen tillhandahållare utses om det finns en fungerande marknad
              som uppfyller alla krav på den samhällsomfattande posttjänsten.
              Det innebär att posttjänsten ska vara av god kvalitet. Den ska
              tillhandahållas till rimliga priser, och alla användare ska kunna
              ta emot postförsändelser. Vidare ska prissättningen vara öppen
              för insyn, icke-diskriminerande och kostnadsorienterad. Klarar
              inte marknaden detta är det självklart att myndigheten, det vill
              säga PTS, ska peka ut en eller flera operatörer som tillhandahållare.
            </seg>
            <seg n="e99eaaf7">
              Det här lagförslaget innebär att den nya postlagen öppnar för
              en flexiblare reglering i framtiden. Ordet ska byts till får.
              Om marknaden inte kan tillhandahålla den samhällsomfattande posttjänsten
              är det självklart att tillhandahållare ska pekas ut. Men det ska
              inte behöva gälla för all framtid om marknaden ändras. Då ska
              en framtida regering ha möjlighet att plocka bort en sådan tillhandahållare.
            </seg>
            <seg n="06076d05">
              Man ska också veta att skulle inte någon tillhandahållare utses
              blir en direkt följd att de bestämmelser som gäller särskilda
              priser och andra särskilda villkor inte blir tillämpliga. Det
              är viktigt att poängtera att det i sig skulle kunna vara ett skäl
              till att ändå utse en eller flera tillhandahållare, trots att
              tjänsterna som sådana bedöms bli utförda i Sverige utan att någon
              tillhandahållare utses. Det är PTS som enligt den nya postlagen
              ska göra en opolitisk och saklig bedömning av om en eller flera
              postoperatörer behöver utses som tillhandahållare eller inte.
            </seg>
            <seg n="6355a4e7">
              Hittills har ingen ersättning utgått till den som har varit utsedd
              som tillhandahållare av den samhällsomfattande posttjänsten, det
              vill säga till Posten. Regeringen gör bedömningen att det för
              närvarande saknas behov av att finansiera den samhällsomfattande
              posttjänsten. Om det i framtiden skulle visa sig att kostnaderna
              för att tillhandahålla den här tjänsten skulle utgöra en orimlig
              ekonomisk belastning för en postoperatör kan man enligt 2008 års
              postdirektiv säkra tillgången till tjänsten genom upphandling.
              Men detta är något som behöver utredas och analyseras ytterligare,
              vilket regeringen avser att göra.
            </seg>
            <seg n="91724f4f">
              Monopolet på den svenska postmarknaden avskaffades 1993. Vi har
              kommit en bit på vägen för att få konkurrens på marknaden, men
              det finns helt klart mer att göra. Vi måste därför fortsätta att
              arbeta för att få en ännu bättre fungerande postmarknad.
            </seg>
            <seg n="192d8817">
              Herr talman! Att få till stånd bättre konkurrens på postmarknaden
              är viktigt. I den nya postlagen finns vissa konkurrensfrämjande
              bestämmelser med, till exempel att prissättningen ska vara öppen
              för insyn och vara icke-diskriminerande, att det ska finnas särskilda
              krav på redovisningar av den samhällsomfattande posttjänsten och
              att det ska finnas bestämmelser som ska underlätta för mindre
              operatörer att få till stånd förändringar i postnummersystemet.
            </seg>
            <seg n="a814426c">
              Regeringen avser också att utreda postoperatörernas behov av
              tillgång till annan postoperatörs distributionskedja. Man ska
              också utreda om Post- och telestyrelsens tillsynsansvar kan förstärkas
              för att främja ökad konkurrens.
            </seg>
            <seg n="279c76eb">
              Klagomålshantering är en viktig fråga. I den nya lagen utökas
              bestämmelserna till att gälla alla postoperatörer och inte som
              tidigare bara den som varit utsedd som tillhandahållare av den
              samhällsomfattande posttjänsten.
            </seg>
            <seg n="fcbd5109">
              Herr talman! Jag tycker att det är intressant att se hur den
              samlade vänsteroppositionen egentligen ser på det här. Man skriver
              i sin motion att en återreglering varken är möjlig eller önskvärd,
              men samtidigt har jag svårt att tyda vad den samlade vänsteroppositionen
              egentligen vill. Man är emot den utveckling av Posten som skett.
              Man vill, utan att PTS först fått göra en opolitisk och saklig
              bedömning, peka ut Posten som tillhandahållare av den samhällsomfattande
              posttjänsten. Jag får faktiskt inte detta att gå ihop. Jag tycker
              att det lutar åt att vänsteroppositionen återigen vill se ett
              statligt monopol på postsidan.
            </seg>
            <seg n="913064fb">
              Herr talman! Det mest anmärkningsvärda är faktiskt den skrämselpropaganda
              som vänsteroppositionen nu bedriver med anledning av förslaget
              till ny postlag. Att påstå att postservicen nu riskerar att allvarligt
              försämras är att gå ut med falsk information, eller också visar
              det att man inte har läst propositionen. Vilken tillit och respekt
              för politiker ger det att hålla på med skrämselpropaganda? För
              oss i Moderaterna och i Alliansen är det viktigaste att vi har
              en säkrad postservice till alla i hela Sverige. Vi utgår från
              medborgarna och företagen som är beroende av en väl fungerande
              postservice. Vänsteroppositionen väljer skrämselpropaganda för
              att försöka vinna billiga politiska poäng. Det gynnar på inget
              sätt postmarknaden och säkrar inte en postservice av god kvalitet
              till alla.
            </seg>
            <seg n="7b5e2f9a">
              Herr talman! Jag har redan nämnt att kraven och nivån på den
              samhällsomfattande posttjänsten även fortsättningsvis ska gälla
              som de hittills har gjort och att PTS ska göra en bedömning av
              om en eller flera tillhandahållare ska utses. Den nya postlagen
              garanterar att postservicen kommer att bli som i dag genom att
              marknaden själv tillgodoser kraven, men klarar inte marknaden
              det garanteras postservicen genom att en eller flera utses som
              tillhandahållare.
            </seg>
            <seg n="51ea22af">
              Herr talman! I betänkandet och i de tidigare anförandena har
              frågan om fastighetsboxar tagits upp. Det är en fråga som har
              diskuterats tidigare. Vi vet att fastighetsboxar kan vara bra
              på flera olika sätt. De ger till exempel en bättre arbetsmiljö
              för brevbärare och en effektivare utdelning för postföretagen.
              Samtidigt finns det vissa grupper, till exempel äldre och personer
              med funktionsnedsättning, som skulle kunna drabbas negativt av
              att inte få posten levererad till lägenheten. Det här är främst
              en fråga för postoperatörerna, bostadsföretagen och fastighetsägarna.
            </seg>
            <seg n="b1996a13">
              Vid nybyggnad är det mycket enklare att från början installera
              fastighetsboxar. Det görs också i många fall vid nybyggnad. Man
              kan också konstatera, vilket står i betänkandet, att det har noterats
              ett ökat intresse för att införa dessa i befintliga fastigheter.
              Det tycker jag är bra. Men det är viktigt att understryka att
              det är angeläget att postoperatörerna och fastighetsägarna når
              en tillfredsställande lösning så att utvecklingen på området med
              fastighetsboxar kan påskyndas. Även om vi anser att detta är en
              viktig fråga som ska kunna lösas på frivillig basis vill jag betona
              vikten av att regeringen noga följer frågan om det är så att vi
              inte får till stånd den snabba utveckling som vi är så många som
              står bakom.
            </seg>
            <seg n="f5f6e643">
              Herr talman! Till sist vill jag yrka bifall till förslaget i
              betänkandet och avslag på samtliga reservationer.
            </seg>
          </u>
          <note n="62f65bf8">
            I detta anförande instämde Sten Bergheden, Jan-Evert Rådhström,
            Eliza Roszkowska Öberg och Oskar Öholm (alla m), Sven Bergström
            och Gunnel Wallin (båda c), Nina Larsson (fp) samt Annelie Enochson
            och Lars-Axel Nordell (båda kd).
          </note>
          <note type="speaker" n="b111d9fe">
            Anf. 38 CHRISTINA AXELSSON (s) replik:
          </note>
          <u who="christina_axelsson_1dcce5" xml:id="i-cef32a3d01ac4641-1" n="cae220e2">
            <seg n="ffb31f59">
              Herr talman! Skrämselpropaganda, säger Malin Löfsjögård. Jag
              måste säga att man blir lite rädd, eller skrajsen som barnen säger,
              när man får läsa i Aftonbladet att vägledande för den nya postlagen
              är att glass smakar godast en varm sommardag. Det är klart att
              man blir rädd och undrar hur det här ska bli i framtiden.
            </seg>
            <seg n="03d07f65">
              Jag undrar också: På vilket sätt kommer den här propositionen
              att göra att alla i hela landet får post? Målsättningen är ju
              ändå att alla ska kunna ta emot och skicka post. Hur blir det
              bättre med det här? Hur blir det bättre av att man låter PTS få
              ett utökat ansvar för att se till att det blir fler operatörer?
            </seg>
            <seg n="0b4f0fef">
              Tror verkligen Moderaterna och Malin Löfsjögård att vi kommer
              att se en bättre postservice för att det blir fler som utför den?
              Det tror inte jag. Jag vill inte tillbaka till något monopol,
              och det har vi socialdemokrater aldrig sagt att vi vill. Innan
              ni kom i regeringsställning jobbade vi under många år med postdirektivet
              som vi nu införlivar i svensk lag.
            </seg>
            <seg n="89e63e10">
              Jag vill ställa en till fråga. Du talar om orimlig ekonomisk
              belastning. Vad är det som är orimligt, Malin Löfsjögård? Hur
              mycket ska det få kosta innan man gör någonting åt det?
            </seg>
          </u>
          <note type="speaker" n="44b86b9e">
            Anf. 39 MALIN LÖFSJÖGÅRD (m) replik:
          </note>
          <u who="unknown" xml:id="i-e6614f81813b1170-1" n="947f843a">
            <seg n="8207d3d7">
              Herr talman! Jag börjar med det sista, alltså det här med orimlig
              ekonomisk belastning. Regeringen har nu aviserat att man ska titta
              på det här med om man måste gå in och ekonomiskt stödja en tillhandahållare.
              Jag tänker inte förekomma den utredningen och stå här i talarstolen
              i dag och sätta en gräns för vad som är orimlig ekonomisk belastning
              eller inte. Fram till i dag har Posten inte sagt någonting om
              att de tycker att det har varit ekonomiskt betungande på något
              sätt att vara tillhandahållare, utan man har ansett att man har
              klarat av det ändå. Men det är viktigt att man följer detta och
              att man redan nu börjar titta på det och utreder för att se vad
              konsekvenserna kan bli för framtiden och vad man i så fall ska
              göra.
            </seg>
            <seg n="89ee11f6">
              När det gäller det här med bättre postservice garanteras i postlagen
              att den postservice som vi har haft fram till i dag även fortsättningsvis
              ska gälla. Det är egentligen inga stora skillnader jämfört med
              1993 års postlag som också sade att man får utse en tillhandahållare.
              Sedan hade vi 1997 års postdirektiv som ställde krav på att man
              ska utse en tillhandahållare. Med den nya postlagen för man in
              ordet får, det vill säga bedöms det att man behöver det utser
              myndigheten, alltså Post- och telestyrelsen, en eller flera tillhandahållare.
              Gör man en bedömning att marknaden kan tillhandahålla den samhällsomfattande
              posttjänsten själv behöver man inte utse någon tillhandhållare.
              Man inför en flexiblare reglering, men kraven är inte sänkta i
              den nya postlagen. De krav som ställs i dag på postservicen är
              kvar, de postpolitiska målen är kvar och servicemålet som infördes
              i 1997 års EU-direktiv ligger alltjämt fast.
            </seg>
          </u>
          <note type="speaker" n="90e2ff7c">
            Anf. 40 CHRISTINA AXELSSON (s) replik:
          </note>
          <u who="christina_axelsson_1dcce5" xml:id="i-cef32a3d01ac4641-2" n="cae220e2">
            <seg n="71831bcf">
              Herr talman! Man ska utreda vad orimlig ekonomisk belastning
              är för någonting. Malin Löfsjögård säger att hon inte vill förekomma
              det. Men det är ju precis det man gör! Man förekommer den här
              utredningen genom att redan nu lagstifta om att om det blir en
              kostnad för den operatör som har den samhällsomfattande posttjänsten
              ska man upphandla detta. Man bestämmer redan nu, om några timmar,
              hur man ska komma till rätta med det här om det blir på det sättet.
              Därför kan Malin Löfsjögård inte säga att hon inte tänker ta ställning
              till det, för det tänker hon göra klockan tre i eftermiddag. Vi
              tycker att det är för tidigt att ta ställning till det här. Vi
              hade först velat se hur man ska göra och sedan ta ställning.
            </seg>
            <seg n="f54d2fe9">
              Om det skulle visa sig att det blir en ekonomisk belastning samtidigt
              som man har stora krav på Posten att de ska generera ett överskott
              måste man diskutera vilken kvalitet vi ska ha. I det läget, Malin
              Löfsjögård, kommer vi att kunna diskutera om man ska ha post varje
              dag i veckan i glesbygd där det inte finns andra operatörer. Hur
              mycket post ska de få? Hur ofta ska vi tömma brevlådorna? Och
              om det är flera andra som ska gå omkring och klösa i brevlådorna,
              hur ska det då kunna fungera, Malin Löfsjögård?
            </seg>
            <seg n="788ed5c5">
              Jag tycker inte att jag har fått något svar på varför ni redan
              i dag ska lagstifta om att tjänsten ska upphandlas om det behövs.
            </seg>
          </u>
          <note type="speaker" n="a017902d">
            Anf. 41 MALIN LÖFSJÖGÅRD (m) replik:
          </note>
          <u who="unknown" xml:id="i-e6614f81813b1170-2" n="947f843a">
            <seg n="a03c51ce">
              Herr talman! Fram till i dag har ingen ersättning utgått till
              den, det vill säga Posten, som har varit utsedd till tillhandahållare,
              just för att man har bedömt att det inte har varit nödvändigt.
              Posten har själv inte gett uttryck för det. Men det är viktigt
              med tydlighet om att om det i framtiden blir för ekonomiskt betungande
              ska den eller de postoperatörer som utses till tillhandahållare
              veta att det kommer att finnas en möjlighet. Att redan nu lägga
              fram ett detaljerat förslag när vi inte känner till alla detaljer
              och behöver utreda det närmare tycker jag varken känns vettigt
              eller bra.
            </seg>
            <seg n="f0431140">
              Du säger att det är för tidigt att ta ställning angående upphandling,
              men du tycker inte att det är för tidigt att ta ställning direkt
              i lagen med ett skall-krav på att utse en tillhandahållare utan
              att Post- och telestyrelsen först har fått göra en opolitisk och
              saklig bedömning om det behöver utses en tillhandahållare eller
              flera eller om postmarknaden själv klarar av att tillgodose den
              samhällsomfattande posttjänsten.
            </seg>
            <seg n="e94a0f77">
              Ditt resonemang går inte riktigt ihop, Christina Axelsson.
            </seg>
          </u>
          <note type="speaker" n="732e54f8">
            Anf. 42 PETER PEDERSEN (v) replik:
          </note>
          <u who="peter_pedersen_420991" xml:id="i-e910911bffb3b178-1" n="728d542b">
            <seg n="ef20a6df">
              Herr talman! Jag kan tycka att Malin Löfsjögård håller ett bra
              anförande utifrån de utgångspunkter som ni har på allianssidan.
              Men det är lite märkligt att höra någon från majoritetssidan slå
              fast att vi från oppositionssidan är dåligt pålästa. Jag ska inte
              uttrycka någonting om vad jag tycker när det gäller hur pålästa
              ni är. Jag ifrågasätter inte att ni är det, men jag tycker att
              ni läser på ett väldigt konstigt sätt många gånger.
            </seg>
            <seg n="c3af2620">
              Ni säger att vi från oppositionens sida ägnar oss åt skrämselpropaganda.
              Vi behöver inte ägna oss åt någon skrämselpropaganda, för ni skräms
              så bra på egen hand. Det är snarast er bästa gren, inte minst
              ute i glesbygden som hela tiden drabbas av olika konkurrensutsättningar
              och det marknadstänkande ni har.
            </seg>
            <seg n="468c76f4">
              Att leka marknad är inte samma sak som att skapa en marknad som
              fungerar. Jag tycker att ni går för långt här. Ni låtsas som att
              vi inte har läst direktivet rätt. Vi tolkar det uttryckligen så,
              som framgår av vår reservation, att förstahandsläget är att man
              ska utse en tillhandahållare. Ni säger själva på s. 33 i betänkandet:
              Utskottet konstaterar att det genom 2008 års postdirektiv öppnas
              en möjlighet att finansiera de samhällsomfattande tjänsterna genom
              upphandling.
            </seg>
            <seg n="45b46b0d">
              Den möjligheten är den borgerliga majoriteten väldigt snabb att
              hoppa på. Men få det inte till att det är vi som har någon konstig
              inställning till det hela och väljer ett udda alternativ! Det
              är snarare så att ni väljer ett andrahandsalternativ här, och
              då är frågan tillbaka: Varför väljer ni det alternativet? Och
              återigen: Var finns det folkliga stödet för det här?
            </seg>
            <seg n="9602cbf7">
              I mitt nästa inlägg ska jag redovisa några siffror som visar
              hur det svenska folket och även företag ser på postväsendet i
              dag. Var finns trycket att förändra i er riktning?
            </seg>
          </u>
          <note type="speaker" n="1b7ad480">
            Anf. 43 MALIN LÖFSJÖGÅRD (m) replik:
          </note>
          <u who="unknown" xml:id="i-e6614f81813b1170-3" n="947f843a">
            <seg n="78f9c1c4">
              Herr talman! Det är klart att ni, Peter Pedersen, bedriver en
              skrämselpropaganda när ni säger att den nya postlagen kommer att
              försämra postservicen i Sverige. Det är nämligen inte sant. I
              den nya postlagen kommer den samhällsomfattande posttjänsten att
              ha samma omfattning och försäkra alla användare en tjänst av samma
              kvalitet som tidigare. Det gäller över hela vårt land. Det innebär
              att servicemålet som fastställdes i samband med 1997 års postdirektiv
              alltjämt ligger fast.
            </seg>
            <seg n="c3df8d66">
              Det finns inga förslag på förändringar av postservicen eller
              av de postpolitiska målen. Att påstå det är att gå ut med skrämselpropaganda.
              Det finns ingenting i den nya postlagen som riskerar att gotlänningarna
              eller de i Arjeplog inte skulle få någon post.
            </seg>
            <seg n="a9adf41f">
              Jag tycker att det är anmärkningsvärt av oppositionen att gå
              ut med sådant. Antingen gör man det medvetet för att försöka ta
              billiga politiska poäng eller så har man faktiskt inte läst propositionen
              om den nya postlagen. Jag kan inte tolka det på annat sätt, Peter
              Pedersen.
            </seg>
          </u>
          <note type="speaker" n="0c23daba">
            Anf. 44 PETER PEDERSEN (v) replik:
          </note>
          <u who="peter_pedersen_420991" xml:id="i-e910911bffb3b178-2" n="728d542b">
            <seg n="6e204642">
              Herr talman! Malin Löfsjögård hävdar inte bara att vi från oppositionens
              sida inte är läskunniga utan även att de fackliga företrädarna
              och anställda vid Posten tydligen inte vet sitt eget bästa. Det
              får väl stå för Alliansens syn på dem som till vardags jobbar
              inom verksamheten.
            </seg>
            <seg n="bf2bccdd">
              Jag konstaterar att enligt den opinionsundersökning som Novus
              Opinion på uppdrag av Seko gjorde i april, då de intervjuade tusen
              personer, tycker 74 procent av allmänheten att det är viktigare
              att Posten kan behålla sin nuvarande kvalitet på service än att
              konkurrensen inom postutdelningen ökar. 62 procent tycker att
              det är viktigt eller ganska viktigt att staten är majoritetsägare
              i Posten. Om Posten konkurrensutsätts ytterligare tror 41 procent
              att servicen försämras medan 28 procent tror att den blir bättre.
              Jag kan läsa upp siffra efter siffra; ingen tror att det blir
              bättre.
            </seg>
            <seg n="cdd1aac4">
              Malin Löfsjögård säger att det inte kommer att bli några försämringar
              med det förslag som finns och att det bara skulle vara skrämselpropaganda
              att hävda det. Indirekt kan man då tolka det så att förslagen
              innebär förbättringar för postverksamheten. Eftersom det är ni,
              Malin Löfsjögård, som sitter i regeringsställning vill jag veta
              om du kan ge några konkreta exempel på hur införandet av direktivet,
              och er tolkning av det, kommer att leda till att vi inte bara
              får en postservice som fungerar lika bra som i dag utan faktiskt
              fungerar bättre.
            </seg>
            <seg n="52dbe1cb">
              Syftet måste väl i så fall vara att postservicen ska fungera
              bättre. Där tycker jag att ni fortfarande är svaret skyldiga.
              I stället använder ni er av demagogi genom att hävda vissa saker,
              som att vi inte läst på. Förklara nu inte bara för mig utan också
              för de fackliga företrädarna, för dem som jobbar inom verksamheten
              och för de berörda ute i landet på vilket sätt förslaget kommer
              att innebära en bättre fungerande postverksamhet än den vi har
              i dag.
            </seg>
          </u>
          <note type="speaker" n="d878c256">
            Anf. 45 MALIN LÖFSJÖGÅRD (m) replik:
          </note>
          <u who="unknown" xml:id="i-e6614f81813b1170-4" n="947f843a">
            <seg n="7c4c3baf">
              Herr talman! Jag har ett antal gånger från talarstolen sagt att
              den nya postlagen inte innebär några förändringar av den samhällsomfattande
              posttjänsten. Den kommer att ha kvar samma omfattning och försäkra
              alla användare en tjänst av samma kvalitet som tidigare. Servicemålet
              som fastställdes i 1997 års postdirektiv ligger alltjämt fast.
            </seg>
            <seg n="2e86e02c">
              Det är glädjande att det finns opinionsundersökningar som visar
              betydelsen av en väl fungerande postservice i hela vårt land.
              För oss som medborgare och företagare spelar det egentligen ingen
              roll vem som delar ut, distribuerar, posten. För oss är det allra
              viktigaste att det finns en postservice som säkrar kvaliteten.
              Med den nya lagen genomförs 2008 års postdirektiv. Jag kan i debatten
              få en känsla av att ni, Peter Pedersen, glömmer bort det.
            </seg>
            <seg n="c62ae080">
              För oss som är beroende av post, att få post och att skicka post,
              är det viktigaste att de krav som gällt hittills också gäller
              i framtiden, inte vem som distribuerar posten.
            </seg>
            <seg n="cb6ffaf1">
              Vi från Alliansens och från Moderaternas sida väljer att se möjligheter,
              inte hinder, inom alla områden. Ni på vänstersidan är så ideologiskt
              bundna att ni inte ens klarar av ordet konkurrens. Det tycker
              jag är tråkigt. Jag tror inte att konkurrens är en quick fix som
              löser allt, eller att den skulle lösa postservicen, men det gäller
              att se möjligheterna, att se hur vi kan utveckla även postmarknaden.
            </seg>
            <seg n="7d8ceead">
              Som jag tidigare sagt innebär den nya postlagen inga förändringar
              eller försämringar när det gäller den samhällsomfattande posttjänsten.
              De påståenden som ni tillsammans med facket gör är inget annat
              än skrämselpropaganda.
            </seg>
          </u>
          <note type="speaker" n="3b9ae975">
            Anf. 46 SVEN BERGSTRÖM (c):
          </note>
          <u who="sven_bergstrom_b4b613" xml:id="i-c06a39cffc205202-0" n="7d3be926" next="i-a679869bdf22ba09-0">
            <seg n="d118bd15">
              Herr talman! Den nya postlagen som vi i dag diskuterar syftar
              till att införliva ett nytt EU-direktiv om att åstadkomma en inre
              marknad för posttjänster. I regeringens proposition föreslås att
              den samhällsomfattande posttjänsten ska ha samma omfattning och
              samma kvalitet som hittills. För mig, Centerpartiet och Alliansen
              är detta grundläggande och avgörande.
            </seg>
            <seg n="94119b1c">
              En god och allmän postservice i hela landet är för både enskilda
              och företagare en livsnödvändighet. Det är väl i linje med vår
              politik för att hela landet ska leva, för att skapa förutsättningar
              för ett attraktivt företagsklimat i hela landet. Därför ingår
              i den nya postlagen samma höga krav på den samhällsomfattande
              posttjänsten som hittills, vilket Malin Löfsjögård utförligt redovisat
              i sitt anförande och i replikskiftena. Också för mig och Centerpartiet
              har det varit viktigt att kvaliteten och omfattningen av tjänsten
              vidmakthålls.
            </seg>
            <seg n="dccb1f35">
              Om man googlar, vilket numera är vanligt, på begreppet ny postlag
              hittar man just nu en rad insändare som bidrar med desinformation
              om vad förslaget innebär. Det märks att valrörelsen håller på
              att komma i gång när man lätt kan identifiera falska argument
              vilka förekommer enbart för att försöka komma åt alliansregeringen.
            </seg>
            <seg n="6f79f818">
              Många tar chansen att komma i slagläge, men när det gäller den
              nya postlagen är det ett sällsynt dåligt tillfälle att idka kritik
              mot regeringen. Seko går tillsammans med de rödgröna partierna
              så långt att man helt frankt påstår att den nya postlagen hotar
              postutdelningen i landet och att Postens anställda blir förlorare.
              I Aftonbladet skriver representanter för De rödgröna: Snart kan
              den här brevlådan försvinna. I regeringens nya postlag finns det
              ingen ansvarig för postservicen utan ansvaret ligger på marknaden.
              Snacka om saklig information!
            </seg>
            <seg n="4b73c64e">
              Om åhörarläktaren vore sprängfylld med människor skulle det kunna
              tyda på att oron är stor, men så är det inte. Det handlar om ett
              införlivande av ett EU-direktiv. Personligen har jag fått ett
              samtal och några enstaka mejl i frågan. Det är ingen kioskvältare
              och ska heller inte vara det eftersom det inte är fråga om någon
              dramatisk förändring.
            </seg>
            <seg n="543ee5ca">
              För säkerhets skull ska jag läsa högt ur betänkandet för dem
              som ändå tvivlar och oroar sig. På s. 31 står beträffande utskottets
              ställningstagande: Utskottet delar regeringens uppfattning att
              den samhällsomfattande posttjänsten bör ha samma omfattning och
              försäkra alla användare en tjänst av samma kvalitet som hittills.
              Det innebär att det ska finnas en posttjänst i hela landet som
              innebär att alla kan ta emot brev och andra adresserade försändelser
              som väger högst 20 kg. Utskottet välkomnar vidare att det av regeringens
              lagförslag framgår att posttjänsten ska vara av god kvalitet och
              att det ska finnas möjlighet för alla att få sådana försändelser
              befordrade till rimliga priser. Dessutom ska enstaka försändelser
              befordras till enhetliga priser.
            </seg>
            <seg n="075d422f">
              Herr talman! Både svensk lagstiftning och EG-lagstiftning på
              området garanterar postutdelning i hela landet. Det borde naturligtvis
              Seko och de rödgröna partierna ha vetskap om. Om man av någon
              anledning skulle vägra dela ut post någonstans går staten genom
              PTS in och ålägger en postoperatör att sköta postutdelningen.
              Det känns inte aktuellt, men så är det.
            </seg>
            <seg n="e73db175">
              Sedan 90-talet är svensk postmarknad öppnad för flera aktörer.
              Det innebär att vi i Sverige har ett antal postföretag, huvudsakligen
              mycket små. Posten Norden är den överlägset största postoperatören
              med skyldighet att tillhandahålla en riksomfattande posttjänst.
              Med den nya postlagen finns möjlighet att i en framtid, då vi
              har en väl fungerande marknad och full konkurrens råder, kunna
              välja att inte utse en nationell operatör.
            </seg>
            <seg n="25fc6b28">
              I dagsläget och under överskådlig tid finns det ingen marknadssituation
              med verklig konkurrens. Därför kommer staten med den nya postlagen,
              precis som med den gamla, fortsatt att låta Posten Norden tillhandahålla
              den riksomfattande posttjänsten. Nog om detta!
            </seg>
            <seg n="a2708961">
              Herr talman! Fastighetsboxar har tagits upp här i debatten. Seko
              har också uttryckt oro över de postanställdas arbetsvillkor. Lagförslaget
              som vi diskuterar här i dag innebär inte på något sätt att Posten
              Norden som arbetsgivare kan strunta i att bry sig om sina medarbetare.
              Frågor som rör arbetsmiljö, hälsa, kompetensutveckling och möjligheter
              för medarbetare att påverka sin arbetssituation måste vara fortsatt
              viktiga frågor om Posten Norden ska kunna vara ett framgångsrikt
              företag. Jag utgår från att Posten tillsammans med fastighetsägare,
              hyresgäster och andra aktörer tar ett gemensamt ansvar för en
              så snabb introduktion av fastighetsboxar som möjligt. Annars bedömer
              jag att det kan bli aktuellt med ett ingripande från riksdag och
              regering någon gång framöver.
            </seg>
            <seg n="36a33aa1">
              Herr talman! Posten har en fortsatt stark position, som jag sagt
              tidigare, trots ett visst konkurrenstryck från Bring Citymail,
              som Christina Axelsson underströk i sitt anförande. Trots ökad
              konkurrens inom vissa delar av den svenska postmarknaden och den
              ökade liberaliseringen av postmarknaden inom EU talar väldigt
              mycket för att Posten även fortsättningsvis kommer att ha en mycket
              stark ställning. Jag kan inte se annat än att Posten har mycket
              goda förutsättningar att bedriva en lönsam verksamhet också med
              den nya postlagen.
            </seg>
            <seg n="a3587313">
              I och med den nya postlagen genomförs 2008 års postdirektiv,
              som öppnar för en gemensam europeisk marknad. Sett i det perspektivet
              är Sverige en föregångare med en liberaliserad postmarknad sedan
              17 år tillbaka. Det är en erfarenhet vi har att ta till vara och
              arbeta vidare med.
            </seg>
          </u>
          <note n="b9343a5a">
            Herr talman! Jag yrkar bifall till förslaget i utskottets betänkande
            och avslag på samtliga reservationer.
          </note>
          <u who="sven_bergstrom_b4b613" xml:id="i-a679869bdf22ba09-0" n="7d3be926" prev="i-c06a39cffc205202-0">
            <seg n="a68e3347">
              (Applåder)
            </seg>
          </u>
          <note n="d66073d0">
            I detta anförande instämde Gunnel Wallin (c), Sten Bergheden,
            Eliza Roszkowska Öberg och Jan-Evert Rådhström (alla m), Nina
            Larsson (fp) samt Annelie Enochson och Lars-Axel Nordell (båda
            kd).
          </note>
          <note type="speaker" n="41d29c46">
            Anf. 47 CHRISTINA AXELSSON (s) replik:
          </note>
          <u who="christina_axelsson_1dcce5" xml:id="i-cef32a3d01ac4641-3" n="cae220e2">
            <seg n="da004892">
              Herr talman! Om jag förstår Sven Bergströms anförande rätt kommer
              man nu att utse Posten Norden som den aktör och operatör som ska
              tillförsäkra alla i hela landet den samhällsomfattande tjänsten.
              Det är väl så att den här marknaden inte är perfekt, som Åsa Torstensson
              skrev i debattartikeln.
            </seg>
            <seg n="3793326e">
              Jag undrar om två saker. I Danmark, som numera har samma lagstiftning
              som vi, eftersom de också är tvungna att införliva EU-direktivet
              i sin lagstiftning, har man sagt att man ska utse Posten Norden
              som den aktör som ska sköta den samhällsomfattande tjänsten. Jag
              tycker att det egentligen inte är någon skillnad. Men där säger
              man rakt ut att man vill göra detta även för att värna själva
              företaget och visa dem att det här är någonting som man tycker
              att de ska fortsätta med. Vi vet alla att Bring Citymail gjorde
              ett försök att etablera sig i Köpenhamn. Det misslyckades och
              varade inte så länge.
            </seg>
            <seg n="09ffe0ce">
              Jag tänkte också höra med Sven Bergström, och vill ha hans kommentarer
              till det, om den utvidgade roll som PTS ska få och som också innefattar
              att se till att man stimulerar konkurrensen. Behövs det verkligen?
              Det är något som har kommenterats av Posten Nordens koncernchef,
              som säger att det finns risk för att lagförslagets långtgående
              krav på insyn leder till att konkurrensen snedvrids. Om konkurrensen
              snedvrids så att Posten Norden inte kan konkurrera som andra bolag
              försämrar vi förutsättningarna. Det är det vi är rädda för.
            </seg>
          </u>
          <note type="speaker" n="0ed477e2">
            Anf. 48 SVEN BERGSTRÖM (c) replik:
          </note>
          <u who="sven_bergstrom_b4b613" xml:id="i-4b9cb388a4778dee-0" n="7d3be926">
            <seg n="83f1e35c">
              Herr talman! Det här har Malin klarat ut väldigt ordentligt i
              ett tidigare replikskifte, men låt mig säga än en gång och det
              skrev också Åsa Torstensson i sin debattartikel i Aftonbladet
              att staten ser det som en självklarhet att Posten Norden, som
              har en heltäckande verksamhet, kommer att fortsätta med den. Jag
              citerar ordagrant vad Åsa Torstensson skrev i Aftonbladet för
              någon vecka sedan: Staten kommer med den nya postlagen precis
              som med den gamla fortsatt låta Posten Norden tillhandahålla en
              riksomfattande posttjänst. Man ska inte slå in öppna dörrar, Christina
              Axelsson. Det är självklart att Posten har den heltäckande marknaden
              och kommer att fortsätta att ha den under överblickbar tid. Varför
              göra en jättegrej av denna lilla fråga?
            </seg>
            <seg n="6b5d9827">
              Christina Axelsson tar upp frågan att PTS ska stimulera konkurrensen.
              Peter Pedersen var också inne på avreglering och marknadsutsättning
              som ett självändamål. Jag tycker inte att det är ett självändamål,
              men låt oss ändå konstatera att det på flera områden där vi har
              öppnat för fler aktörer har blivit betydligt bättre fart också
              på de tidigare monopolisterna.
            </seg>
            <seg n="c2ec08e2">
              Ta SJ till exempel! Tidigare fick man stå med mössan i hand och
              ödmjukt fråga om man kanske fick köpa en biljett. De har blivit
              helt annorlunda mycket mer kundorienterade och marknadsorienterade.
              De förstår att de måste vara duktiga, snabba och kundorienterade
              för att vara ett väl fungerande reseföretag.
            </seg>
            <seg n="92ca50ab">
              Ta Telia, gamla Televerket! Vill ni ha tillbaka gamla Televerket
              på den andra sidan, eller tycker ni också att det har blivit en
              bättre situation på telekommarknaden med fler aktörer som stimulerar
              och konkurrerar med varandra?
            </seg>
            <seg n="dee686ae">
              För oss som tror på marknaden och konkurrens är det självklart
              att det också på det här området kan vara bra att det finns några
              uppstickare, även om Citymail inte har lyckats rubba stora starka
              Posten särskilt mycket. Men Posten har blivit mycket mer marknadsorienterad,
              och det är bra.
            </seg>
          </u>
          <note type="speaker" n="4c5614fd">
            Anf. 49 CHRISTINA AXELSSON (s) replik:
          </note>
          <u who="christina_axelsson_1dcce5" xml:id="i-cef32a3d01ac4641-4" n="cae220e2">
            <seg n="7de59746">
              Herr talman! Det är därför vi tycker att det är viktigt att de
              ska få fortsätta att vara en aktör på marknaden och att de ska
              få ha förutsättningar att kunna konkurrera. Då är det inte PTS
              som tillsynsmyndighet som ska vara de som ser efter hur det förhåller
              sig med konkurrensen, utan det är en uppgift för Konkurrensverket
              som vi tycker att Konkurrensverket fortsatt ska ha. Det är därför
              vi har reserverat oss till förmån för det, som Sven Bergström
              säkert har noterat.
            </seg>
            <seg n="870f1b13">
              Jag tänkte fråga om det som jag var inne på tillsammans med Malin
              Löfsjögård. Det handlar om de orimliga kostnaderna. Med det här
              förslaget kan det bli så det säger också Posten själv att deras
              kostnader kommer att öka. I lagförslaget säger man att om det
              blir så ska man med hänsyn till kostnaden upphandla den tjänsten.
              Det säger man redan nu i ett lagförslag i 3 kap. 4 § i den nya
              postlagen.
            </seg>
            <seg n="7ec6dfa3">
              Det är därför jag inte tycker att det är trovärdigt när ni från
              allianssidan står och säger att man först ska se över detta innan
              det blir dags. Det säger man i själva grundtexten, i propositionstexten.
              Men här slår man faktiskt fast att det är på det här sättet det
              ska ske. Jag tycker att det är för tidigt sagt. Tidigare har vi
              sagt att om kostnaderna blir orimligt höga ska man kunna se andra
              möjligheter att finansiera det. Därför undrar jag återigen, Sven
              Bergström: Är det rimligt att skattebetalarna ska betala detta
              via skattsedeln och en upphandling? Är det rimligt att man redan
              nu slår fast det i lagstiftningen?
            </seg>
          </u>
          <note type="speaker" n="e998083c">
            Anf. 50 SVEN BERGSTRÖM (c) replik:
          </note>
          <u who="sven_bergstrom_b4b613" xml:id="i-4b9cb388a4778dee-1" n="7d3be926">
            <seg n="9f79447e">
              Herr talman! Det är väl bra med lite framförhållning, även om
              jag delar Christina Axelssons bild att det som vi talar om nu
              kan ligga väldigt långt in i framtiden. Det står i vårt utskottsbetänkande:
              Om det i framtiden skulle visa sig nödvändigt att finansiera den
              samhällsomfattande posttjänsten föreslår regeringen att tillgången
              till tjänsten ska kunna säkerställas genom upphandling. Men det
              är ganska hypotetiskt med tanke på den situation vi har i dag,
              när Posten är framåt och har höga ambitioner att kunna jobba heltäckande
              över hela landet.
            </seg>
            <seg n="bcc074ce">
              När det gäller PTS kontra Konkurrensverket kan vi naturligtvis
              diskutera den exakta gränsdragningen dem emellan. PTS är en tillsynsmyndighet
              med uppgift att bevaka sitt område, och Konkurrensverket ska verka
              inom sitt område. Men jag har inget emot att vi också har skrivningar
              om att PTS ska vara medvetet om att konkurrens är av godo för
              att marknaden ska fungera väl. Jag tycker att de formuleringar
              som man har hittat är bra.
            </seg>
          </u>
          <note type="speaker" n="f681a095">
            Anf. 51 EVA-LENA JANSSON (s):
          </note>
          <u who="eva-lena_jansson_29fd87" xml:id="i-0df2999f16be1e8b-0" n="25d0a740">
            <seg n="09a01589">
              Herr talman! Vi lever i ett märkligt land. Vi lever i ett stort
              land där människor uttalar sig om saker som man ibland undrar
              hur sanna de är.
            </seg>
            <seg n="afd17b66">
              Vi har en statsminister som hävdar att Sverige blir ett bättre
              land när sjuka och arbetslösa får leva på socialbidrag. Vi har
              en utrikesminister som hävdar att oljan kommer att bidra till
              fred i Sudan. Vi har en miljöminister som hävdar att det blir
              mindre kärnkraft när man tar bort förbudet mot att bygga nya reaktorer.
              Och vi har en infrastrukturminister som hävdar att marknaden kommer
              att ta ansvar för postutdelning i glesbygd där det inte finns
              någon marknad.
            </seg>
            <seg n="9549f3dd">
              Jag har svårt att se den marknaden. Vilka är det som ska dela
              ut post i Ockelbo, Kolsva, Ljusnarsberg, Svartå, Överkalix, Östmark
              och i alla andra glesbygdskommuner där man faktiskt har svårt
              att hitta någon marknad?
            </seg>
            <seg n="7bd45fcd">
              Christina Axelsson har tidigare citerat Åsa Torstensson. Och
              jag gör det igen: Grundprincipen måste vara att konkurrensutsatt
              verksamhet ska bedrivas i privat regi. En privatisering leder
              till en ökad renodling av statens roll som lagstiftare och normgivare,
              och det är bra och önskvärt.
            </seg>
            <seg n="aca758f7">
              Är det den vägen som den borgerliga majoriteten i riksdagen vill
              gå, att privatisera hela verksamheten?
            </seg>
            <seg n="d50a48c8">
              Vid ett samtal med en person i ledningen för Posten Norden framgick
              det att man nu jobbar med förberedelser för börsintroduktion av
              företaget. Är det här en del som ni hoppas ska leda till att hela
              bolaget ska säljas ut?
            </seg>
            <seg n="6845fa02">
              Man säger att Posten inte behöver ha någon ersättning för det
              samhällsomfattande uppdrag man i dag utför. Nej, det stämmer.
              Man gör nämligen som alla andra gör. Det man förlorar på gungorna
              tar man igen på karusellerna. Man omfördelar pengarna till olika
              typer av verksamheter.
            </seg>
            <seg n="f83ec498">
              Malin Löfsjögård pekade på att det är grundläggande funktioner
              man sysslar med från Postens sida. Ja, postväsendet är en viktig
              del av landets infrastruktur. Det är därför som Socialdemokraterna,
              Miljöpartiet och Vänsterpartiet anser att staten måste behålla
              ett starkt och långsiktigt engagemang i Posten även framöver.
              Det är nämligen inte hållbart att sälja ut det här företaget.
              Det är därför vi också avvisar regeringens planer på börsintroduktion
              av Posten Norden.
            </seg>
            <seg n="41215d62">
              Sven Bergström pekade på att det är viktigt ur ett regionalpolitiskt
              perspektiv att man har postutdelning i hela landet. Min fråga
              till Sven Bergström blir: Varför håller man nu på att ta bort
              den här verksamheten? Om nu marknaden ska lösa allting undrar
              jag: Vad var idén med att lägga fram det här förslaget?
            </seg>
            <seg n="820f7cc3">
              Vad är vitsen med det här lagförslaget om allting blir som det
              redan är, det vill säga att inga förändringar sker? Det är liksom
              det vi har svårt att förstå. Varför lägger man fram ett lagförslag
              om allting bara ska fortsätta att vara som det är?
            </seg>
            <seg n="239ccc8e">
              Handlar det bara om glass? Jag har svårt att tro det. För mig
              handlar det om att det är en ideologisk princip, att man vill
              avreglera marknaden. Man vill privatisera all statlig verksamhet.
              Man vill socialisera förlusten och privatisera vinsterna. Där
              marknaden inte finns ska man då också börja lägga ut pengar. Det
              är klart att det engagerar vilka medborgare som helst som sedan
              kommer att få betala för en verksamhet som tidigare inte har kostat.
            </seg>
            <seg n="9c6d7419">
              Hur kan man försvara det? Och hur kan man säga att allting kommer
              att bli som det har varit förut? Kan de borgerliga ledamöterna,
              som har varit uppe i talarstolen, här och nu garantera att den
              samhällsomfattande tjänsten kommer att fungera lika bra som den
              gör i dag utan att det för den sakens skull kommer att kosta mer
              för samhället?
            </seg>
          </u>
          <note n="fe0d7fe2">
            I detta anförande instämde Lena Hallengren (s), Karin Svensson
            Smith (mp) och Peter Pedersen (v).
          </note>
          <note n="4da0fa8b">
            Överläggningen var härmed avslutad.
          </note>
          <note n="138a361a">
            8 § Ny kollektivtrafiklag m.m.
          </note>
          <note n="0350a74e">
            Föredrogs
          </note>
          <note type="speaker" n="27c3d8c7">
            Anf. 52 GUNNEL WALLIN (c):
          </note>
          <note n="70e0273d">
            Herr talman! Trafikutskottets betänkande 2009/10:TU21 Ny kollektivtrafiklag
            m.m. kommer nu att debatteras här i kammaren tillsammans med en
            följdmotion. Dessutom finns det 87 motionsförslag från de allmänna
            motionstiderna 2008 och 2009 som behandlar kollektivtrafik, vissa
            järnvägsfrågor och Gotlandstrafiken.
          </note>
          <u who="gunnel_wallin_c702a0" xml:id="i-f801a152062faece-0" n="78c9a5af" prev="i-3d4fab53780b8481-0">
            <seg n="d8b166c2">
              Enligt utskottets mening innebär regeringens förslag till en
              ny kollektivtrafiklag en modernisering av lagstiftningen och anpassning
              till EU:s nya regelverk på området som ger kollektivtrafikföretagen
              och de regionala kollektivtrafikmyndigheterna bättre förutsättningar
              att sätta resenärens behov i centrum när kollektivtrafiktjänster
              utformas.
            </seg>
            <seg n="c2cdb671">
              Det finns nio reservationer i detta betänkande.
            </seg>
            <seg n="a4d96e17">
              Herr talman! Jag lämnar härmed över ärendet för debatt till mina
              kolleger i trafikutskottet. Samtidigt vill jag tacka för ett trevligt
              och givande samarbete under min tid i trafikutskottet. Jag vill
              även tacka utskottspersonalen och er som finns här i kammaren.
            </seg>
            <seg n="c896ea85">
              Herr talman! I dag skulle vi ha kunnat ha en debatt om framtidens
              kollektivtrafik med ett förslag från regeringen med ambitionen
              att fördubbla kollektivtrafiken. Regeringen kunde ha lagt fram
              ett förslag som hade resenären i centrum, och vi hade kunnat debattera
              ett förslag som hade sin grund och ansats i att förbättra, utveckla
              och stärka den framtida kollektivtrafiken. Så hade det kunnat
              vara om bara viljan och ambitionen hade funnits.
            </seg>
            <seg n="cec65491">
              Men återigen visar regeringen vad som är drivkraften i den borgerliga
              alliansens politik. Kollektivtrafiken blir ett av flera områden
              där avreglering och en så kallad marknad står i fokus i stället
              för, i det här fallet, resenären, kvalitet och tillgänglighet.
            </seg>
            <seg n="ce296b91">
              Det normala inför en omfattande förändring i lagstiftningen är
              att en proposition föregås av en utredning. Så var också fallet
              den här gången. Eller också var det inte så, om man läser propositionen.
            </seg>
            <seg n="5c82a8d4">
              Regeringen tillsatte en utredning, men enligt regeringen ligger
              den inte till grund för förslaget. Hur kan det komma sig? Det
              måste man fråga sig. Ja, det enkla svaret är väl att utredningens
              förslag möttes av stor kritik, för att inte säga ett massivt motstånd.
              I princip ingen, förutom några som försvarade den här i kammaren,
              kunde se hur utredningens förslag skulle leda till ett ökat kollektivtrafikåkande
              i större orter eller till bättre förutsättningar att garantera
              kollektivtrafiken i hela landet.
            </seg>
            <seg n="2952d865">
              Men det var inte heller regeringens målsättning med utredningen.
              Läser man direktiven är det helt uppenbart att syftet med utredningen
              var att få svar på hur man ska konkurrensutsätta och avreglera
              kollektivtrafiken.
            </seg>
            <seg n="771bc687">
              Det var just svar på detta som utredningen levererade. Efter
              protester fick man slänga ett års och fyra månaders arbete i papperskorgen.
              Där hoppas vi att det stannar. Om man tittar på de här förslagen
              ser man ju att det är där de hör hemma. Trots det kan vi konstatera
              att de förslag som nu föreligger inte är mycket bättre. Och de
              förändringar som gjordes när man lämnade utredningen bakom sig
              är mer av kosmetisk karaktär. Det finns all anledning att vara
              orolig för vad det här kan komma att få för konsekvenser.
            </seg>
            <seg n="d1462f74">
              Där kommer vi till nästa problem med den proposition som vi debatterar
              i dag. Det finns alldeles för många obesvarade frågor. Som så
              många gånger tidigare lämnar regeringen ifrån sig ett hafsverk,
              och man har som vanligt inga problem med att det finns obesvarade
              problemställningar som lämnas utan åtgärd.
            </seg>
            <seg n="fbe1ac21">
              Till exempel kan vi se att frågan om hur resenärens rättigheter
              i kollektivtrafiken kan stärkas genom lagstiftning lämnas till
              ett annat tillfälle. Det duger inte, menar vi. De funktionshindrades
              perspektiv finns inte med över huvud taget. Funktionshindrade
              och personer med nedsatt rörlighet förtjänar bättre än så då riksdagen
              ska ta beslut om en ny kollektivtrafiklag.
            </seg>
            <seg n="87b706fd">
              Ett uppsplittrat trafiksystem och sämre möjligheter att ställa
              krav på tillgängliga fordon kommer definitivt att vara till nackdel
              för personer med funktionsnedsättning. Men den frågan lämnar regeringen
              till ett annat tillfälle. Det duger naturligtvis inte.
            </seg>
            <seg n="3724e3ef">
              Det finns positiva delar i förslaget, som att underlätta för
              länsöverskridande trafik och att införa regionala kollektivtrafikmyndigheter.
              Men det grundläggande problemet med regeringens förslag är att
              man verkar tro att kollektivtrafik är vilken vara som helst. Det
              är inte sant. Kollektivtrafiken är en viktig samhällsfunktion
              som ger stora positiva effekter på miljön och samhällsekonomin.
              Det offentliga måste ta tydligt finansiellt och organisatoriskt
              ansvar för kollektivtrafiken. Vi menar att en väl fungerande kollektivtrafik
              och fritt marknadstillträde, som föreslås i propositionen, inte
              är förenligt.
            </seg>
            <seg n="96343fe1">
              Det är anmärkningsvärt att regeringen inte preciserar hur och
              på vilka grunder ett överklagande av trafikplikten ska kunna göras
              bara att den allmänna trafikplikten ska kunna överklagas av kommersiella
              aktörer. Vad detta kan komma att innebära i praktiken sägs det
              ingenting om. Vi ser att det finns en uppenbar risk att trafikhuvudmännen
              tvingas släppa ifrån sig enskilda linjer som kan drivas med företagsekonomisk
              lönsamhet till privata aktörer och företag. Det skulle i sin tur
              slå sönder systemet samtidigt som privata aktörer plockar russinen
              ur kakan. Det blir sämre för resenären och dyrare för skattebetalarna.
            </seg>
            <seg n="4addd8a8">
              Ett exempel på en effekt av avregleringen som inte alls är otrolig
              är sträckan mellan Malmö och Lund, där trafiken är mycket omfattande.
              Den skulle sannolikt kunna bedrivas på renodlat kommersiella grunder.
              Skånetrafiken har därför små möjligheter att belägga sträckan
              med trafikplikt, vilket i sin tur innebär att en viktig inkomstkälla
              försvinner. Konsekvensen blir att trafiken i de kommersiellt olönsamma
              delarna av Skånes kollektivtrafiksystem antingen måste glesas
              ut eller bli dyrare.
            </seg>
            <seg n="c4e22cac">
              Vi har i flera olika sammanhang frågat ministern vilka konsekvenser
              hon ser att frågan om trafikplikt och möjligheten att överklaga
              kan leda till, men har inte fått något svar. Vår förhoppning var
              att vi äntligen skulle få svar och möjlighet att debattera frågan
              med ministern i dag, men ministern har tyvärr valt att inte delta.
              Jag hoppas att frågan kan besvaras av någon av majoritetens företrädare.
            </seg>
            <seg n="d4f53645">
              Herr talman! Kollektivtrafikbranschen har formulerat ett gemensamt
              mål om att öka kollektivtrafikens andel av resandet till 2020.
              Det är utifrån den målsättningen vi anser att politiken måste
              ta sin ansats.
            </seg>
            <seg n="1a3d8d25">
              Forskning visar på fem viktiga faktorer som är särskilt betydelsefulla
              för att man ska lyckas flytta våra transporter från bil till det
              kollektiva resandet. De är följande:
            </seg>
            <seg n="36edac46">
              Är det några av de förändringar som finns i den nya kollektivtrafiklagen
              som har bäring på någon av dessa framgångsfaktorer? Nej, vi kan
              tvärtom konstatera att den marknadsöppning av kollektivtrafiken
              som föreslås nu tar oss längre bort från målet om en fördubblad
              kollektivtrafik.
            </seg>
            <seg n="45cd2b10">
              Ett större inslag av incitamentsavtal skulle kunna skapa helt
              andra drivkrafter för entreprenörer att under avtalsperioden genomföra
              ett fortlöpande förbättringsarbete i syfte att locka till sig
              fler resenärer. Vi vet detta från olika län, till exempel mitt
              hemlän Jämtland. Men vi menar att det fria marknadstillträdet
              tydligt försvårar en sådan utveckling eftersom det är mycket osäkert
              för en entreprenör att gå in i längre avtal utan vetskap om den
              framtida konkurrenssituationen.
            </seg>
            <seg n="d4a21cd4">
              Det finns inte ett enda internationellt exempel som stöder regeringens
              tes att en avreglerad kollektivtrafik skulle ge några positiva
              effekter. Tvärtom har det visat sig att de länder som har lyckats
              bäst med att attrahera resenärer till kollektivtrafiken har just
              ett system som liknar det som Sverige har haft i ungefär 1015
              år nu.
            </seg>
            <seg n="77603ff6">
              Vårt besked i dag är att vi river upp beslutet om avreglering
              av kollektivtrafiken vad gäller rätten att överklaga den allmänna
              trafikplikten om vi kommer till makten efter valet. I stället
              är vi beredda att genomföra ett mycket offensivt förändringsarbete
              för att nå målet om en fördubblad resandeandel till år 2020. Hörnstenen
              i detta arbete är ökade offentliga investeringar i fordon, spår,
              bytespunkter och annan infrastruktur. Andra centrala delar måste
              vara att bättre tillvarata de goda kommersiella krafter som finns
              hos entreprenörerna genom ett nytt förhållningssätt till avtalsformer
              samt genom utveckling av långsiktiga partnerskap. Vår utgångspunkt
              för detta arbete är den nuvarande lagstiftningen för kollektivtrafiken,
              men vi är inte främmande för att göra förändringar i sådana delar
              av lagstiftningen som visar sig vara otidsenliga och kontraproduktiva.
            </seg>
            <seg n="f5b91cc9">
              I det rödgröna samarbetet är målet om att fördubbla andelen resande
              med kollektivtrafik en central del i transportpolitiken. Därför
              är också åtgärder för att nå dit prioriterade. Därför har vi också
              avsatt sammantaget ca 25 miljarder kronor för kollektivtrafiksatsningar
              i Helsingfors, i övriga städer och i hela landet.
            </seg>
            <seg n="ffd7aaf9">
              Kollektivtrafiken ska gå rätt och tätt, vara snygg och trygg
              och gå fort på samma kort. Men regeringens förslag är så långt
              från det, och fokus ligger inte på att förbättra eller fördubbla
              kollektivtrafiken till år 2020. Nej, fokus i regeringens politik
              är som vanligt på avreglering, ökad konkurrens och principen att
              marknaden ska styra och stå för utvecklingen oavsett konsekvenserna
              och oavsett om det blir bättre eller ej. Resenären, miljön, tillgängligheten
              och skattebetalarna får stå för notan. Det är ännu ett exempel,
              kamrater, på att nånannanismen har tagit fäste i den borgerliga
              alliansens politik.
            </seg>
          </u>
          <note n="d2b4291f">
            Flertalet av de motionsförslag som behandlas från de allmänna
            motionstiderna 2008 och 2009 har behandlats under mandatperioden
            eller är under beredning i Regeringskansliet, och de avstyrks
            med hänvisning till detta.
          </note>
          <note n="34eadcaa">
            Anf. 53 MARIE NORDÉN (s):
          </note>
          <note n="b4923c05">
            I detta anförande instämde Christina Axelsson, Claes-Göran Brandin,
            Lena Hallengren, Lars Mejern Larsson, Désirée Liljevall, Pia Nilsson
            och Hans Stenberg (alla s) samt Karin Svensson Smith (mp).
          </note>
          <note type="speaker" n="fd0d89e3">
            Anf. 54 PETER PEDERSEN (v):
          </note>
          <u who="peter_pedersen_420991" xml:id="i-e910911bffb3b178-3" n="728d542b">
            <seg n="51fc8041">
              Herr talman! Vänsterpartiet står bakom ett stort antal reservationer,
              men för tids vinnande nöjer jag mig med att yrka bifall till reservationerna
              1, 2 och 4.
            </seg>
            <seg n="060ef5db">
              Herr talman! Kollektivtrafiken är något som jag har lyft fram
              vid ett stort antal tillfällen här i kammaren. Det har speciella
              orsaker, som jag ser det. Vi har en nollvision där vi försöker
              minimera antalet skadade och döda i trafiken. Det är min bestämda
              övertygelse att om vi kan få allt fler människor att resa kollektivt
              så att kollektivresandeandelen av den totala resandemängden ökar
              kommer det att vara en viktig bidragande orsak till och en del
              av lösningen på hur vi ska kunna uppnå nollvisionen.
            </seg>
            <seg n="4d7f8efa">
              Det är ett faktum att det är mycket säkrare och tryggare att
              resa kollektivt än att resa privat. Dessutom är det en del av
              lösningen om vi ska klara de klimatutmaningar vi ställs inför.
            </seg>
            <seg n="ceaa53e2">
              Trafiken är även här en stor utmaning. Trafiksektorn står för
              en betydande del av de negativa klimatutsläpp som påverkar vår
              gemensamma natur på ett sätt som vi inte vill. Även här handlar
              det alltså om att vi inte bara kan stå och låtsas hitta lösningar,
              utan vi måste våga ta de här politiska besluten och våga säga
              att det är en klar fördel att vi får fler människor att välja
              de kollektiva färdmedlen.
            </seg>
            <seg n="1fc515a1">
              Då måste vi också tillsätta resurser, bygga ut infrastruktur
              och säkerställa trafik som fungerar. Vi måste också ha en trafik
              som fungerar i hela landet, och då kan man inte ha samma lösning
              i de större städerna som på mindre orter i glesbygd.
            </seg>
            <seg n="22f4d630">
              Det är framför allt i de större städerna man ska satsa. Jag brukar
              inte vara den som skriker att man ska satsa på storstäderna, men
              det är faktiskt så att det finns naturliga förutsättningar att
              kunna öka resandelen betydligt i våra större städer. Där bör vi
              alltså satsa hårt för att få allt fler stockholmare, göteborgare
              och malmöiter att resa kollektivt.
            </seg>
            <seg n="dac09d98">
              Jag delar Marie Nordéns uppfattning att det återigen känns som
              att i stället för att lägga fram konkreta förslag på hur vi ska
              kunna leva upp till den fördubblade resandelen har regeringen
              redan från början bestämt sig för att det även här handlar om
              konkurrensutsättning, uppdelning, avreglering och den typen av
              åtgärder. Det ska även lösa det här problemet.
            </seg>
            <seg n="0fcd12d0">
              Tyvärr ser jag även här väldigt stora svårigheter. Vi riskerar
              att få en situation där några försöker roffa åt sig russinen ur
              kakan, och sedan ska någon annan, ofta skattebetalarna, finansiera
              resten som inte någon annan privat aktör kan göra privata vinster
              på.
            </seg>
            <seg n="6145f246">
              Vi måste se kommunikationerna i landet som en helhet. Det hjälper
              inte att någon kan tjäna pengar på sträckan x till y, hur man
              nu tar sig mellan de punkterna, och så ska någon annan finansiera
              de olönsamma sträckorna i övrigt. Det fungerar inte som ett system
              då, utan det blir uppsplittrade system som inte kommer att leda
              till att fler människor väljer att resa kollektivt.
            </seg>
            <seg n="10ec9fea">
              En annan sak som vi måste erkänna att vi kollektivt har misslyckats
              med i riksdagen är det mål som vi har fattat beslut om att alla
              personer som har funktionshinder ska ha en tillgänglighet till
              våra gemensamma kommunikationsmedel i år, 2010. Det målet är inte
              uppnått.
            </seg>
            <seg n="04102f63">
              Jag hoppas därför att samtliga riksdagsledamöter och kommande
              regering, oavsett partifärg, tar tag i detta på fullt allvar och
              säkerställer att alla människor i det här landet ska kunna resa
              med våra kollektiva färdmedel i våra större städer eller ute på
              landet. Det borde vara en självklarhet i en utvecklad demokrati
              att man inte ser detta som ett stort problem och en kostnad utan
              att man säkerställer att alla människor har god tillgång till
              den gemensamma servicen.
            </seg>
            <seg n="ce3a62d5">
              Därför tycker vi att det krävs en kompletterande kollektivtrafikutredning
              som bland annat beaktar detta problem och kommer med förslag på
              lösningar. Hur det här ska gå till handlar till stor del om finansieringslösningar.
            </seg>
            <seg n="4db9b662">
              En annan sak som inte är tillgodosedd handlar om färdtjänst.
              Man använder sig inte av färdtjänst för att man tycker att det
              är kul, utan det handlar om att man när man inte kan använda den
              vanliga servicen via allmänna kommunikationsmedel ibland behöver
              färdtjänst i en viss situation i livet. Vi tycker att det är en
              självklarhet att man har en mer öppen attityd vad gäller möjligheten
              att få ledsagning och medresenärer på resan. Det finns många tolkningar
              som är märkliga i detta: att man bara behöver ledsagning under
              själva resan men inte på plats. Frågan är bara hur man ska ta
              sig till platsen och så vidare.
            </seg>
            <seg n="5b90355e">
              Detta måste man se över på något vis. Man måste hitta en vettig
              avgränsning mellan olika aktörer och olika finansiärer så att
              man även här bidrar till att människor med någon typ av funktionshinder
              eller sjukdom kan komma ut och delta i samhällslivet och inte
              känna att det görs uppoffringar och att man är till besvär när
              man försöker få med sig en ledsagare eller medresenär för att
              kunna göra en viktig resa ut i verkligheten.
            </seg>
            <seg n="870659fa">
              När det gäller Gotlandstrafiken tycker jag att det är mycket
              glädjande att vi alla från oppositionens sida slår fast att principen
              bör vara att sjötrafiken fram och tillbaka till Gotland ska ses
              som att man tar sig fram och tillbaka till en punkt som på vilken
              riksväg som helst. Detta ska säkerställas i framtiden så att vi
              inte alltför lång tid behöver ha den här eviga upphandlingen och
              funderingarna på hur det kommer att fungera, hur länge det kommer
              att fungera och vem som kommer att vinna upphandlingen.
            </seg>
            <seg n="d1887918">
              Även om man bor på Sveriges största ö ska man kunna vara säker
              på att man kan ta sig till och från jobbet, till och från fastlandet
              på ett tryggt och säkert sätt till en rimlig kostnad som inte
              överstiger att använda en landsväg på fastlandet.
            </seg>
            <seg n="41866f82">
              Herr talman! En sak som man märkte som van tågresenär, förutom
              att vi hade många tågförseningar av olika skäl i vintras, var
              den uppsplittring av järnvägstrafiken där några ska ha hand om
              spåret, några ska ha hand om tågen och några ska ha hand om byggnaderna
              där man eventuellt kan vistas om det blåser kallt ute eller om
              tågen råkar komma för sent, vilket de gör ibland.
            </seg>
            <seg n="71eb1628">
              Vänsterpartiet tycker tillsammans med Miljöpartiet att det är
              dags att ta steget och säga att det inte finns några som helst
              skäl till att ha ett separat bolag som bedriver fastighetsverksamhet
              och ska tjäna pengar på uthyrning av järnvägsstationer till olika
              ändamål, utan att man faktiskt säger att det här är en del av
              resandet. Det är dessutom en oerhört viktig del om vi ska kunna
              få fler att välja att resa kollektivt på ett tryggt sätt. Då bör
              man kunna ha en öppen tågstation där man kan sitta och vänta när
              det är kallt eller regnar, där man kan se när tågen kommer och
              går, om det är förseningar och så vidare. Det finns inga sakargument
              för att det här ska skiljas åt.
            </seg>
            <seg n="92603812">
              Herr talman! Eftersom det här är mitt sista anförande i talarstolen
              i Sveriges riksdag vill jag passa på att säga några avslutande
              ord. Jag har haft tolv oerhört stimulerande och intensiva år här
              i riksdagen. Jag har fått uppleva mycket. Jag har till exempel
              gått nedför Taffelberget i Sydafrika i lågskor tillsammans med
              talmannen. Det satte sina spår ett antal veckor framåt.
            </seg>
            <seg n="48d200b0">
              Jag har fått många vänner i riksdagen. Jag har haft många tuffa
              debatter i sak här i riksdagen. I det politiska uppdraget har
              de olika partierna och deras företrädare olika visioner om hur
              man vill utveckla samhället. I höstens val står två tydliga alternativ
              mot varandra. Våra visioner skiljer sig åt, men alla de partier
              som i dag finns här i riksdagen har en viktig sak gemensam: Vi
              håller oss till demokratins spelregler, och vi värnar demokratins
              sak. Jag hoppas att det kommer att gälla även för de partier som
              finns här efter höstens val.
            </seg>
            <seg n="f21dfd86">
              Herr talman! Min kollega Nina Larsson brukar tala om att det
              gäller att vara bäst när det gäller. Ett annat uttryck är att
              man ska sluta när man är på topp. Problemet är att kunna avgöra
              när det gäller och när man är på topp. Här krävs intuition och
              fingertoppskänsla, oavsett om man befinner sig på en politisk
              arena eller på en fotbollsplan.
            </seg>
            <seg n="f6530b4b">
              Jag tycker att den tidigare statsministern Göran Persson kom
              med en bra vägledning när han lär ha sagt något i stil med följande:
              Det är inga större problem att bli vald eller omvald till något.
              Det svåra är att själv ta beslutet att sluta innan man blir ombedd
              att sluta av någon annan bli utkastad, om man så vill.
            </seg>
            <seg n="4e47f2be">
              Den demokratiska stafettpinnen ska alltså lämnas vidare, och
              det ska ske förr hellre än senare. Därför, herr talman, vill jag
              tacka all personal här i riksdagen som jag har haft möjlighet
              att jobba med under de här åren. Ett stort tack även till alla
              riksdagsledamöter oavsett partifärg. Jag vet, trots att vi inte
              alltid är överens, att ni gör ert bästa. En gör så gott en kan,
              som vi säger i Degerfors. Tack ska ni ha!
            </seg>
            <seg n="a68e3347">
              (Applåder)
            </seg>
          </u>
          <note n="a5015a68">
            I anförandet instämde Christina Axelsson, Lena Hallengren, Lars
            Mejern Larsson, Désirée Liljevall, Pia Nilsson och Marie Nordén
            (alla s) samt Karin Svensson Smith (mp).
          </note>
          <note type="speaker" n="56fdd61d">
            Anf. 55 KARIN SVENSSON SMITH (mp):
          </note>
          <note n="3a0b890d">
            Herr talman! Från Miljöpartiets sida vill jag yrka bifall till
            reservationerna 1, 2 och 4.
          </note>
          <u who="karin_svensson_smith_aa4519" xml:id="i-dcfbfeec5896ad6e-1" n="8e1e0cf2" prev="i-f8ea48712b807bdb-1">
            <seg n="9ed3d6a0">
              Jag tänkte börja tala om Gotlandstrafiken. I det förra betänkandet
              resonerade vi om vad som var statens uppgift och vad som var marknadens
              uppgift. Här skulle man också kunna lägga till: Vad är kommunens
              uppgift?
            </seg>
            <seg n="09a57103">
              Vi är, tror jag, åtminstone i ord överens om att det är viktigt
              att kommunikationerna mellan Gotland och fastlandet fungerar året
              runt. Det är ett intresse såväl för de fastboende på Gotland som
              för oss som finns på fastlandet och vill besöka ön av olika anledningar.
            </seg>
            <seg n="a321ca8c">
              Färjetrafiken är gotlänningarnas landsväg eller stambana för
              järnväg, hur man nu vill uttrycka det. Jag är därför mycket skeptisk
              till att vi inte ska fortsätta ha huvudansvaret för färjetrafiken
              när vi tar ansvar för Europavägar, riksvägnät och järnvägar.
            </seg>
            <seg n="20a425b0">
              Det var en diskussion i går på kommunfullmäktige i Visby som
              handlade om hur det ska fungera framöver. Det sades att det skulle
              vara bra om gotlänningarna fick större insyn. Visst är det bra
              om de som är berörda får insyn. Det tror jag nog att alla håller
              med om. Men att därmed ta över ansvaret innebär en mycket stor
              risk för att man också får ta över ansvaret för finansieringen.
              Jag hoppas att jag får fel i det avseendet.
            </seg>
            <seg n="7153d663">
              Ansvar handlar kollektivtrafiken också om. Om man som resenär
              utgår från att man ska åka kollektivt jag ska ta mitt klimatansvar
              och åka tillsammans med andra eftersom det innebär en stor energibesparing
              ska man också veta att någon tar ansvar för resan. Man ska inte
              som resenär själv behöva ta reda på vem som är operatör, om etapperna
              är synkade med varandra eller vem som sköter järnvägsstationer
              och spår. Det ska man som resenär inte behöva ha reda på. Man
              ska veta att det fungerar, men man ska ha någon gemensam att ställa
              till svars om det inte fungerar.
            </seg>
            <seg n="f49f636f">
              Det gör i praktiken resenärerna också. När det blev snökaos i
              Sverige ställde folk med rätta oss politiker till svars. Hur är
              det här ordnat? Hur kan det vara möjligt att man handlar upp snöröjning
              måndagfredag på kontorstid? Hur är det möjligt att järnvägsstationen
              är stängd och igenbommad när vi står här och fryser? Det måste
              vi ta ansvar för.
            </seg>
            <seg n="c12bb066">
              Där vill jag igen komma tillbaka till vad det finns för kunskapsunderbyggnad
              bakom de här förändringarna i kollektivtrafiklagen. För att förmera
              vår egen kunskap i trafikutskottet ordnade vi en offentlig utfrågning
              där vi kallade in olika experter och aktörer inom branschen. Då
              ställde jag en fråga: Finns det något exempel i världen där kollektivtrafikandelen
              har ökat när man har avreglerat kollektivtrafiken? Stenerik Ringqvist,
              som var den som representerade den mer internationella överblicken,
              svarade helt frankt nej. Han behövde inte fler ord än så för att
              svara på min fråga.
            </seg>
            <seg n="8eed24bf">
              Vi kan också se vad som har hänt i Storbritannien när man har
              avreglerat utanför London. Då tävlar bussoperatörerna med varandra
              om att hämta resenärer i högtrafiktid i de större städerna. Man
              tävlar så mycket att det till och med inträffar trafikolyckor
              intill de större hållplatserna.
            </seg>
            <seg n="494b5dd2">
              Hur fungerar trafiken på landsbygden? Hur fungerar trafiken när
              det är lågtrafik, när deltidsarbetande sjukvårdsanställda ska
              komma till och från sina arbeten? Den har glesats ut efter avregleringen.
              Självklart är den som bedriver kommersiell trafik i första hand
              intresserad av att göra det när det finns vinst att hämta. Då
              kan jag inte se hur en så otroligt viktig klimatfaktor som kollektivtrafiken
              kan bli bättre av att man öppnar upp för att vinstintressen ska
              kunna plocka russinen ur kakan.
            </seg>
            <seg n="c584a2c4">
              Det finns en annan aspekt, förutom klimat och kollektivtrafik,
              som har blivit mycket uppmärksammad den senaste tiden. Det är
              ytan i städer. När nu valet stundar frågar sig allt fler medborgare
              som börjar engagera sig: I vilket block hör jag hemma? Vilket
              parti ska få mitt förtroende i höstens val? En sådan fråga som
              har rests i städer är: Hur är det rimligt att den som väljer cykeln
              framför bilen har svårt att få plats, behöver ha parkerade bilar
              bredvid sig, riskera saker och kanske vara orolig om man tar barnen
              med sig ut på cykeln?
            </seg>
            <seg n="c0c7d142">
              Det beror delvis på att användningen av marken i städerna framför
              allt är planerad för bilar. Den skulle i större utsträckning kunna
              lämnas åt alla som befinner sig i staden om man utgick från en
              annan prioritering, där kollektivtrafiken kommer först. Men då
              måste man också ha en samordning. Ska man bedriva stadsplanering
              måste man fundera på vilka linjenät och vilka knutpunkter man
              ska ha. Var är det lämpligt med resecentrum och övergång mellan
              de olika kollektivtrafikslagen? Allt det fordrar ett samordnat
              och överblickbart system.
            </seg>
            <seg n="dcfb69d1">
              Västtrafik håller föredömligt på med en större undersökning där
              de efterfrågar resenärernas önskemål. De gör det delvis som ett
              jämställdhetsprojekt så att man ser vilka likheter och skillnader
              som finns mellan mäns och kvinnors önskemål när det gäller kollektivtrafiken.
              Där kan man se att de önskemål som finns handlar väldigt mycket
              om samordning, att saker och ting går snabbt, att det finns en
              turtäthet och att man har ett bredare utbud än vad kollektivtrafiken
              står för i dag. Jag kan inte se att en enda av de faktorer som
              rankas högt av såväl män som kvinnor blir lättare att genomföra
              med regeringens förslag till ny kollektivtrafiklag.
            </seg>
            <seg n="89f3b9f9">
              En annan aspekt är funktionshinder. För snart ett år sedan fick
              SJ konkurrens. Man har inte längre ensamrätt till interregional
              trafik i Sverige. Vi från Skåne blev begåvade med en ny operatör
              som kör mellan Skåne och Helsingfors, Veolia. Jag vill erinra
              om att de inte kan ta en enda rullstol i sitt vagnmaterial. Vid
              förfrågan om varför de inte kan det berättar de ärligt att de
              använder gamla vagnar. Det är klart att det är mycket billigare
              än att ha nya. Av utrymmesskäl tillät de inte att man tog rullstolar
              på tåget.
            </seg>
            <seg n="7b292bac">
              De kör förvisso billigare än SJ, men de kör en tur på kanske
              sex timmar som med SJ tar fyra timmar. När det gäller nattrafiken
              finns det inte sovvagnar utan bara sittvagnar och liggvagnar.
              Det är klart att alternativen för oss fullsinnade därmed är fler,
              men borde det inte vara ett samfällt mål för oss som finns här
              i Sveriges riksdag att öka tillgängligheten för funktionshindrade
              i stället för att minska den? Det här har de facto inskränkt möjligheter
              för människor i rullstol att åka tåg.
            </seg>
            <seg n="85b0e181">
              När vi frågar Banverkets tidigare generaldirektör hur det kan
              vara möjligt att de har fått tågläge pekar hon på Transportstyrelsen.
              Det är rätt symtomatiskt. Det är det första som händer när man
              avreglerar, att alla pekar på någon annan. Ingen tar ansvar för
              helheten. Känner jag att det är någonting som brister eller någonting
              som det borde ske en förändring av hos oss i det politiska systemet
              är det ett samlat ansvar gentemot medborgarna. Det ska vara enkelt
              att leva klimatsmart. Då måste kollektivtrafiken fungera.
            </seg>
          </u>
          <note n="407d6680">
            I anförandet instämde Christina Axelsson, Claes-Göran Brandin,
            Pia Nilsson och Marie Nordén (alla s) samt Peter Pedersen (v).
          </note>
          <note type="speaker" n="26fbf486">
            Anf. 56 MALIN LÖFSJÖGÅRD (m):
          </note>
          <u who="unknown" xml:id="i-518845bfc4783bf8-0" n="947f843a">
            <seg n="ff1bfa20">
              Herr talman! Moderaternas och Alliansens övergripande mål är
              att bryta utanförskapet genom fler jobb i fler och växande företag.
              En fungerande infrastruktur- och transportnäring är en förutsättning
              för att kunna uppfylla detta mål, men klimatutmaningen ställer
              krav på omställning till ett långsiktigt hållbart transportsystem.
            </seg>
            <seg n="74836284">
              Inrikestransporterna står i dag för nästan 32 procent av den
              samlade mängden växthusgaser i Sverige. Det säger sig självt att
              vi måste transportera både människor och gods på ett mer klimateffektivt
              sätt. Kollektivtrafikåkandet kommer här in som en viktig del för
              persontransporterna. Vi måste arbeta inom alla de olika områden
              som finns för att få fler att åka kollektivt. Vi måste göra kollektivtrafiken
              attraktivare.
            </seg>
            <seg n="517ecdd6">
              I infrastrukturpropositionen och den nya transportpolitiska målstrukturen
              har alliansregeringen påtalat just vikten av en mer attraktiv
              kollektivtrafik. Det handlar om att få fler att åka kollektivt
              hela eller delar av resan och att se till att vi har ett trafiksystem
              där de olika trafikslagen kommer in och kompletterar varandra.
            </seg>
            <seg n="5fc26b24">
              För att nå bästa möjliga resultat måste kollektivtrafiken anpassas
              till de förändringar som sker i vårt samhälle. Vi har klimatutmaningen,
              som jag redan har nämnt, men vi ser också allt större arbetsmarknadsregioner.
              Den lagstiftning som finns inom kollektivtrafikområdet i dag är
              i många delar otidsenlig och inte heller anpassad vare sig till
              dagens eller till framtidens samhälle. Behoven är stora av en
              mer moderniserad lagstiftning som bättre svarar mot de transportpolitiska
              målen och principerna.
            </seg>
            <seg n="2513323c">
              Kollektivtrafikbranschen har inlett ett samarbete som syftar
              till att stärka kollektivtrafikens roll, det så kallade fördubblingsprojektet,
              ett samarbete mellan Svensk Kollektivtrafik, Bussbranschens Riksförbund,
              Branschföreningen Tågoperatörerna, Svenska Taxiförbundet och Sveriges
              Kommuner och Landsting. Målsättningen med det här projektet är
              att fördubbla resandet med kollektivtrafik till 2020 och att på
              lite längre sikt nå en fördubblad marknadsandel.
            </seg>
            <seg n="7e18a566">
              Det lagförslag som vi nu debatterar är ett modernt trafikslagsövergripande
              regelverk för den allmänna kollektivtrafiken på väg, järnväg,
              spårväg och tunnelbana. Den nya lagen ger kollektivtrafikföretagen
              och de regionala kollektivtrafikmyndigheterna bättre förutsättningar
              att sätta resenärernas behov i centrum när kollektivtrafiktjänster
              utformas. Utgångspunkten för den nya kollektivtrafiklagen är just
              branschens partnersamverkan för fördubblad kollektivtrafik, en
              ny EU-förordning, kollektivtrafikmarknadens karaktär samt de transportpolitiska
              målen. Den nya lagen har ett starkt stöd av kollektivtrafikbranschen
              eftersom en modern lagstiftning som ger ökade förutsättningar
              att utveckla den kommersiella trafiken och att öka mångfalden
              i utbud av trafik och valfrihet för resenärerna är något som branschen
              efterfrågar.
            </seg>
            <seg n="d0e2708e">
              Herr talman! Förslaget till ny lagstiftning innebär att kollektivtrafikföretag
              fritt och inom alla geografiska marknadssegment får etablera kommersiell
              kollektivtrafik. Men de regionala kollektivtrafikmyndigheterna
              ska även fortsättningsvis ha befogenhet att agera utan att först
              behöva avvakta initiativ från kommersiella kollektivtrafikföretag.
              Riksdagen har sedan tidigare beslutat att öppna marknaden för
              persontrafik på järnväg från den 1 oktober 2010. Nu avskaffas
              även den begränsning som har hindrat kommersiella bussföretag
              att bedriva lokal och regional kollektivtrafik, det vill säga
              den så kallade skadlighetsprövningen tas bort.
            </seg>
            <seg n="e8136c58">
              Kollektivtrafiken och dess marknad ges bättre dynamik, vilket
              kan bidra till ett större utbud av kollektivtrafik och ett ökat
              resande. Dagens kommunala organ i respektive län som kallas trafikhuvudmän
              kommer att ersättas av en regional kollektivtrafikmyndighet. Strategiska
              beslut som i dag ofta fattas av länstrafikbolag ska i stället
              fattas på politisk nivå för ökad insyn och bättre samordning med
              bland annat annan samhällsplanering. I regionala trafikförsörjningsprogram
              ska den regionala kollektivtrafikmyndigheten regelbundet fastställa
              mål för den regionala kollektivtrafiken. Programmen ska omfatta
              alla former av regional kollektivtrafik och ge uttryck för de
              behov som finns inom länet och även målet för kollektivtrafikförsörjningen.
            </seg>
            <seg n="7ed8b01a">
              Men även andra saker ska finnas med i programmen, till exempel
              miljöskyddande åtgärder med tidsbestämda mål och åtgärder för
              anpassning av kollektivtrafik med hänsyn till behoven hos personer
              med funktionsnedsättning. Man ska också definiera vilka bytespunkter
              och linjer som ska vara fullt tillgängliga för alla resenärer.
            </seg>
            <seg n="617ba02a">
              Den nya lagen ger den regionala kollektivtrafikmyndigheten bättre
              förutsättningar att agera effektivt genom en mer funktionsenlig
              befogenhet och en tydligare roll och ansvarsfördelning. Nu ska
              det bli lättare att utan administrativa hinder etablera trafik
              över länsgränser för att tillgodose resenärernas behov av arbetspendling
              och annat vardagsresande. Arbetsmarknadsregionerna blir allt större,
              och jag som resenär bryr mig inte om administrativa gränser. Jag
              vill åka kollektivt lätt och enkelt oavsett om min arbetsplats
              finns inom det egna länet eller i något annat, angränsande län.
              Det är inte länsgränsen som ska vara avgörande utan resenärernas
              behov.
            </seg>
            <seg n="13b6626d">
              Herr talman! Det handlar om att sätta resenärerna i centrum och
              få fler att välja tåg eller buss framför den egna bilen. Den nya
              moderna lagstiftningen ger förutsättningar för en utveckling som
              bland annat kommer att leda till ett större antal resalternativ
              och en ökad valfrihet för resenärerna.
            </seg>
            <seg n="c1d69a64">
              Information är A och O för oss resenärer. Vi ska veta när bussen
              eller tåget går. Vi ska vara uppdaterade vid förseningar eller
              andra händelser. Resenärerna ska helt enkelt kunna förvänta sig
              bra, relevant och korrekt information, och vi ska också på ett
              bra sätt kunna kombinera våra resor. För att underlätta för resenärerna
              att enkelt planera sina resor ska även kommersiella kollektivtrafikföretag
              vara skyldiga att lämna information om sitt trafikutbud till ett
              gemensamt system för trafikantinformation. Gemensamma standarder
              för betalsystem är också en viktig fråga. Här är regeringen överens
              med branschen om att det är branschen som i första hand ska utveckla
              standarderna. Regeringen kommer att följa utvecklingen. Om det
              föreligger behov kommer regeringen att återkomma med förslag till
              lagstiftning.
            </seg>
            <seg n="a2267ee0">
              Herr talman! Vänsteroppositionen har tidigare i debatter här
              i kammaren, på andra ställen och i artiklar gett uttryck för att
              stå bakom och stödja kollektivtrafikbranschens fördubblingsprojekt
              och deras vision och målsättning. I styrelsen för branschföreningen
              Svensk Kollektivtrafik är man enig över partigränserna när det
              gäller förslaget till ny lagstiftning. Men när alliansregeringen
              nu lägger fram ett förslag till ny kollektivtrafiklag, som är
              baserad på just branschens eget arbete, är vänsteroppositionen
              motståndare. De yrkar avslag på denna nya lagstiftning. Det är
              en ny lagstiftning som inte bara är viktig ur branschens synvinkel
              utan också är föranledd av att vi måste göra förändringar i lagstiftningen
              till följd av EU-direktiv.
            </seg>
            <seg n="f5685452">
              Herr talman! Vi har nu hört vänsteroppositionens företrädare,
              och jag kan konstatera att liksom när vi nyss debatterade postlagen
              har oppositionen samma arbetssätt när de argumenterar kollektivtrafik.
              Falsk information sprids, eller också har man helt enkelt inte
              läst propositionen.
            </seg>
            <seg n="769fa8b4">
              Nu är det inte bara jag som har konstaterat detta. Hela kollektivtrafikbranschen
              har uppmärksammat detta och även kommenterat vänsteroppositionens
              sätt. Till exempel Tidningen Bussbranschen har tagit upp detta
              ämne i flera nummer under våren. Förslag efter förslag som skulle
              skapa förbättring och flexibilitet i kollektivtrafiksystemet möts
              med samma argument: Riv upp och utred. Samtidigt lyser alla motförslag
              och alternativ från oppositionen med sin frånvaro.
            </seg>
            <seg n="e8804dac">
              Vi i Alliansen sätter resenären och resandet i centrum med en
              lagstiftning som gör allt för att skapa en attraktiv kollektivtrafik.
              De regionala kollektivtrafikmyndigheternas och länstrafikbolagens
              möjlighet att säga nej till konkurrerande trafikföretag tas bort.
              I stället ges möjlighet för ökad pluralism och en kollektivtrafik
              som tar hänsyn inte till länsgränser utan till pendlarnas behov.
              Alliansen har lyssnat till branschen, använt sig av deras sakkunskaper
              allt för att skapa en modern lagstiftning. Alla är överens, inte
              bara operatörerna, utan alla olika aktörer inom branschen, även
              från trafikhuvudmannasidan. Man är överens om att dagens system
              har nått vägs ände och att en ny framtidsinriktad ansats behövs
              ja, alla utom vänsteroppositionen. Numera anser de att det system
              som branschen dömer ut helt plötsligt är världens bästa. Det finner
              jag anmärkningsvärt. Bland annat är vänsteroppositionen så dåligt
              påläst att de refererar till förslag som inte finns i den aktuella
              propositionen. Oppositionen påstår att det finns en uppenbar risk
              att de regionala kollektivtrafikmyndigheterna kan tvingas släppa
              ifrån sig enskilda och lönsamma linjer till privata företag. Men
              om ni i vänsteroppositionen hade bemödat er om att läsa lagförslaget
              hade ni upptäckt att någon sådan risk över huvud taget inte föreligger.
              Den regionala kollektivtrafikmyndigheten har fortfarande det övergripande
              ansvaret och kommer även fortsättningsvis att bedriva subventionerad
              trafik på samtliga linjer. Däremot kommer privata bolag att ges
              möjlighet att bedriva konkurrerande verksamhet för att ge ökad
              kollektivtrafik med nya servicekoncept och fler linjer.
            </seg>
            <seg n="c0554072">
              Herr talman! Att Vänstern och Socialdemokraterna är främmande
              för konkurrens och privata alternativ förvånar mig inte, men att
              Miljöpartiet motarbetar detta första och viktiga steg mot ökad
              kollektivtrafik på resenärernas villkor har jag verkligen svårt
              att förstå.
            </seg>
            <seg n="9c7a17da">
              Herr talman! Betänkandet behandlar också ett antal motionsyrkanden
              från den allmänna motionstiden som berör flera viktiga frågor,
              bland annat färdtjänsten, ledsagning, tillgänglighet och rättigheter
              för passagerare med funktionsnedsättning. Mycket av det som efterfrågas
              i de olika motionsyrkandena är angelägna frågor som redan är på
              gång eller där det pågår beredning. Jag hoppas att man har ett
              högt tempo i Regeringskansliet för att få fram även dessa delar.
            </seg>
            <seg n="d4e977b7">
              Jag kan också konstatera att med den nya kollektivtrafiklagen
              kommer de regionala kollektivtrafikmyndigheterna att i sina trafikförsörjningsprogram
              behöva sätta upp en rad olika mål, bland annat om tillgänglighet,
              samt ta fram en plan för hur arbetet för att uppnå målen ska ske.
            </seg>
          </u>
          <note n="62993950">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <u who="unknown" xml:id="i-4a008f9395cda7ef-0" n="947f843a">
            <seg n="13df2da6">
              Innan jag lämnar talarstolen vill jag önska trevlig sommar och
              säga tack till kammarkansliet, trafikutskottets kansli och mina
              allianskolleger i trafikutskottet för ett gott samarbete. Jag
              har även en önskan om en trevlig sommar till oppositionen. Jag
              får väl säga som Claes Västerteg sade tidigare i dag: Även ett
              tack till oppositionen för intressanta inspel ibland.
            </seg>
            <seg n="f03f6d98">
              Återupptagna förhandlingar
            </seg>
          </u>
          <note n="c1526dae">
            Ajournering
          </note>
          <note n="05da3eb4">
            Kammaren beslutade kl. 12.58 på förslag av förste vice talmannen
            att ajournera förhandlingarna till kl. 13.00, då statsminister
            Fredrik Reinfeldt (m) skulle lämna information från Europeiska
            rådets möte den 17 och 18 juni.
          </note>
          <note n="b6544116">
            Förhandlingarna återupptogs kl. 13.00.
          </note>
          <note n="3f1577f5">
            9 § Information från regeringen om Europeiska rådets möte den
            17 och 18 juni
          </note>
          <note type="speaker" n="1ff5dceb">
            Anf. 57 Statsminister FREDRIK REINFELDT (m):
          </note>
          <note n="e9a306be">
            Fru talman! Ledamöter! Europeiska rådet träffades i Bryssel den
            17 juni. Toppmötet dominerades återigen av det fortsatt problematiska
            ekonomiska läget i Europa.
          </note>
          <u who="fredrik_reinfeldt_aed80d" xml:id="i-4a008f9395cda7ef-1" n="db512617" prev="i-518845bfc4783bf8-1">
            <seg n="d180cc0c">
              Många människor har drabbats i den ekonomiska och finansiella
              krisens spår. Det har understrukit vikten av en politik för omställning
              och till stöd för dem som har drabbats, för jobb och tillväxt,
              så att vi ska stå starka när ekonomin åter vänder uppåt.
            </seg>
            <seg n="de8905df">
              Vi diskuterade bland annat vilka åtgärder som kan vidtas för
              att stärka budgetdisciplinen inom EU. Vi antog också EU:s nya
              strategi för tillväxt och sysselsättning som är ett långsiktigt
              redskap för att förebygga att Europa återigen drabbas av en liknande
              kris.
            </seg>
            <seg n="a2e5b38e">
              Toppmötet noterade därutöver kort läget i klimatförhandlingarna
              samt tog ställning till förberedelserna inför det speciella toppmötet
              om FN:s millenniemål i september och inför G20-mötet i Toronto.
            </seg>
            <seg n="92ce8eed">
              Vi antog slutligen en deklaration om Iran och gav klartecken
              för öppnande av medlemskapsförhandlingar med Island.
            </seg>
            <seg n="b2502b58">
              Fru talman! Det var en dyster bild av det ekonomiska läget i
              Europa som målades upp i diskussionerna vid toppmötet. Som jag
              konstaterade vid samrådet i förra veckan är den ekonomiska och
              finansiella krisen i Europa långt ifrån över.
            </seg>
            <seg n="7140641c">
              Kort före toppmötet rapporterade kommissionen att det nu är endast
              tre länder i EU, mot fem förra året, som inte väntas bli föremål
              för underskottsförfarande inom stabilitets- och tillväxtpakten.
              Dessa ljus i ett annars närmast kompakt mörker är Sverige, Luxemburg
              och Estland. Detta betyder att inte heller de finska och danska
              ekonomierna längre håller sig inom paktens gränser.
            </seg>
            <seg n="bebe75eb">
              Vi kunde vid toppmötet enas om ett antal åtgärder för att på
              EU-nivå samordna vårt agerande för att förbättra det ekonomiska
              läget. En omsvängning ägde rum just före toppmötet i fråga om
              publicering av så kallade stresstester för banker. Från svensk
              sida har vi länge förordat en sådan publicering, eftersom detta
              skulle minska osäkerheten på marknaderna, medan andra medlemsländer
              varit mer tveksamma. Nu kunde vi alla komma överens om att dessa
              stresstester ska publiceras, och det senast under andra halvan
              av juli månad.
            </seg>
            <seg n="d62ff7e6">
              Alla medlemsländer sade sig också vara redo att vidta ytterligare
              åtgärder för att accelerera budgetkonsolidering. Vi kom överens
              om att undersöka hur vi kan stärka sanktionerna mot länder som
              bryter mot stabilitets- och tillväxtpakten och att ge ökad vikt
              åt länders skuldnivåer inom denna pakt.
            </seg>
            <seg n="4f076288">
              Vi fick gehör för att medlemsländer ska introducera system av
              skatter eller avgifter i likhet med den svenska bankavgiften.
              Detta är mycket positivt. För mig är frågan om finansiering i
              händelse av bankkris viktig. Det är helt enkelt inte hållbart
              att banker gör stora miljardvinster i goda tider men i sämre tider
              skickar notan för förlusterna vidare till skattebetalarna. Sådana
              incitament till osunt risktagande måste undvikas.
            </seg>
            <seg n="b9b01268">
              Fru talman! Vid mötet nåddes enighet om de utestående övergripande
              målen inom ramen för EU:s nästa strategi för tillväxt och sysselsättning
              som därmed också kunde antas. Vi menar att den nya strategin för
              2020 måste vara tydligt inriktad på att hantera de största utmaningarna
              framöver, att skapa grund för växande och hög sysselsättning,
              att ställa om EU till en grönare ekonomi för att klara miljö-
              och klimatmålen, att stärka EU:s globala konkurrenskraft, att
              motverka effekterna av en åldrande befolkning och, sist men inte
              minst, att återställa hållbara offentliga finanser.
            </seg>
            <seg n="bf224486">
              Tanken är att denna strategi ska utgöra ett ramverk för medlemsländernas
              agerande när det gäller att gå från akuta krisåtgärder till mer
              långsiktiga strukturella reformer. Strategin utgörs av fem övergripande
              mål vad gäller sysselsättning, forskning, klimatförändringar,
              utbildning samt social integrering och ytterligare riktlinjer
              för medlemsländernas agerande.
            </seg>
            <seg n="2a81bdbb">
              För att den nya strategin ska kunna göra ett tydligt avtryck
              under de närmaste tio åren måste vi nu övergå från gemensamt målformulerande
              till nationellt agerande. I detta arbete vill jag understryka
              vikten av att också stärka den inre marknaden i linje med den
              så kallade Montirapporten, som nyligen presenterades.
            </seg>
            <seg n="2ff197cd">
              Från svensk sida är vi särskilt nöjda med att betydelsen av kvinnors
              deltagande på arbetsmarknaden understryks i strategin. Detta utgör
              en enorm tillväxt- och sysselsättningspotential. Regeringen har
              också nått framgång vad gäller en tydlig arbetsmarknadsdimension
              i målsättningarna för ökad social delaktighet och minskad fattigdom.
            </seg>
            <seg n="39d9f5ce">
              Fru talman! Kommissionens meddelande om effekterna av att EU
              skulle reducera sina utsläpp med 30 procent i stället för som
              nu 20 procent till år 2020 noterades kort av toppmötet. Jag förutser
              en mer utförlig diskussion om klimatfrågan i höst inför FN-mötet
              i Cancún.
            </seg>
            <seg n="97a26071">
              Vi antog vid toppmötet också EU:s position inför FN:s särskilda
              högnivåmöte om millenniemålen i september. Det är mycket glädjande
              att slutsatserna här ändrades i enlighet med de svenska förslagen.
              Sverige har länge förordat att årliga rapporter ska göras till
              Europeiska rådet om medlemsländernas biståndsnivåer för att öka
              pressen på medlemsländerna att uppfylla sina löften. Detta är
              särskilt viktigt i tider av ekonomisk kris då biståndsambitionerna
              lätt avtar.
            </seg>
            <seg n="6de12708">
              Fru talman! Vi välkomnar att det varit möjligt att nå en kompromiss
              som möjliggör öppnande av medlemskapsförhandlingar med Island.
              Som bekant har efterspelet kring banken Icesave och de brittiska
              och holländska återbetalningskraven på Island spelat en betydande
              roll i detta sammanhang. I toppmötesslutsatserna markeras nu vikten
              av de isländska förpliktelserna samtidigt som man konstaterar
              att Island uppfyller de politiska kriterierna och att förhandlingarna
              därför kan öppnas.
            </seg>
            <seg n="4d72916d">
              Europeiska rådet antog också en deklaration om Iran som välkomnar
              säkerhetsrådets resolution om nya, restriktiva åtgärder mot Iran
              och uttrycker sin ökade oro över Irans nukleära program. Vi är
              också överens om vikten av att åter få i gång förhandlingar med
              Iran. Utrikesministrarna återkommer till EU:s genomförande av
              dessa sanktioner och ytterligare åtgärder vid sitt möte i juli.
            </seg>
            <seg n="a7c8a17e">
              Fru talman! I dessa tider av tunga budgetnedskärningar i många
              av EU:s medlemsländer är det naturligt att ekonomiska frågor också
              står i centrum av EU:s toppmöten. Att så sker är också viktigt.
              Våra ekonomier blir alltmer sammanflätade. Det innebär i sin tur
              att ett medlemslands agerande får allt större konsekvenser också
              i övriga länder.
            </seg>
            <seg n="e9f79f37">
              Det var också viktigt att vi vid toppmötet lyfte blicken och
              enades om EU:s nästa strategi för tillväxt och sysselsättning.
              Det är endast genom ett lyckosamt genomförande av denna strategi
              och nödvändiga strukturella reformer som EU kan förbättra sin
              konkurrenskraft, öka tillväxten och på allvar ta sig an den arbetslöshet
              som fortsatt stiger i Europa.
            </seg>
            <seg n="91b71bf4">
              Fru talman! Jag är nu redo att besvara kammarens frågor.
            </seg>
          </u>
          <note type="speaker" n="5d00ed61">
            Anf. 58 SUSANNE EBERSTEIN (s):
          </note>
          <u who="susanne_eberstein_f43611" xml:id="i-7b16b2fe4e2b5b25-0" n="efc21291">
            <seg n="810a3e9f">
              Fru talman! Tack för redogörelsen!
            </seg>
            <seg n="779ca6b2">
              Det EU behöver är en ny och stram stabilitets- och tillväxtpakt
              byggd på tydliga regler och sanktioner som tvingar unionens länder
              att sanera sina statsfinanser, inte ytterligare koordinering på
              EU-nivå. För oss socialdemokrater är det otänkbart att EU på något
              sätt exempelvis skulle godkänna svenska statsbudgetar eller lägga
              sig i den ekonomiska politiken i Sverige. Vi vill att det ska
              finnas konsekvenser för medlemsländer som bryter pakten. Vi vill
              att det bör övervägas om medlemsländer som bryter mot pakten verkligen
              ska få ta del av EU-medel, som till exempel jordbruksstöd och
              utvecklingsfonder.
            </seg>
            <seg n="f9d5c1c4">
              Europeiska rådet har enats om att effektiva övervakningsramar
              bör utarbetas och gett specialgruppen och kommissionen i uppdrag
              att vidareutveckla riktlinjerna och göra dem operativa. Hur långt
              är statsministern beredd att gå när det gäller EU-övervakning?
              Vad konkret innebär det att göra riktlinjerna operativa? Det var
              väl ändå en diskussion om det vid mötet.
            </seg>
          </u>
          <note type="speaker" n="5329f2e9">
            Anf. 59 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-5" n="db512617">
            <seg n="758d3ae7">
              Fru talman! Jag välkomnar dessa tydliga besked från Socialdemokraterna.
              Det har också varit regeringens uppfattning i de här diskussionerna
              att vi behöver en stramare tillämpning av stabilitets- och tillväxtpakten
              och att vi alla nu har mycket större allvar i uppgiften att få
              ordning i de offentliga finanserna. I realiteten skulle ett användande
              av de sanktioner som redan finns i stabilitets- och tillväxtpakten
              innebära att 24 av EU:s 27 medlemsländer hamnar i den typ av åtgärder
              som Susanne Eberstein nu talar om. Det är klart att det påverkar
              den politiska viljan i länder som nu sitter med mycket stora budgetunderskott,
              inte sällan tvåsiffriga.
            </seg>
            <seg n="15c3953c">
              Europeiska rådets president, Herman Van Rompuy, har samlat EU:s
              finansministrar till en särskild grupp som nu ser över om det
              är möjligt att hitta tidigare, tydligare och i flera steg kommande
              lättare sanktioner som ligger före de mer långtgående sanktioner
              som ju finns men som i realiteten inte används. Vi välkomnar detta.
              Vi tror att det i realiteten gör att stabilitets- och tillväxtpakten
              får bättre förmåga att fungera, men det ska återrapporteras i
              höst vad det är man har tänkt sig. Vi ser att det ska vara inom
              ramen för nu gällande fördrag.
            </seg>
            <seg n="d6b55319">
              Till detta vill jag också säga att uppfattningen inte är att
              kommissionens förslag skulle innebära något slags kontroll eller
              förgodkännande av svensk budget. Över detta är Sveriges riksdag
              och regering suveräna. Det handlar snarare om att man utifrån
              en lagd budget koordinerar analysen av Europas ekonomier.
            </seg>
          </u>
          <note type="speaker" n="744a549d">
            Anf. 60 SUSANNE EBERSTEIN (s):
          </note>
          <u who="susanne_eberstein_f43611" xml:id="i-7b16b2fe4e2b5b25-1" n="efc21291">
            <seg n="240d07eb">
              Fru talman! Tack för svaret, statsministern! Det är ännu inte
              särskilt klart hur detta kommer att bli, men vi kommer att ha
              anledning att återkomma till det en mängd gånger. Det är jag övertygad
              om.
            </seg>
            <seg n="ea8fdc0a">
              Man enades också om att arbeta för införandet av en global skatt
              på finansiella transaktioner. Är det verkligen något som statsministern
              tror går att genomföra? Det räcker ju med att ett enda land ställer
              sig utanför detta för att hela systemet ska falla.
            </seg>
          </u>
          <note type="speaker" n="0c36e825">
            Anf. 61 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-6" n="db512617">
            <seg n="27a75d77">
              Fru talman! Det där var ett närmast ordagrant återgivande av
              det anförande jag höll inför mina kolleger, där jag påpekade just
              detta. Vi kan förvisso ställa oss bakom en skrivning som innebär
              att Europas representant vid det kommande G20-mötet i Toronto
              kommer att hävda att det finns ett värde i att titta på en möjlig
              global transaktionsskatt, men det förutsätter att alla överallt
              genomför den. Vi vet ju redan att bland andra G20:s ordförandeland
              Kanada har förklarat att man är helt ointresserad av detta. En
              lång rad andra länder kommer också att påpeka att så är fallet.
              Detta må vara ett initiativ, men det är inte en politisk realitet.
            </seg>
            <seg n="9433400a">
              Sverige är ett av de få länder som faktiskt har erfarenhet av
              en sådan här transaktionsskatt. Den infördes, och den avskaffades
              för att den gav väldigt få intäkter av det enkla skälet att transaktioner
              när de skulle beskattas flyttade utomlands. Det är ju det som
              är risken när man gör detta isolerat och inte gränsöverskridande
              i alla länder.
            </seg>
          </u>
          <note type="speaker" n="07e2ad82">
            Anf. 62 JACOB JOHNSON (v):
          </note>
          <u who="jacob_johnson_6c8957" xml:id="i-2f9494c8340ff6f1-0" n="b929382c">
            <seg n="bca22fba">
              Fru talman! Europeiska rådets möte i förra veckan verifierade
              det ekonomiska stålbad som nu sker i EU. I Grekland, Spanien,
              Tyskland, Storbritannien med flera länder presenteras nu enorma
              nedskärningar i offentlig sektor i form av frysta eller sänkta
              löner för offentliganställda, försämrade pensioner, försämrade
              sociala skyddsnät med mera.
            </seg>
            <seg n="8e9ccc6f">
              I slutsatserna från toppmötet kan vi läsa att EU:s regler om
              budgetdisciplin måste genomföras fullt ut och att så kallade tillväxtfrämjande
              budgetkonsolideringsstrategier, som huvudsakligen inriktas på
              återhållsamhet på utgiftssidan, bör prioriteras, vilket i klartext
              betyder just försämrad välfärd och ökade klyftor i samhället.
            </seg>
            <seg n="736fb95d">
              Varför ställer sig Sveriges statminister så ensidigt bakom nedskärningar
              som drabbar välfärden? Borde inte EU:s medlemsstater fritt få
              välja om budgetkonsolideringen bör ske genom inkomstförstärkningar
              eller utgiftsminskningar. Varför är Europeiska rådet så enögt?
            </seg>
          </u>
          <note type="speaker" n="174f1367">
            Anf. 63 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-7" n="db512617">
            <seg n="d79b4ce3">
              Fru talman! Först vill jag understryka det som Jacob Johnson
              här nämner. Det är i många länder det väntar ett kraftfullt ekonomiskt
              stålbad. Vi fick i går uppgifter om att Frankrike förbereder mycket
              stora budgetnedskärningar för att komma ned till treprocentsnivån
              för budgetunderskott före 2012. Det har lagts fram ett besparingspaket
              i Tyskland på 80 miljarder euro. Det är nära nog omfattningen
              av hela den svenska statsbudgeten. I dag presenteras i London
              mycket stora budgetnedskärningar i Storbritannien. Som jag nämnde
              är det 24 av 27 länder som kommer att behöva agera på detta sätt.
              De enda ljus som lyser är Sverige, Estland och Luxemburg, där
              vi slipper denna typ av hantering. Detta är viktigt att komma
              ihåg.
            </seg>
            <seg n="67a48edc">
              Min uppfattning är att man får använda alla metoder för att uppnå
              välfungerande budgetsanering. Jag anser inte att jag har inom
              mitt mandat att berätta för andra hur de ska genomföra detta.
              Det får respektive land sist och slutligen självt ta ansvar för.
              Skälet till att det ibland nämns att det är viktigt att också
              göra utgiftsminskningar är att erfarenheten är att om en hel budgetkonsolidering
              åstadkoms enbart med ökade skatter tenderar det att leda till
              varaktigt ökat skattetryck. Skatter är flyktiga i svåra budgettider.
              Därför är det större instabilitet, långsiktigt sett, i den typen
              av budgetkonsolideringar. Man får helt enkelt använda alla metoder
              samtidigt.
            </seg>
          </u>
          <note type="speaker" n="0a295629">
            Anf. 64 JACOB JOHNSON (v):
          </note>
          <u who="jacob_johnson_6c8957" xml:id="i-2f9494c8340ff6f1-1" n="b929382c">
            <seg n="c40825d3">
              Fru talman! Statsministern har trots allt ställt sig bakom formuleringen
              att budgetkonsolideringen ska huvudsakligen inriktas på återhållsamhet.
              Det hade kunnat stå något annat.
            </seg>
            <seg n="77441a31">
              Jag anser som sagt att det borde vara fritt för medlemsstaterna
              att själva välja metod inkomstförstärkningar eller besparingar.
              Jag noterar att samtidigt som EU:s regeringschefer rekommenderar
              nedskärning av välfärden har toppmötet antagit 2020-strategin,
              där ett av målen är att åtminstone 20 miljoner människor ska komma
              ur fattigdom och socialt utanförskap. Är inte, Fredrik Reinfeldt,
              konsekvensen av försämrad välfärd just ökad fattigdom?
            </seg>
            <seg n="06edac7d">
              Budgetkonsolidering bör ske genom skatt efter bärkraft och framtidsinvesteringar
              i välfärd och miljö- och klimatinställning.
            </seg>
          </u>
          <note type="speaker" n="ed2c30be">
            Anf. 65 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-8" n="db512617">
            <seg n="cf7ba6b9">
              Fru talman! Den som tappar greppet om offentliga finanser kommer
              att se försämringar för alla, framför allt för människor som är
              utsatta och beroende av att kärnan i välfärdsuppdraget fungerar.
              I Sverige har regeringen tagit ansvar för detta genom att se till
              att vi har ordning i våra offentliga finanser. Vi är inte föremål
              för underskottsförfarande. Vi är ett av tre ljus som fortsatt
              lyser i ett mycket mörkt Europa som är präglat av stora nedskärningar.
              Därför ska naturligtvis inte jag som regeringschef i Sverige svara
              för hur andra, som inte har skött sig som Sverige, nu ska genomföra
              sina budgetkonsolideringar.
            </seg>
            <seg n="9df7a2ec">
              Jag vill också säga att alternativet inte är att inte konsolidera
              budgetarna. Det kommer att leda till fortsatt utförsåkning. Det
              viktiga är att det här nu tas på allvar och kommer på plats. Det
              kommer dessutom i tiden med den återhämtning som vi ser i den
              europeiska ekonomin och som är hopp för att vi kan få förstärkning
              av Europas ekonomier om det genomförs på ett bra sätt.
            </seg>
          </u>
          <note type="speaker" n="0bc64033">
            Anf. 66 ANNA KINBERG BATRA (m):
          </note>
          <u who="anna_kinberg_batra_7631d7" xml:id="i-57131aa3b79af57f-0" n="6f70f164">
            <seg n="13780d59">
              Fru talman! Tack, statsministern, för redogörelsen! Jag vill
              ta upp två ekonomiska frågor en om inkomst och en om utgifter.
              Först gäller det skatten.
            </seg>
            <seg n="8b2fb677">
              I de utkast till slutsatser som vi samrådde med statsministern
              om föreslogs att Europeiska rådet skulle tycka att det bör införas
              en avgift för finansinstitut. Det reagerade samtliga riksdagspartier
              på och även statsministern. I det som sedan antogs står det att
              Europeiska rådet är överens om att medlemsstaterna bör införa
              system för avgifter och skatter för finansinstitut. Detta med
              medlemsstaterna är förstås en viktig precisering eftersom det
              är där som uttagsmakten ligger.
            </seg>
            <seg n="15f2a303">
              Eftersom det har förekommit att regeringschefer har haft andra
              åsikter än vi härinne vill jag för det första be statsministern
              kommentera risken för en internationell beskattning, trots att
              skrivningarna är okej ur vårt perspektiv.
            </seg>
            <seg n="340a8db3">
              Utgiftsfrågan gäller de sparpaket som även Jacob Johnson nämnde.
              David Cameron, den nye premiärministern i Storbritannien, har
              aviserat sparpaket, tyska och franska sparpaket aviseras och den
              spanske premiärministern sliter med detta. Hur påverkade sådana
              sparpaket diskussionerna vid själva toppmötet, och hur påverkar
              de oss? Vi fortsätter att se effekter av detta, och ekonomiskt
              är vi ju alla beroende av varandra.
            </seg>
          </u>
          <note type="speaker" n="c2fb7937">
            Anf. 67 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-9" n="db512617">
            <seg n="f4c33bf5">
              Fru talman! För att börja med den sista frågan: Vi lever i helt
              parallella verkligheter just nu. Mina kolleger som är regeringschefer
              runt om i Europa får svara på frågor om hur skattehöjningarna
              och nedskärningarna ska se ut. Jag får fortsatt frågor om hur
              kommande reformer ser ut i Sverige. Det är två helt skilda verkligheter.
              Men det är klart att det inte långsiktigt kan se ut på det sättet.
              Sverige är så pass sammanflätat med de övriga länderna att det
              är viktigt också för oss hur de sköter sina respektive budgetkonsolideringar
              och att Europa verkligen kommer ur de problem som nu finns.
            </seg>
            <seg n="0aa73020">
              Det är mycket kraftiga åtstramningar som nu görs på för Sverige
              viktiga exportmarknader. Det kan ske en påverkan på svensk ekonomi,
              men det ska samtidigt sägas att det förmodligen förstärker förtroendet
              och dämpar oron som fortsatt finns på den finansiella marknaden.
              På det sättet är det förhoppningsvis bra.
            </seg>
            <seg n="1cd79e90">
              Bankavgiften är vårt svar på att vi inte accepterar upplägget
              att vinster i finanssektorn hamnar i ägarnas och de anställdas
              fickor och att man försöker skicka förlusterna till skattebetalarna.
              Då säger vi att via en bankavgift på omsättning eller risktagande
              bygger vi upp skyddsvallar så att de med egna avgifter får finansiera
              sitt eget risktagande och sina egna förluster.
            </seg>
            <seg n="56e87dfd">
              Jag har noterat att flera länder nu är intresserade av och tittar
              på denna svenska lösning, bland annat USA och också delar av EU.
              Andra länder meddelar att de inte tycker att det är en god ordning.
              Vi har infört det baserat på våra erfarenheter. Det är bättre
              att göra så än att skicka notan till de egna skattebetalarna.
            </seg>
          </u>
          <note type="speaker" n="4ef0867e">
            Anf. 68 ANNA KINBERG BATRA (m):
          </note>
          <u who="anna_kinberg_batra_7631d7" xml:id="i-57131aa3b79af57f-1" n="6f70f164">
            <seg n="ed8e774a">
              Fru talman! Det här är ekonomisk-politiskt ganska omfattande
              slutsatser. Det står väldigt mycket om budgetdisciplin, att det
              är upp till varje land och så vidare. Det står inte särskilt mycket,
              om ens något egentligen, om EU:s egen budget som dock processas
              nu. Vi samråder om den i riksdagen närmast i morgon.
            </seg>
            <seg n="f64ab069">
              Vi ser att det ibland är lätt för vissa regeringar i vissa länder
              att tycka att det är jättesvårt att spara men att andra kan betala.
              Fanns det diskussioner på toppmötet om den uppkommande gemensamma
              budgeten? Den är en liten del av vår och också andra länders bnp,
              men budgetdisciplin är minst lika viktig på gemensam nivå som
              hemma hos var och en för sig. Det finns hittills skäl att vara
              orolig för att den inte respekteras lika mycket när det är gemensamma
              resurser.
            </seg>
          </u>
          <note type="speaker" n="b5a3b230">
            Anf. 69 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-10" n="db512617">
            <seg n="685888f0">
              Fru talman! Det raka svaret är att det inte diskuterades nu,
              och vi förutser som vanligt mycket svåra diskussioner kopplade
              till detta. Vi talar om ungefär 1 procent av EU:s samlade bnp
              som vi har i budget. Det är ganska betydande resurser.
            </seg>
            <seg n="9d9a2f3f">
              Som svensk ska man alltid komma ihåg, när vi pratar budget, att
              vi tillhör den lilla grupp av länder som är nettobidragsbetalare
              till EU:s budget. Därför brukar vi markera återhållsamhet och
              vara lite försiktiga med att framför allt öka på utgifterna, för
              det blir annars en liten grupp av länder som huvudsakligen ska
              öppna sina plånböcker när många andra vill se mer av mottagande,
              om jag får uttrycka mig så. Därför brukar diskussionerna ofta
              bli väldigt långa om förslag och teman när det gäller vilka utökade
              resurser man vill se. Men då bygger det mycket på att det är nettobidragsmottagare
              som uttrycker detta, dock inte den här gången. Men jag kan försäkra
              riksdagen om att i närtid återkommer den här frågan.
            </seg>
          </u>
          <note type="speaker" n="7aab46c3">
            Anf. 70 MAX ANDERSSON (mp):
          </note>
          <u who="max_andersson_e19a12" xml:id="i-a4f92ea95fb5409f-0" n="30778658">
            <seg n="a9ebd629">
              Fru talman! När EU-ministern inför detta toppmöte samrådde med
              EU-nämnden var hon väldigt entusiastisk inför förslagen om att
              EU ska skärpa sina utsläppsmål till 30 procent. Hon sade att det
              är högsta prioritet för den svenska regeringen. När jag bad om
              ett förtydligande sade hon att det ser ut som att det är enklare
              och billigare än vad man tidigare trodde att skärpa utsläppsmålen
              och att Sverige är mycket pådrivande. Det var musik för mina öron
              som miljöpartist, måste jag säga.
            </seg>
            <seg n="a0f7b0f9">
              När jag sedan frågade statsministern om han tänkte driva den
              frågan på toppmötet talade han emot förslaget och sade att det
              var dåligt. Det är allvarligt, inte bara därför att den linje
              som EU-ministern förespråkar är oerhört mycket bättre än den linje
              som statsministern förespråkar i klimatfrågan det här är en av
              de viktigaste klimatfrågorna just nu och kanske avgörande för
              att få till stånd en bra klimatuppgörelse utan också för att det
              är mycket allvarligt om statsministern och EU-ministern driver
              två diametralt motsatta linjer. En av grunderna för att kunna
              påverka inom EU är faktiskt att ministrarna drar åt samma håll.
            </seg>
            <seg n="b8725d4f">
              Jag hoppas på ett förtydligande från statsministern vad det var
              han drev på toppmötet.
            </seg>
          </u>
          <note type="speaker" n="0b2a8354">
            Anf. 71 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-11" n="db512617">
            <seg n="e57637c3">
              Fru talman! Som jag redogjorde för finns det fortsatt en diskussion
              inom världssamfundet om vilken strategi och vilken rättslig process
              som ska användas för de fortsatta klimatförhandlingarna. Det finns
              de som förordar ett nytt åtagandeavtal i enlighet med Kyoto. Det
              finns de som tycker att Copenhagen Accord, som vi kom överens
              om i Köpenhamn, är en bra grund, även om det inte finns enhällighet.
              Andra pekar på att det är FN-systemet med sitt sätt att fatta
              beslut som måste vara huvudspåret som vi ska följa.
            </seg>
            <seg n="00bf30b6">
              Det är väldigt svårt i dag att säga vilket vägval världen kommer
              att göra. Det har också gjort att förväntningarna har dämpats
              på vad som är möjligt att åstadkomma nu i Mexiko. Och många förskjuter
              redan nu den här processen till 2011 och det möte som förutsätts
              äga rum i Sydafrika.
            </seg>
            <seg n="7d7c2443">
              Vad är grundproblemet? Grundproblemet är att de som vill mycket,
              länder som Sverige, har en minskande påverkan på klimatet och
              att länder som borde vilja mer och har starkt stigande påverkan
              på klimatet lägger in veto eller motarbetar ytterligare ansträngningar.
              Det är i grunden det som gör det här svårt.
            </seg>
            <seg n="173ac475">
              Vad är då Sveriges position? Det är den som EU har gemensamt,
              att fortsatt gäller ett konditionalitetskrav. Ska EU i sina ansträngningar
              gå upp från ett gemensamt reduktionsmål på 20 till 30 procent
              ska det länkas till att motsvarande utvecklade länder gör motsvarande
              åtaganden. Allra viktigast är fortsatt den process som ännu inte
              är färdig i USA.
            </seg>
            <seg n="e0dbc8fa">
              Jag försvarar den EU-positionen av det enkla skälet att det är
              den möjlighet att påverka som vi har. Sverige har dock dragit
              slutsatsen att vi ska ha ett nationellt världsledande mål på 40
              procents reduktion och tar ansvar för vår del av klimatbearbetningen.
            </seg>
          </u>
          <note type="speaker" n="ea80ff99">
            Anf. 72 MAX ANDERSSON (mp):
          </note>
          <u who="max_andersson_e19a12" xml:id="i-a4f92ea95fb5409f-1" n="30778658">
            <seg n="daedce28">
              Fru talman! Jag mottar med glädje detta extremt otydliga besked
              från statsministern. I jämförelse med det klara och tydligt negativa
              beskedet att statsministern var emot den pågående diskussionen
              om att skärpa EU:s krav, är denna otydlighet en tydlig och klar
              förbättring sedan föregående vecka, och det tackar jag för. Jag
              hoppas på ytterligare förbättringar.
            </seg>
            <seg n="43415bb2">
              Jag har en annan fråga. Den handlar om Sveriges ekonomiska läge.
              Statsministern skröt ju om Sverige som ljuset i mörkret, vilket
              jag tycker är en överdriven bild av ett land där ungdomsarbetslösheten
              är den högsta i Europa och läget inte är så våldsamt ljust. Kan
              inte statsministern erkänna att det känns lite konstigt att säga
              detta med tanke på att skälet till att Sverige har det så bra
              är att Sverige inte är med i EMU?
            </seg>
          </u>
          <note type="speaker" n="cb92f53e">
            Anf. 73 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-12" n="db512617">
            <seg n="c6076b0d">
              Fru talman! Jag ber att få understryka att jag höll mig till
              offentliga finanser. Om den svenska oppositionen är av en annan
              uppfattning, att jag felaktigt beskriver läget, ska jag mycket
              intresserat höra hur det ser ut på riktigt.
            </seg>
            <seg n="2ee6cb2d">
              Jag noterar dock att i vår omvärld har man noterat just detta
              att Sverige och ett litet antal andra länder, Estland och Luxemburg,
              avviker nära nog helt från den utveckling som nära nog hela övriga
              Europa är satt i. Kombinerat med stor arbetslöshet, fortsatt växande,
              har de stora problem med sina budgetar. Vi ska naturligtvis föra
              den diskussionen.
            </seg>
            <seg n="c2d11a67">
              Jag tror inte att det finns något enkelt svar på varför vi i
              Sverige har bättre ordning i våra offentliga finanser. Jag tror
              att det hänger ihop med flera saker. Jag tror att det hänger ihop
              med vår arbetslinje. Jag tror att det hänger ihop med att vi har
              hållit hårt i våra offentliga finanser. Den som försöker hävda
              att det beror på en enstaka faktor tror jag bör vara något mer
              ödmjuk.
            </seg>
          </u>
          <note type="speaker" n="a7b13c3d">
            Anf. 74 STAFFAN DANIELSSON (c):
          </note>
          <u who="staffan_danielsson_d9e83c" xml:id="i-4cebd156f3a77174-0" n="0f8b80a4">
            <seg n="dcadd8b0">
              Fru talman! Jag tackar för statsministerns redogörelse.
            </seg>
            <seg n="5535e8a2">
              Jag välkomnar att förhandlingar inleds mellan EU och Island om
              medlemskap. Vi får se var islänningarna landar så småningom. Jag
              vill också gratulera Estland, som statsministern tog upp, till
              prestationen att uppfylla kriterierna för anslutning till euron.
              De väljer att gå med. Vi har en annan diskussion. Men det är väldigt
              bra att Sverige och Estland har en god och välskött ekonomi i
              dessa mycket svåra tider.
            </seg>
            <seg n="1e4e5e8c">
              Jag vill också ställa en fråga om klimatet, som Max Andersson
              tog upp. Jag välkomnar verkligen att EU står fast vid sina åtaganden
              på klimatområdet inför FN-konferensen i Cancún. EU är ju den främsta
              pådrivande kraften i världen i den här frågan. Jag känner oro
              för att den ekonomiska krisen som ju drabbat så många länder i
              världen, oftast mycket hårdare än Sverige kommer att ytterligare
              försvåra ansträngningarna på klimatområdet.
            </seg>
            <seg n="ef11c0f2">
              Jag vill ställa en fråga till statsministern inför det kommande
              arbetet. Jag hoppas att enskilda länder i EU inte börjar svikta
              i detta. Hur ser statsministern på förutsättningarna i Cancún
              med tanke på den ekonomiska krisen?
            </seg>
            <seg n="59fba0e8">
              Jag vill också ställa en kort fråga om den globala transaktionsavgiften.
              EU ska jobba för en avgift på finansiella institut, som ju Sverige
              har plogat vägen för, och vill sedan undersöka transaktioner.
              Räcker det inte med avgift på institut?
            </seg>
          </u>
          <note type="speaker" n="556903b0">
            Anf. 75 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-13" n="db512617">
            <seg n="b5349f5a">
              Fru talman! Det är vår uppfattning att vår stabilitetsavgift
              är bättre konstruerad för att stärka det finansiella systemet
              och dämpa osäkerheten än en transaktionsskatt som förmodligen
              är svår att se global täckning för. Dessutom skulle en transaktionsskatt
              omedelbart leda till diskussion om vad dessa intäkter skulle användas
              till. Det är stor skillnad mellan att införa en skatt som går
              till statsbudgeten och en stabilitetsavgift som bygger upp fonder
              som fungerar som skyddsvallar mot risker och förluster. Detta
              påpekade jag också i mitt anförande.
            </seg>
            <seg n="c26f0e1f">
              Det beslut som Europeiska rådet fattade redan 2007 var både historiskt
              och klokt, nämligen att lova en 20-procentig reduktion av utsläppen
              inom Europeiska unionen 2020 jämfört med 1990 och ett åtagande
              att gå upp till 30 procent förutsatt att andra utvecklade delar
              av världen följde oss i dessa beslut.
            </seg>
            <seg n="f4b7648c">
              Detta har, som jag redogjort för tidigare, varit svårt. Inte
              minst är USA:s position fortsatt oklar. Jag ska också ärligt säga
              att detta kloka beslut har ifrågasatts av en grupp länder inom
              Europeiska unionen som i princip säger att de har gått med på
              20 procents reduktion men om det blir 30 procent ska frivillighet
              gälla. Det betyder att vissa länder ska göra åtaganden som andra
              kan välja bort. Det är läget i Europa i dag, och det är absolut
              påverkat av budgetproblem.
            </seg>
          </u>
          <note type="speaker" n="2ec7de9d">
            Anf. 76 STAFFAN DANIELSSON (c):
          </note>
          <u who="staffan_danielsson_d9e83c" xml:id="i-4cebd156f3a77174-1" n="0f8b80a4">
            <seg n="113c003e">
              Fru talman! Jag hoppas att statsministern och Sverige kan få
              EU att stå fast vid detta och driva på internationellt även i
              ett läge med ekonomisk kris.
            </seg>
            <seg n="11cec53a">
              Innan statsministern åkte till toppmötet ställde jag en fråga
              i EU-nämnden om Angela Merkels och Nicolas Sarkozys förslag att
              ett straff för länder som inte sköter sig vore att ta ifrån dem
              rösträtten inom EU. Statsministern var tydlig med att detta innebär
              en ändring av EU:s fördrag och är oacceptabelt. Jag noterar att
              resultatet är i linje med statsministerns uppfattning, vilket
              är bra. Sarkozy driver dock på för att EU-länderna ska täta sig.
              Det gäller särskilda ministerråd och andra saker, även detta förslag.
            </seg>
            <seg n="7069a5b4">
              Hur gick diskussionen på toppmötet och i kulisserna om det som
              Frankrike driver? Kan statsministern ge oss lite kött på benen?
            </seg>
          </u>
          <note type="speaker" n="e173491e">
            Anf. 77 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-14" n="db512617">
            <seg n="dd63497d">
              Fru talman! Som kammarens ledamöter vet föregås ofta dessa toppmöten
              av diverse förmöten och diskussioner i medierna. Så var det även
              inför detta toppmöte. Frågan var uppe, men de flesta intog samma
              position som Sverige och ifrågasatte något som skulle bygga på
              en kommande fördragsändring, givet att vi precis har fått Lissabonfördraget
              på plats och att det var en mycket omständlig och tidsödande process.
            </seg>
            <seg n="e2ea6e1b">
              Det finns inom det fördrag vi har och de regelverk som finns
              stora förbättringsmöjligheter. Vi har dessutom konstaterat att
              de sanktioner och möjligheter som finns de facto inte används.
              Varför ska vi då hitta på ännu mycket mer politiskt känsliga sanktioner?
              Vi bör hellre ställa oss frågan hur vi ska kunna använda dem vi
              redan har.
            </seg>
            <seg n="3ca2235b">
              Av denna anledning är Van Rompuys arbetsgrupp viktig. Den försöker
              ställa sig hitom de lite mer långtgående sanktionerna och hitta
              sätt för hur man med mindre steg och lite mjukare ska få en skärpning
              av budgetdisciplinen.
            </seg>
          </u>
          <note type="speaker" n="6345146f">
            Anf. 78 CHRISTER WINBÄCK (fp):
          </note>
          <u who="christer_winback_491450" xml:id="i-ce3b5086741feb27-0" n="6e7830d4">
            <seg n="57d5a520">
              Fru talman! Jag tackar statsministern för återrapporten. Vi står
              inför många utmaningar. Vi har hört om millenniemålen, klimatförändringarna
              och den ekonomiska krisen. Något som är extra viktigt är den europeiska
              pakten för invandring och asyl. I tidningar, till exempel i dagens
              Metro, kan man emellanåt läsa om hur personer som är på väg till
              EU tas om hand på ett dåligt sätt. På sin långa färd till EU dukar
              många under på land eller till havs. De som kommer fram tas om
              hand i jättelika flyktingläger av varierande kvalitet.
            </seg>
            <seg n="6b693ad0">
              Det är viktigt att vi tar hand om dem som kommer till oss på
              ett humanitärt sätt oavsett om det gäller vidare inslussning i
              EU eller återfärd tillbaka hem. Det måste göras på ett ansvarsfullt
              sätt som fungerar för oss och för dem.
            </seg>
          </u>
          <note type="speaker" n="c291dec4">
            Anf. 79 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-15" n="db512617">
            <seg n="ca218eb2">
              Fru talman! Detta var inte uppe till diskussion under toppmötet.
              Dock är det vår egen svenska EU-kommissionär som har ansvar för
              just detta. Vår ambition är precis den Christer Winbäck gav uttryck
              för, nämligen att vi ska få ett mer rättssäkert och administrativt
              bättre mottagningssystem i alla EU:s länder. Vi menar att det
              måste vara paktens mål.
            </seg>
            <seg n="c2edc116">
              Detta har ibland stått i kontrast till diskussioner som inte
              minst förs av de Medelhavsländer som mer vill diskutera utbyggd
              kontroll och har ett synsätt där man säger sig stå emot illegal
              migration. Det finns exempel på detta, men det är lätt att det
              sker till priset av att asylmottagandet inte sköts på det sätt
              som det är tänkt.
            </seg>
            <seg n="3e10912b">
              Vår förhoppning är att vi ska få en utväxt av de gemensamma asylsystem
              som EU har utlovat. Det är som sagt Cecilia Malmström som är högst
              ansvarig för dessa frågor i kommissionen.
            </seg>
          </u>
          <note type="speaker" n="823ccbf9">
            Anf. 80 CHRISTER WINBÄCK (fp):
          </note>
          <u who="christer_winback_491450" xml:id="i-ce3b5086741feb27-1" n="6e7830d4">
            <seg n="c38849d2">
              Fru talman! Jag tackar statsministern för svaret. Det var det
              svar jag ville ha. Jag känner att Sverige är pådrivande i detta
              och att vi genom vår kommissionär ser till att vara vid fronten.
              Det är angeläget att Sverige hela tiden påpekar att ett humanitärt
              omhändertagande är oerhört viktigt, för det är människor vi talar
              om.
            </seg>
          </u>
          <note type="speaker" n="5f4d27e6">
            Anf. 81 HOLGER GUSTAFSSON (kd):
          </note>
          <u who="holger_gustafsson_3275c0" xml:id="i-764aa9f6c08caa3a-0" n="ab4f0f8f">
            <seg n="ea11038d">
              Fru talman! Min fråga till statsministern gäller hur de så kallade
              exitstrategierna kommer att se ut inför G20-gruppens toppmöte
              om finansiella frågor i Toronto.
            </seg>
            <seg n="3bad09d3">
              Låt mig utveckla det lite. Finanskrisen hanterades med ökade
              likviditeter med statlig garanti för marknaden och internationella
              lån för länder som saknade tillräckliga säkerheter.
            </seg>
            <seg n="adf01724">
              Nu är länder i full färd med att åstadkomma en budgetbalans i
              statsbudgetarna och därmed säkerställa hållbara offentliga finanser.
            </seg>
            <seg n="000aa4ff">
              Kommer de stora likviditetstillskotten med statliga garantier
              som vi har sett framför allt i Europa att vara kvar på marknaden
              eller när och hur kommer de att fasas ut?
            </seg>
          </u>
          <note type="speaker" n="effbe46f">
            Anf. 82 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-16" n="db512617">
            <seg n="c0e15266">
              Fru talman! Detta kommer delvis att diskuteras. Det är viktigt
              att komma ihåg att i en svag konjunktur använder vi olika typer
              av stimulanser. Vanligt är att våra riksbanker sänker sina räntor.
              Det är också vanligt om vi har det utrymmet att vi använder finanspolitiska
              stimulanser via budgeten. Är det dessutom problem i det finansiella
              systemet, vilket det var med start hösten 2008 och framåt, måste
              vi späda på likviditeten. I annat fall är det stor risk att likviditeten
              torkar ut och att det blir implosioner i det finansiella systemet.
              Vi var mycket nära det under hösten 2008.
            </seg>
            <seg n="55f6904f">
              När vi talar exitstrategier handlar det om att ta bort många
              av dessa stimulanser. Det är väsentligt mycket svårare och mindre
              populärt än att tillföra dem. När de tillförs tycker alla att
              det är välkommet, men när de börjar tas bort ur budgetstyrningen
              tycker alla att det är fel tillfälle. Det är ungefär denna diskussion
              som pågår nu.
            </seg>
            <seg n="d63b59e0">
              Holger Gustafsson har mycket riktigt konstaterat att det är bland
              annat dessa diskussioner som ska föras i Toronto.
            </seg>
            <seg n="0978484f">
              Länderna ger lite olika besked. Det kan också växla med majoriteter.
              Storbritanniens förre premiärminister Gordon Brown var en stor
              förespråkare för fortsatta stimulanser. Nu har Storbritannien
              bytt regering, och nu tänker de sig budgetkonsolidering. Många
              tittar också på USA där omfattande stimulanser fortsatt verkar,
              vilket leder till mycket stora problem med bland annat landets
              offentliga finanser.
            </seg>
          </u>
          <note type="speaker" n="e0cd6ff8">
            Anf. 83 HOLGER GUSTAFSSON (kd):
          </note>
          <u who="holger_gustafsson_3275c0" xml:id="i-764aa9f6c08caa3a-1" n="ab4f0f8f">
            <seg n="68c712e4">
              Fru talman! Låt mig kort komplettera med att konstatera att budgetåtstramningar
              ger minskad konsumtion som ger minskad produktion som kan skapa
              arbetslöshet och förlänga en lågkonjunktur. Indirekt påverkar
              detta Sverige, men framför allt påverkar det de länder i Europa
              som ska strama åt sina budgetar. Det är motverkande krafter.
            </seg>
            <seg n="710a8f63">
              Hur går diskussionen och vad har Sverige för syn i denna fråga?
            </seg>
          </u>
          <note type="speaker" n="03a854c9">
            Anf. 84 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-17" n="db512617">
            <seg n="72913a92">
              Fru talman! I läroboken är idén att stimulanserna ska dras tillbaka
              i samma stund som konjunkturen förstärks. Vi ser nu en återhämtning
              i världsekonomin. Vi ser till och med väldigt goda tillväxtsiffror
              i Asien och Latinamerika och en tydlig återhämtning i USA. I Europa
              är det väldigt god återhämtning i Sverige, men kanske inte riktigt
              lika bra i övriga Europa.
            </seg>
            <seg n="883a2e01">
              Det är just det som diskussionen handlar om. Är återhämtningen
              i sig tillräckligt stark för att man ska dra tillbaka många av
              stimulanserna?
            </seg>
            <seg n="8389cb53">
              Ett annat problem är att länder med mycket omfattande skuldsättning,
              hög statsskuldskvot, redan har använt en del av sitt säkerhetsutrymme
              för att möta tidigare kriser. När de tänker sig att fortsatt stimulera
              ekonomin med växande budgetunderskott skapar det marknadsoro och
              osäkerhet. Det är bland annat det vi ser exempel på nu. Det har
              skett en snabb ökad skuldsättning i EU. Sverige är nästan det
              enda land som går på tvärs och har amorterat på sin statsskuld.
            </seg>
          </u>
          <note type="speaker" n="cba0d32b">
            Anf. 85 CARINA OHLSSON (s):
          </note>
          <u who="carina_ohlsson_543de9" xml:id="i-e052e1b8cc3000e0-5" n="02d8d50b">
            <seg n="0bab945d">
              Fru talman! Statsministern har pratat om klimatfrågan och att
              det är svårt att driva den på grund av finanskrisen i EU och många
              andra länder. Statsministern sade att förväntningarna dämpats
              och att det blir noteringar i stället för stora diskussioner.
              Det är tragiskt eftersom klimatkrisen antagligen har en mer långsiktig
              verkan än den nuvarande finanskrisen.
            </seg>
            <seg n="6a696e3a">
              Statsministern säger att det kommer upp på höstens toppmöte.
              Men det kan ju vara samma visa då, att andra tycker sig befinna
              sig i finanskris eller någon annan kris. Vad finns det för strategi
              från regeringen för att föra in klimatfrågorna och miljöfrågorna
              under andra punkter? Jag har förhoppningar om att statsministern
              gjorde det på det här mötet till exempel där det står smart och
              hållbar tillväxt för alla.
            </seg>
            <seg n="cd0ffc26">
              Vi har ju visat att man kan bryta kopplingen mellan tillväxt
              och ökade utsläpp. Som Max Andersson hänvisade till tidigare har
              EU-ministern sagt att det nu när det inte är tillväxt är billigare
              om man tror att det är kostnader med att satsa på miljön. Jag
              skulle vilja ha ett utvecklat resonemang om hur statsministern
              angriper dessa viktiga frågor så att de kommer med och inte bara
              blir noterade.
            </seg>
          </u>
          <note type="speaker" n="7be7817e">
            Anf. 86 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-18" n="db512617">
            <seg n="596d31ca">
              Fru talman! Huvuddiskussionen vid detta europeiska råd handlade
              om omfattande budgetproblem i Europa och åtgärder för att möta
              dem samt om den fortsatta finansiella oron.
            </seg>
            <seg n="06543d39">
              Det var också diskussioner om klimatansträngningar och de fem
              målen i Agenda 2020. Ett av dem handlar om klimatomställningar.
              Det finns nu som strukturellt inriktad åtgärd mot 2020. Sverige
              har redan riksdagens stöd för den klimat- och energiproposition
              som vi har lagt fram. Där har Sverige markerat sin inriktning
              och lagt fram sina nationella mål som till och med överträffar
              det som nu är grund för det gemensamma åtagandet i EU. Vi redovisar
              också många åtgärder. Mycket av den klimatstyrning som andra pratar
              om har Sverige redan genomfört i flera fall för 1015 år sedan.
              Det gör att vi är på god väg mot måluppfyllelsen.
            </seg>
            <seg n="2a542651">
              Problemet är att vårt klot har ett globalt klimathot som vi har
              gemensamt med andra. Då kan inte ett land som ensamt står för
              0,2 procent av de globala utsläppen lösa klimathotet. Det måste
              ske tillsammans med andra och med beaktande av deras ansträngningar.
              Det är vårt problem.
            </seg>
            <seg n="37dcd50d">
              Därför redogjorde jag för att världen inte ens är överens om
              vilken legal struktur, vilken process, man ska fullfölja. Därför
              sjunker nu förväntningarna på Cancún- och Mexikomötet världen
              över.
            </seg>
            <seg n="9d9c49ad">
              Problemet är fortsatt att vi inte har en tydlig position i USA,
              trots att vi hoppades på det. Den finns ännu inte.
            </seg>
          </u>
          <note type="speaker" n="4049380b">
            Anf. 87 CARINA OHLSSON (s):
          </note>
          <u who="carina_ohlsson_543de9" xml:id="i-e052e1b8cc3000e0-6" n="02d8d50b">
            <seg n="a21803de">
              Fru talman! Jag kanske har för stora förhoppningar om vad statsministern
              kan åstadkomma. När det står smart och hållbar tillväxt för alla
              tror jag att det innebär något. Att satsa på grön tillväxt kan
              vara ett sätt att komma ur en finansiell kris. Det kan också öka
              sysselsättningsgraden.
            </seg>
            <seg n="6917c11a">
              Det var det jag hade en förhoppning om att statsministern skulle
              säga på toppmötet. Jag förstår att statsministern inte har gjort
              det och visat på möjligheterna med satsningar på grön tillväxt
              för att komma ur finanskrisen.
            </seg>
          </u>
          <note type="speaker" n="f6f32a6a">
            Anf. 88 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-19" n="db512617">
            <seg n="bdde4b17">
              Fru talman! Jag förstår att vi är präglade av den svenska miljön.
              Här talar vi om satsningar och reformer. Vi vill göra mer, och
              vi har råd med mycket. Jag vill återigen inskärpa vad som händer
              i Europa just nu.
            </seg>
            <seg n="ec508536">
              I Storbritannien presenterar man i dag 20 procents nedskärningar
              i de offentliga förvaltningarna. Jag nämnde att vi i Tyskland
              talar om 80 miljarder euro i budgetbesparingar.
            </seg>
            <seg n="cadd8ac1">
              Det handlar nog inte så mycket om vad det ska satsas på. Det
              är fråga om i vilken ordning man ska skära ned.
            </seg>
            <seg n="06de0302">
              Om man inte har offentliga resurser får man rätta munnen efter
              matsäcken. Då får man stå för den misskötsel man har varit ansvarig
              för tidigare, den överstimulering av ekonomin som har skett. Det
              är det som nu sker runt om i Europa.
            </seg>
            <seg n="dd8b7cfe">
              I Sverige har vi en annan diskussion. Vi satsar och använder
              ekonomiska styrmedel för att få fram en grönare ekonomi. Vi är
              på god väg, men tyvärr har inte alla samma utrymme.
            </seg>
          </u>
          <note type="speaker" n="a48caf31">
            Anf. 89 CARINA ADOLFSSON ELGESTAM (s):
          </note>
          <u who="carina_adolfsson_elgestam_b2c973" xml:id="i-0e5b487af025fdf5-0" n="28ee6ce1">
            <seg n="56744a50">
              Fru talman! I den europeiska strategin för sysselsättning och
              tillväxt är ett av politikområdena jordbrukspolitiken. I det som
              man har fastställt kan man utläsa att en hållbar, produktiv och
              konkurrenskraftig jordbrukssektor kommer att ge ett viktigt bidrag
              till den nya strategin med hänsyn till landsbygdsområdenas tillväxt-
              och sysselsättningspotential samtidigt som rättvis konkurrens
              säkerställs. Lite längre ned står det att det ska komma en handelspolitisk
              strategi.
            </seg>
            <seg n="4fece8e7">
              Mot bakgrund av detta och de handelshinder som finns särskilt
              på jordbruksområdet vill jag fråga statsministern om man diskuterade
              detta och om EU är berett att gå till beslut och komma överens
              om att ta bort de handelshinder som finns. Jag tänker främst på
              tredje världen. Vi vet att konkurrenssituationen inte är bra på
              det här området. Här säger man tydligt att en rättvis konkurrens
              säkerställs.
            </seg>
          </u>
          <note type="speaker" n="28fa5e2a">
            Anf. 90 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-20" n="db512617">
            <seg n="61283ce8">
              Fru talman! Detta är ett område där det finns djup oenighet mellan
              EU:s medlemsstater. En mycket stor grupp länder som representerar
              en kraftfull majoritet, både när det gäller antal länder och befolkning,
              tycker annorlunda än Sverige. Man försvarar de jordbrukssubventioner
              som finns. Man försvarar behovet av skyddsåtgärder mot omvärlden.
              Det finns till och med återkommande förslag på att ytterligare
              bygga ut skyddet mot andra.
            </seg>
            <seg n="03e852db">
              Det gör inte att vi är mindre tydliga med en svensk position.
              Vi vill ju snarare förorda ökad konkurrenskraft och produktivitet
              i det europeiska jordbruket på ett sätt som vi tror skulle gynna
              svenska lantbruk, eftersom vi uppfattar dem som mer produktiva
              och moderna. Vi menar att det totalt sett leder till en bättre
              resursanvändning i Europa och världen.
            </seg>
            <seg n="802571e1">
              Demokrati fungerar ju så att någon till slut bestämmer. Vi har
              oftast majoritetsformer för det. Därför får man som svensk arbeta
              mycket hårt när det gäller dessa frågor. Det är glädjande att
              vi ofta har en bred samsyn i Sveriges riksdag om hur tingens ordning
              borde vara. Jag antar att vi också respekterar majoritetsförhållanden
              i andra sammanhang. Då ser det väsentligt mörkare ut.
            </seg>
            <seg n="4ba00f50">
              Det kommer att vara svåra diskussioner under kommande år. Inte
              sällan finner stora länder varandra, vilket leder till att man
              fredar och till och med bygger ut subventioner och skyddstänkande
              just när det gäller jordbruket.
            </seg>
          </u>
          <note type="speaker" n="54625c31">
            Anf. 91 CARINA ADOLFSSON ELGESTAM (s):
          </note>
          <u who="carina_adolfsson_elgestam_b2c973" xml:id="i-0e5b487af025fdf5-1" n="28ee6ce1">
            <seg n="d428dd41">
              Fru talman! Tack för svaret, statsministern! Jag tror att vi
              i Sverige är väl medvetna om den problematik som finns i Europa
              och bland medlemsländerna. Det är då ännu viktigare att vi är
              med och driver på, inte bara det som handlar om jordbrukspolitiken,
              utan för att handelshinder för import och export till och från
              Europa helt försvinner. Just därför blir min andra fråga till
              statsministern: Yttrade sig statsministern i den frågan på toppmötet?
              Jag undrar också om statsministern kommer att inför den handelstrategi
              som ska presenteras före årets slut driva frågan om att ta bort
              handelshinder.
            </seg>
          </u>
          <note type="speaker" n="86b735b2">
            Anf. 92 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-21" n="db512617">
            <seg n="5b7efeec">
              Fru talman! Jordbruket i sig var denna gång inte uppe till diskussion.
              Det finns en skrivning som det redogjordes för här som kan tolkas
              från olika utgångspunkter, både den som kanske är mer svensk i
              synen och den syn som många andra har.
            </seg>
            <seg n="5291b9ba">
              Jag kommer inte att vara otydlig om den svenska positionen. Men
              vi ska komma ihåg att precis som jag nu återrapporterar från ett
              toppmöte görs det återrapporteringar i ytterligare 26 länder inför
              parlamentariker i Frankrike, Tyskland, Spanien och så vidare.
              Dessa parlamentariker säger: Är ni pådrivande för vår position?
              Ser ni till att vi får ett genomslag för vår nationella syn? Denna
              syn går i många fall helt på tvärs med den svenska synen. Till
              slut blir det en fråga om demokrati. Hur menar ni att vi ska fatta
              beslut i ett samarbete som är gränsöverskridande mellan flera
              länder om det är vi som sitter på en mycket liten minoritet? Vi
              försöker använda våra argument. Men jag tror att jag korrekt har
              redogjort för hur förutsättningarna ser ut just när vi diskuterar
              jordbruksstöd.
            </seg>
          </u>
          <note type="speaker" n="5c61c615">
            Anf. 93 BENGT-ANDERS JOHANSSON (m):
          </note>
          <u who="bengt-anders_johansson_342565" xml:id="i-f4cf01b9f0cc0bdd-0" n="6054016b">
            <seg n="4122c8cd">
              Fru talman! Jag skulle vilja återkoppla till vad ledamoten Jacob
              Johnson sade tidigare, nämligen att det nu är många länder som
              genomgår stålbad och nedskärningar. Det är speciellt intressant
              att höra från oppositionen att man noterar att det skiljer mellan
              olika länder därför att vi noterar att detta toppmöte verkligen
              har präglats av den ekonomiska situationen i världen och i Europa.
              Som statsministern själv har nämnt flera gånger har vi kommit
              fram till att vi är så gott som bäst i klassen.
            </seg>
            <seg n="2a61eaa7">
              Vi ska ha klart för oss att detta toppmöte har föregåtts av många
              och långa möten bland finansministrarna för att så att säga utmejsla
              de regler som nu är antagna. Jag påstår att vår egen finansminister
              Anders Borg har spelat en tongivande roll, vilket också märks
              i de förslag som har tagits fram.
            </seg>
            <seg n="6385a70a">
              I detta ekonomiska brus där alla är upptagna med att släcka ekonomiska
              brandhärdar är det svårt att lyfta blicken och komma lite längre
              fram. Då syftar jag åter på Sveriges roll under ordförandeskapet
              när det gäller klimatfrågan. Det är viktigt att vi behåller ledartröjan.
            </seg>
            <seg n="998792ce">
              Mina frågor till statsministern är: Vilket är det viktigaste
              inför Cancúnmötet? Vad är det vi måste utmejsla för att bibehålla
              denna ledartröja både för Sverige och för EU i det globala?
            </seg>
          </u>
          <note type="speaker" n="69ad75a6">
            Anf. 94 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-22" n="db512617">
            <seg n="a0cac85e">
              Fru talman! Först och främst vill jag helt instämma i att det
              finns en stor risk att man präglad av kris, nedskärningar och
              marknadsreaktioner, som också ofta kopplas till dessa toppmöten,
              blir extremt kortsiktig. Man försöker lösa eftermiddagens problem
              snarare än att tänka på medellång sikt. Det var väsentligt längre
              diskussioner om det akuta krisförloppet än om 2020-målen som är
              mer strukturellt inriktade.
            </seg>
            <seg n="24b8536c">
              När det återigen gäller förutsättningarna kring klimatförhandlingarna
              vill jag instämma med dem som har sagt att det finns beräkningar
              som visar att recession och ekonomisk nedgång i realiteten har
              dämpat utsläppen och att det har trovärdiggjort en hel del av
              dessa målformuleringar i sig.
            </seg>
            <seg n="2e542e09">
              Vi noterar också att en växande grupp av länder i Europa inför
              en hel del styrmedel. Jag tror att Irland nu senast införde CO2-skatt
              i början av maj. Mer av detta kommer nu på plats. Det har också
              lagts fram ett sådant förslag i Frankrike.
            </seg>
            <seg n="002f26d5">
              Grundproblemet är just det som jag vid flera tillfällen har nämnt,
              nämligen att vi i grunden inte är globalt överens om vilken process
              vi ska följa. Det finns fortsatt någon sorts syn att en stor och
              växande grupp länder som står för en större andel av världens
              stora utsläpp ska friskrivas från åtaganden i tron att länder
              som grupp som står för 10, 11 eller 12 procent av utsläppen Europa
              kan tas som ett exempel ska lösa problemet med hela det globala
              klimathotet. Det är denna förhoppning att någon annan ska lösa
              det som gör att vi inte når längre fram.
            </seg>
          </u>
          <note type="speaker" n="92d53214">
            Anf. 95 BENGT-ANDERS JOHANSSON (m):
          </note>
          <u who="bengt-anders_johansson_342565" xml:id="i-f4cf01b9f0cc0bdd-1" n="6054016b">
            <seg n="3f9f2df8">
              Fru talman! En mer progressiv inställning för det kommande arbetet
              kan måhända vara att statsministern tar med sig erfarenheterna
              av de svenska areella näringarnas bidrag och deras möjlighet att
              bidra till en bättre energiförsörjning när det gäller långsiktighet
              och förnybar energi och inte minst när det gäller ett produktionsvänligt
              jordbruk där vi producerar livsmedel. Det kan också vara ett offensivt
              sätt att försöka medverka till en förbättring. Då tycker jag att
              svenskt lantbruk lite grann kan vara en föregångare, en idéspruta
              etcetera. Jag vill bara skicka med statsministern detta i det
              fortsatta arbetet.
            </seg>
          </u>
          <note type="speaker" n="762f78d1">
            Anf. 96 CHRISTINA AXELSSON (s):
          </note>
          <u who="christina_axelsson_1dcce5" xml:id="i-cef32a3d01ac4641-5" n="cae220e2">
            <seg n="a38aa06d">
              Fru talman! Jag har två frågor att ställa med anledning av återrapporten.
              Den första handlar om det brev som statsministern tidigare har
              fått från de fackliga organisationerna LO, TCO och Saco. De var
              oroliga för att EU inom ramen för budgetsaneringen skulle klampa
              in på kollektivavtalsområdet. Det fanns skrivningar om det. Nu
              vill jag höra huruvida man har fått bort dessa skrivningar från
              det slutgiltiga förslaget.
            </seg>
            <seg n="b8fd5eb0">
              Jag skulle också vilja ställa en fråga med anledning av att regler
              om budgetdisciplinen ska genomföras fullt ut. Där står det att
              man ska stärka både den preventiva och den korrigerade delen av
              stabilitets- och tillväxtpakten med sanktioner. Då undrar jag
              om dessa sanktioner är någonting som kommer att beröra såväl dem
              som är innanför som dem som är utanför eurozonen och hur man resonerade
              kring detta. Det är ju fler länder än Sverige som inte ingår i
              eurozonen.
            </seg>
          </u>
          <note type="speaker" n="226037d2">
            Anf. 97 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-23" n="db512617">
            <seg n="9eceb887">
              Fru talman! Svaret på den första frågan är: Ja, det gick att
              arbeta bort dessa texter. Därmed tyckte vi att vi hade bemött
              den oro som kom till uttryck i det brev som vi fick från de fackliga
              representanterna.
            </seg>
            <seg n="2ac29e88">
              När det gäller den andra frågan är det riktigt att stabilitets-
              och tillväxtpakten förutsätts följas av samtliga EU:s medlemsländer,
              men de mer långtgående sanktionerna är egentligen bara möjliga
              att tillämpa på eurozonens 16 medlemsländer som snart blir 17.
            </seg>
            <seg n="2140291f">
              Nu kan man konstatera att det står så i papperen men att de inte
              används. Det är därför de facto inte en situation där vi använder
              de mest långtgående sanktionerna. Det finns varningsförfaranden
              som inleds och används.
            </seg>
            <seg n="cc73ef89">
              Van Rompuys grupp, där EU:s finansministrar sitter och diskuterar
              och talar om mjukare tidigare sanktioner, har som utgångspunkt
              att det ska handla om hela EU, alltså inklusive Sverige, av det
              enkla skälet att vi påverkar varandra. Den enes underskott blir
              den andres problem. Det är inte bara förknippat med eurozonen.
              Dock är deras arbete inte färdigt. Det ska rapporteras till hösten,
              och vi har därför ännu inte formulerat våra slutliga ståndpunkter.
              Vi får återkomma till EU-nämnden och diskussioner när det väl
              närmar sig.
            </seg>
          </u>
          <note type="speaker" n="84a1b8eb">
            Anf. 98 CHRISTINA AXELSSON (s):
          </note>
          <u who="christina_axelsson_1dcce5" xml:id="i-cef32a3d01ac4641-6" n="cae220e2">
            <seg n="06bee519">
              Fru talman! Då kan jag inte låta bli att ställa en följdfråga
              eftersom jag hinner med det. Den handlar om de 75 procenten som
              vi tidigare har diskuterat i EU-nämnden, alltså att man ska öka
              andelen som deltar på arbetsmarknaden till 75 procent för både
              män och kvinnor. Där var flera av oss i EU-nämnden tydliga med
              att vi ville att det skulle stå 75 procent för män och kvinnor,
              så att det inte blir 100 procent för män och 50 procent för kvinnor,
              och så tar man ett genomsnitt.
            </seg>
            <seg n="d5ecac39">
              Nu vill jag höra om det var uppe till diskussion på toppmötet.
            </seg>
          </u>
          <note type="speaker" n="205ec244">
            Anf. 99 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-24" n="db512617">
            <seg n="dae3b077">
              Fru talman! Det diskuterades inte, men målet är antaget. Vi får
              komma ihåg att tanken är att det nu ska följa en process där detta
              följs upp med nationella mål av det enkla skälet att det är en
              tanke att detta ska vara ett genomsnittligt utfall för EU när
              vi når 2020, men det kommer i realiteten att innebära olika utmaningar
              för olika länder. I en del fall finns det mycket stora gendergap
              när det gäller skillnaden mellan mäns och kvinnors förvärvsfrekvens.
              Då kommer man att anpassa sina mål till detta, det vill säga rimligen
              inte utlova att det kommer att bli samma sysselsättningsgrad för
              män som för kvinnor, men och det var vår utgångspunkt inse att
              för att man också ska nå en högre sysselsättningsgrad måste särskilt
              intresse visas och åtgärder vidtas som uppmuntrar till ökad kvinnlig
              förvärvsfrekvens. Det var det som vi tyckte var en framgång med
              att få denna skrivning på plats.
            </seg>
          </u>
          <note type="speaker" n="4b309940">
            Anf. 100 KARIN GRANBOM ELLISON (fp):
          </note>
          <u who="karin_granbom_fa1673" xml:id="i-8ac0fcda276257a4-1" n="6be889e2">
            <seg n="1ed610a8">
              Fru talman! Vid FN:s millennietoppmöte för tio år sedan kom världens
              länder överens om att göra kraftfulla insatser för att halvera
              fattigdomen i världen, stärka skolgången för barn och främja hälsa.
            </seg>
            <seg n="5673338f">
              På förra veckans EU-toppmöte bekräftade de europeiska ledarna
              att de är fast beslutna att millenniemålen ska nås till 2015.
              Det är glädjande. Men samtidigt kan vi konstatera att för att
              detta inte bara ska vara tomma ord måste ansträngningarna öka.
              Med dagens takt kommer millenniemålen inte att nås inom fem år.
            </seg>
            <seg n="94b9ab95">
              Nyligen släppte Concord, en paraplyorganisation för 1 600 biståndsorganisationer,
              en rapport som visar att EU-länderna inte når upp till det biståndsmål
              som de för fem år sedan satte upp. Sverige ligger bäst till, men
              flera länder har minskat biståndet och sägs komma att ytterligare
              minska det.
            </seg>
            <seg n="6371c2bf">
              Hur ser statsministern på att toppmötet uttalat att millenniemålen
              ska nås och att kraftansträngningar ska göras samtidigt som EU
              inte når upp till sitt biståndsmål?
            </seg>
          </u>
          <note type="speaker" n="bc463489">
            Anf. 101 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-25" n="db512617">
            <seg n="6eae3f0c">
              Fru talman! Jag tycker att Karin Granbom Ellison på ett alldeles
              utmärkt sätt har redogjort för detta. Det finns ett löfte om att
              fullfölja millenniemålen, och det finns en oro för att en grupp
              av länder inte kommer att nå angivna biståndsmål. En del av de
              länderna är inte ens i närheten av det. I dessa spartider i våra
              grannländer är risken stor att bland annat biståndet sätts i fråga.
            </seg>
            <seg n="ed9368c0">
              Vi tycker att det är en framgång inte bara för Sverige utan också
              för Luxemburg och Storbritannien Danmark har också varit pådrivande
              att vi ska få en årlig rapportering. Det kommer att sätta press
              när det gäller att kunna följa upp vilka faktiska biståndsnivåer
              som respektive länder når.
            </seg>
            <seg n="26509cb2">
              Sverige har nu, precis som Karin Granbom Ellison redogjorde för,
              nått en världsledande position. Sverige är nummer ett i världen
              när det gäller biståndsnivåer så vi tar vår del av ansvaret. Men
              det är helt angeläget att också övriga Europa gör det för att
              kunna göra millenniemålen trovärdiga. Som jag nämnt är det bland
              annat sådant som vi ska sammanställa och diskutera på det särskilda
              FN-toppmötet i september.
            </seg>
          </u>
          <note type="speaker" n="7a3eea7f">
            Anf. 102 KARIN GRANBOM ELLISON (fp):
          </note>
          <u who="karin_granbom_fa1673" xml:id="i-8ac0fcda276257a4-2" n="6be889e2">
            <seg n="28cde563">
              Fru talman! Jag vill tacka statsministern för svaret. Det är
              bra att biståndet nu ska tydliggöras för varje land så jag vill
              tacka också för svenska insatser på det området.
            </seg>
            <seg n="5999d319">
              Framöver kommer det även att krävas stora biståndsinsatser för
              klimatåtgärder. Vissa klimatåtgärder, exempelvis insatser för
              rent vatten och odlingsbara jordar, kan ses som utvecklingsbistånd.
              Men till största delen behöver klimatbiståndet läggas till det
              traditionella biståndet. Vi är till exempel långt ifrån att nå
              millenniemålet om en minskad mödradödlighet. Årligen dör mer än
              en halv miljon kvinnor av komplikationer vid graviditet och förlossning.
              Att påskynda barns rätt till skolgång är ett annat angeläget område.
            </seg>
            <seg n="fa4d3358">
              Delar statsministern min uppfattning att finansieringen av klimatåtgärder
              är någonting som är nödvändigt men att det samtidigt inte får
              leda till att andra områden hamnar på efterkälken? Och kommer
              det i den rapportering som nu ska göras att vara tydligt hur mycket
              pengar som går till klimatåtgärder och vad som satsas för att
              uppfylla andra mål som är beskrivna bland millenniemålen?
            </seg>
          </u>
          <note type="speaker" n="aa393f73">
            Anf. 103 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-26" n="db512617">
            <seg n="6e14c684">
              Fru talman! Det svenska nationella reduktionsmålet 40 procents
              minskning av utsläppen till år 2020, jämfört med år 1990 har i
              riksdagsbeslut också grundlagts med åtaganden i andra länder,
              det som ibland kallas för CDM och liknande. Man gör då investeringar
              i länder där investeringarna med mindre resursinsatser ger en
              väsentligt större verkan för att minska klimatpåverkan, något
              som vi använder svenska skattepengar till. Det avser vi att fortsätta
              med om alliansregeringen får fortsatt stöd och majoritet.
            </seg>
            <seg n="812fe148">
              Vi ska gärna föra en diskussion. Där får vart och ett av riksdagspartierna
              själva ta ansvar för hur man klarar finansieringen och vilka åtaganden
              som ställs mot varandra när det gäller hur biståndsnivåer ska
              se ut och påverkas. Det krav som ställs är att man när det gäller
              millenniemålen ska nå upp till 0,7 procent av bni. Sverige är
              nu uppe på 1 procent av bni. Kring detta kommer det att föras
              en del diskussioner både i vår allians och, säkert, i samtliga
              riksdagspartier om utformningen.
            </seg>
          </u>
          <note type="speaker" n="ce2583db">
            Anf. 104 JACOB JOHNSON (v):
          </note>
          <u who="jacob_johnson_6c8957" xml:id="i-2f9494c8340ff6f1-2" n="b929382c">
            <seg n="20d53ddb">
              Fru talman! Jag vill tacka för möjligheten att ta upp en fråga
              som jag i EU-nämnden inför toppmötet ställde till statsministern
              men som jag inte fick något riktigt uttömmande svar på. Det gäller
              de nya reglerna om budgetdisciplin. Bland annat sägs det: Europeiska
              rådet enades om att ge skuldnivåerna och deras utveckling samt
              den övergripande hållbarheten en mycket mer framträdande roll
              inom budgetövervakningen så som det ursprungligen var tänkt i
              stabilitets- och tillväxtpakten.
            </seg>
            <seg n="08bf11f8">
              Det handlar alltså om en mycket mer framträdande roll inom budgetövervakningen.
              Det måste betyda en mer framträdande roll än fokus på de årliga
              underskotten.
            </seg>
            <seg n="3aa4bba1">
              Öppnar den skrivningen för ett land med hyfsade finanser och
              en hyfsad skuldnivå för möjligheten att ha ett årligt överskott
              som är större än 3 procent, förutsatt att man håller sig inom
              den totala skuldnivån på högst 60 procent? Dessutom har finansministern
              själv talat om en skuldkvot på kanske 90 procent.
            </seg>
            <seg n="73ed3ac7">
              Vad är det som gäller? Jag tolkar detta som en ändrad praxis
              vid övervakningen av stabilitets- och tillväxtpakten och skulle
              vilja höra statsministern kommentera det.
            </seg>
          </u>
          <note type="speaker" n="b460c10d">
            Anf. 105 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-27" n="db512617">
            <seg n="29e01f6f">
              Fru talman! Det återspeglas bland annat i krishanteringen. Då
              koordinerades finanspolitiska stimulanser. Frågan ställdes om
              detta kan accepteras givet att flera länder stod i strid med stabilitets-
              och tillväxtpaktens målnivå, 3 procents budgetunderskott. Kan
              man i det läget få acceptans för att göra stimulanser trots att
              man därmed skjuter på ett budgetunderskott?
            </seg>
            <seg n="a5c36705">
              Det sades då: Ja, om det är tillfälligt och om det går till verkligen
              genuint konjunkturstimulerande åtgärder. I en förlängning av det
              förs det resonemang om att koppla detta till den samlade skuldnivån
              för enskilda medlemsländer. Enkelt uttryckt: Om man, som vi i
              Sverige, har en statsskuldkvot på nedåt 40 procent av bnp har
              man större marginaler än länder som Italien och Belgien, vilkas
              statsskuldkvot ligger väl över 100 procent.
            </seg>
            <seg n="571f5fc6">
              Skälet till att detta har fått en växande betydelse är att EU:s
              samlade kvot för några år sedan låg på runt 60 procent av den
              samlade bruttonationalprodukten, men den har snabbt stigit till
              ett genomsnitt på över 80 procent.
            </seg>
            <seg n="962609a6">
              Med de växande skuldberg som vi har runt om oss i Europa har
              insikten vuxit fram att nu måste större hänsyn tas också till
              kopplingen till den samlade statsskulden. Jag tror att den typ
              av resonemang som jag nu fört kommer att föras i kriser och vid
              hanteringen av hur man ska utforma varningar när länder bryter
              mot stabilitets- och tillväxtpaktens rammål.
            </seg>
          </u>
          <note type="speaker" n="85477240">
            Anf. 106 JACOB JOHNSON (v):
          </note>
          <u who="jacob_johnson_6c8957" xml:id="i-2f9494c8340ff6f1-3" n="b929382c">
            <seg n="76afefb7">
              Fru talman! Även om jag och Vänsterpartiet inte är anhängare
              av stabilitets- och tillväxtpakten så som denna utformats är det,
              tycker jag, naturligtvis steg i rätt riktning att ha denna mer
              pragmatiska syn. Man har också diskuterat en högre skuldkvot,
              kanske på 90 procent i stället för stabilitets- och tillväxtpaktens
              60 procent. Det ökar kanske möjligheterna att föra den politik
              som vi menar behövs för att försvara välfärd och klara miljö-
              och klimatomställningen.
            </seg>
          </u>
          <note type="speaker" n="1629b4cc">
            Anf. 107 BÖRJE VESTLUND (s):
          </note>
          <u who="borje_vestlund_da672f" xml:id="i-b0dde248d7120bd2-0" n="6f0193bd">
            <seg n="bdcaeb3b">
              Fru talman! Jag hade tänkt avstå från att ställa en fråga just
              denna dag, men när jag ser att så mycket tid finns kvar tar jag
              tillfället i akt. Jag tänker följa upp en fråga som jag tidigare
              ställt angående EU 2020-strategin.
            </seg>
            <seg n="c7c41c72">
              I riksdagens näringsutskott hade vi en enhällig skrivning om
              att vi när vi lägger fast de långsiktiga tillväxtmålen i EU måste
              kunna bortse från finanskrisen och vad som där sker just av den
              anledningen att 2020, som vi inriktar oss på, inte lär vara den
              fråga som står högst på dagordningen, eller också har det kanske
              kommit en ny kris. Vad vet jag?
            </seg>
            <seg n="1156b8fb">
              Hur som helst är det vår uppfattning att det är viktigt att vi
              ser att vi har en tillväxtstrategi oavsett om det är lågkonjunktur
              eller det är högkonjunktur.
            </seg>
            <seg n="b7574e88">
              Det bekymrar mig att det återigen nu slås fast att det här är
              en del av åtgärderna för att bekämpa den ekonomiska krisen. Det
              är klart att den betyder en del. Men i huvudsak gäller det väl
              att vi ska se vilka tillväxtambitioner vi ska ha.
            </seg>
            <seg n="9a3c30dc">
              Jämfört med Lissabonstrategin kan vi konstatera att vi där skulle
              komma i kapp USA. Nu skulle man kanske ha satt upp och jämfört
              sig med andra länder. I texterna finns det ingen skrivning om
              åt vilket håll man långsiktigt är på väg, oavsett om det är lågkonjunktur
              eller om det är högkonjunktur.
            </seg>
          </u>
          <note type="speaker" n="6a821953">
            Anf. 108 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-28" n="db512617">
            <seg n="332930d4">
              Fru talman! Som jag har redogjort för i tidigare svar är många
              av Europas länder nu oerhört fångade av kortsiktig krishantering.
              Vi kunde ändå gemensamt anta dessa 2020-mål. Om man arbetar igenom
              målen så som de är formulerade är syftet att EU ska säkra stora
              resurser till forskning och utveckling och föra en politik som
              gör att sysselsättningsgraden ökar, det vill säga fullfölja en
              arbetslinje. Vi ska dessutom särskilt inrikta oss på att ta in
              grupper som långvarigt står utanför arbetsmarknaden, som ett sätt
              att dämpa klyftor i samhället. Vi ska minska antalet ungdomar
              som inte klarar godkänt genom skolan, och vi ska få en grönare
              ekonomi med hjälp av klimatomställning.
            </seg>
            <seg n="4a90cd7a">
              Fullföljer man dessa fem strukturella mål som nu har fastställs
              åstadkoms alltså en mer varaktig, grön och uthållig tillväxt för
              Europa. Det är Sveriges avsikt att visa att vi tar detta på allvar
              och kommer att fullfölja det. Vi kommer naturligtvis för så är
              denna agenda 2020 upplagd också att följa upp att andra länder
              verkligen tar på sig att föra fram strukturella åtgärder. Det
              är dock svårt att komma runt att det med marknadsreaktioner hängande
              över sig och med stora budgetnedskärningar väntandes runt hörnet
              blir väldigt svårt för många att inte vid åtminstone dessa möten
              huvudsakligen fastna vid den kortsiktiga krishanteringen.
            </seg>
          </u>
          <note type="speaker" n="7d2016fa">
            Anf. 109 BÖRJE VESTLUND (s):
          </note>
          <u who="borje_vestlund_da672f" xml:id="i-b0dde248d7120bd2-1" n="6f0193bd">
            <seg n="8612561d">
              Fru talman! Jag tycker i och för sig att man kanske kan ställa
              kravet på EU:s främsta ledare att de bör kunna lyfta sig och tänka
              lite längre än den ekonomiska och politiska dagordningen just
              för dagen. Jag tror att det är ett krav vi alla som medborgare
              i hela EU, oaktat om vi är medborgare i Sverige eller i något
              annat EU-land, bör kunna ställa på våra ledare.
            </seg>
            <seg n="edd62dc8">
              Jag har ingenting emot något av de mål man har satt upp, och
              jag tror att de flesta ställer sig bakom dem. Det som är knepigt
              i detta är dock att det inte står nästan någonstans hur vi ska
              skärpa upp vår konkurrenskraft, utan det är den och det tror jag
              att även statsministern håller med om kanske inte så lyckade skrivningen
              om jordbrukssektorn som har kommit in i detta ärende. Det är det
              enda som i praktiken står om konkurrenskraften. Där skulle jag
              vilja fråga statsministern: Borde det inte ha varit någonting
              mer i skrivningarna om just konkurrenskraften och hur vi ska utvecklas?
            </seg>
          </u>
          <note type="speaker" n="6004ee2c">
            Anf. 110 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-e6614f81813b1170-29" n="db512617">
            <seg n="36466b2a">
              Fru talman! Börje Vestlund, som har följt denna diskussion länge,
              vet att 2020-målen ersätter tidigare mål som väl var 27 eller
              något sådant till antalet. Där fanns det mesta man kunde önska,
              och det ledde till att detta möttes av ringa intresse och inte
              heller efterlevdes vidare väl av EU:s länder. Därför var hela
              utgångspunkten färre mål som var formulerade på ett sådant sätt
              att de verkligen blir operativa. Jag skulle kunna argumentera
              för att ett fullföljande i enlighet med dessa fem mål i grunden
              skapar konkurrenskraft. Om man har en väl fungerande arbetslinje
              och satsar på forskning och utveckling så bidrar det till en ökad
              produktivitet och förstärkt konkurrensförmåga.
            </seg>
            <seg n="2d401088">
              Det finns dock även andra aspekter som Sverige ofta framför vikten
              av att ha respekt för den inre marknaden, en välfungerande handel
              och att hålla protektionismen borta. Vi avser att fortsättningsvis
              hålla också denna fana högt.
            </seg>
          </u>
          <note n="4da0fa8b">
            Överläggningen var härmed avslutad.
          </note>
          <note n="fdffe7a6">
            10 § (forts. från 8 §) Ny kollektivtrafiklag m.m. (forts. TU21)
          </note>
          <note type="speaker" n="90026e23">
            Anf. 111 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-019a457a88dbc5c3-0" n="8e1e0cf2">
            <seg n="05a2abf6">
              Fru talman! När jag hör Alliansen beskriva kollektivtrafiken
              känner jag inte igen de behov av förbättringar som jag som en
              av Skånetrafikens flitiga resenärer upplever. Skånetrafiken fungerar
              som en spindelväv som är spänd över hela Skåne med starka noder
              och små förgreningar. Det är min mening, men det är också Lars-Ingvar
              Ljungmans beskrivning. Han är moderat ordförande i kollektivtrafiknämnden
              i Region Skåne. Där används överskottet vi är många som åker ofta
              från trafiken mellan Malmö och Lund för att upprätthålla busstrafik.
              544:an går från Äsphult till Kristianstad och har gjort så i 20
              år på samma tidtabell, trots att vi inte är många som åker buss.
              Det gör att Skånetrafikens möjligheter att erbjuda alternativ
              för dem som vill använda bilen mindre är betydligt större än om
              vi skulle låta privata entreprenörer ta del av vinsten från trafiken
              mellan Malmö och Lund.
            </seg>
            <seg n="bac72e3b">
              Därför frågar jag dig, Malin: Har du något exempel någonstans
              i världen där man har ökat kollektivtrafikens andel genom att
              låta privata entreprenörer plocka ut de lönsamma delarna av kollektivtrafiken?
            </seg>
          </u>
          <note type="speaker" n="c31e8bf3">
            Anf. 112 MALIN LÖFSJÖGÅRD (m) replik:
          </note>
          <u who="unknown" xml:id="i-e6614f81813b1170-30" n="947f843a">
            <seg n="93e4429f">
              Fru talman! Att Socialdemokraterna, Vänsterpartiet och facket
              kramar ett gammalt system är jag inte förvånad över. Men jag trodde
              att Karin Svensson Smith och Miljöpartiet om någon skulle bejaka
              detta förslag för att få fler att åka kollektivt. Jag tycker att
              den inställning som Karin Svensson Smith framhåller är verkligen
              tråkig. Det är inte den inställning som hon tidigare gett uttryck
              åt här i kammaren i andra debatter och i olika artiklar.
            </seg>
            <seg n="3827cbb6">
              Låt oss ta det här med jämförelse med andra länder. Det är jättebra
              att vi gör jämförelser med andra länder. Ofta kan vi finna bra
              saker, men vi kan också finna dåliga saker som vi ska akta oss
              för. Har man läst de jämförelser som finns och läst dem riktigt
              ordentligt vet man att det finns faktorer som komplicerar jämförelsen
              mellan olika länder. Det stämmer att man på olika håll kanske
              inte sett den ökning av trafiken som man hade tänkt sig. Då måste
              man ytterligare analysera det här.
            </seg>
            <seg n="9f6535c3">
              Karin Svensson Smith nämner inga länder, men jag vet vilka hon
              brukar nämna. Det finns sociologiska, ekonomiska och geografiska
              skillnader mellan länderna och bakgrunder i olika länder som man
              måste ta hänsyn till. Slutsatserna om den effekt systemet kommer
              att få när det tillämpas i respektive land kan bli olika. Men
              jämförelserna har visat att det är viktigt med samordning, till
              exempel information och betalsystem. Detta är med i den nya lagen.
              Vi ställer krav på att även de kommersiella aktörerna ska lämna
              information till ett gemensamt trafikantsystem. Vi lägger in att
              betalsystem är en fråga som regeringen ska följa och återkomma
              med lagförslag om det skulle behövas.
            </seg>
            <seg n="3daf46ef">
              Jämförelserna visar att det inte finns någon enkel slutsats att
              dra, och det vet man om man har läst jämförelserna noga. Karin
              Svensson Smith brukar utge sig för att vara en som läser saker,
              och då tycker jag att hon ska studera de här exemplen lite mer
              noga.
            </seg>
          </u>
          <note type="speaker" n="ddedf0a1">
            Anf. 113 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-019a457a88dbc5c3-1" n="8e1e0cf2">
            <seg n="7d03d7c7">
              Fru talman! Det kan jag garantera Malin Löfsjögård att jag har
              gjort. Det är just därför jag kommer till slutsatsen att fler
              aktörer försvårar samordningen i stället för att underlätta den.
              Inga jämförelser i övrigt, men något problem med samordningen
              hade SJ inte i gamla tider när de körde själva. Det fanns andra
              problem, men dem löste man inte genom fler operatörer.
            </seg>
            <seg n="6aa15236">
              Nya Zeeland var först med att avreglera godstrafiken. Där är
              det ett system som inte är helt olikt det svenska rent politiskt.
              Där använde man sin makt till att dela ut vinster till aktieägarna.
              Godstrafiken på spår upphörde helt, och godstransporterna gick
              över till vägarna.
            </seg>
            <seg n="49b232e5">
              Av klimatskäl behöver vi ha en annan ordning. Kunde jag bli övertygad
              om att flera aktörer skulle leda till att man ökade utbudet och
              samordningen av kollektivtrafiken skulle jag som miljöpartist
              vara för det. Miljöpartiet är ganska pragmatiskt därvidlag.
            </seg>
            <seg n="4986c254">
              Malin Lövsjögård kunde själv inte ge ett enda exempel på att
              det har blivit fler som åker kollektivt.
            </seg>
            <seg n="9c1163f0">
              Hon använde i sitt anförande bland annat utanförskapet som argument.
              Då skulle jag vilja fråga Malin Löfsjögård om de rullstolsbundna
              som inte längre har möjlighet att åka tåg mellan Malmö och Helsingfors
              när Veolia får trafikera därför att Veolia kör med gamla vagnar
              och rullstolen inte går ombord. Har de rullstolsbundnas utanförskap
              ökat eller minskat när de inte kommer på tåget med rullstolen?
            </seg>
          </u>
          <note type="speaker" n="dd8cb270">
            Anf. 114 MALIN LÖFSJÖGÅRD (m) replik:
          </note>
          <u who="unknown" xml:id="i-518845bfc4783bf8-2" n="947f843a">
            <seg n="57668de0">
              Fru talman! Passagerare med funktionsnedsättning är en viktig
              fråga. Regeringen och Regeringskansliet bereder frågan för att
              återkomma med ett förslag när det gäller rättigheterna för passagerare
              med funktionsnedsättning och ledsagning. Det finns en utredning
              om diskrimineringslagstiftningen, och man kommer, i alla som jag
              har uppfattat det, att lägga in tillgänglighet i den lagstiftningen.
            </seg>
            <seg n="4134faa1">
              I den nya lagen ställs det krav på att man ska ta fram regionala
              trafikförsörjningsprogram. Där ska det in krav på tillgänglighet,
              mål och en tidsplan för hur man ska agera. Den nya lagstiftningen
              om något lyfter frågan om tillgänglighet. Det mål som den förra
              socialdemokratiska regeringen satte upp för tillgänglighet tycker
              jag är väldigt bra. Kollektivtrafiksystemet ska vara öppet för
              alla, även för personer med funktionsnedsättning. Att sätta upp
              ett fint mål är ganska enkelt, men det är svårare att vidta åtgärder.
            </seg>
            <seg n="bd386381">
              Alliansregeringen har jobbat med den här frågan, men man ser
              att systemet inte hinner bli tillgängligt till 2010 som målet
              var. Man har anslagit mer pengar i närtidssatsningen. I den nya
              kollektivtrafiklagen kommer man att ta in den här frågan betydligt
              bättre.
            </seg>
            <seg n="63bde578">
              Jag måste kort kommentera det russinplockande som Miljöpartiet
              och övriga vänsterpartier talar om. Det är inte sant. Besluten
              om trafikplikt omfattar både lönsamma och olönsamma linjer. Det
              betyder att samhället ska värna om det sammanhållna regionala
              kollektivtrafiksystemet. Den regionala kollektivtrafikmyndigheten
              får bestämma och själv lägga in de linjer och den trafik man vill
              ha. Sedan öppnar man upp för de kommersiella aktörerna att komma
              in och köra tilläggstrafik. De risker som ni talar om finns inte.
              Den här lagen är inte uppbyggd på det sättet utan den är uppbyggd
              enligt fördubblingsprojektets affärsmodell.
            </seg>
          </u>
          <note n="e709f6ab">
            Anf. 115 MARIE NORDÉN (s) replik:
          </note>
          <u who="unknown" xml:id="i-4a008f9395cda7ef-2" n="947f843a">
            <seg n="76de1077">
              Fru talman! Jag vill börja med att yrka bifall till reservationerna
              1, 2 och 4 som jag glömde att göra i mitt anförande.
            </seg>
            <seg n="f6895d0b">
              Det är kanske inte många som kommer ihåg vad Malin Löfsjögård
              sade i sitt anförande, men det var en rad påståenden och, ursäkta
              mig, floskler, många påståenden som saknar några som helst belägg
              för hur det här skulle göra att kollektivtrafiken fördubblas.
              Det är uppenbart att regeringen aldrig haft fördubblingsmålet
              som grund i sin proposition.
            </seg>
            <seg n="3cb6ffc5">
              Jag roade mig med att räkna det är bara vi politiska nördar som
              gör det hur många gånger regeringen nämner fördubbla kollektivtrafiken
              i propositionen. Ordagrant är det två gånger, och ska man vara
              snäll kan man säga fem gånger. Ordet marknad slutade jag att räkna
              på s. 30, och då var det uppe i 43 gånger. Man ser var fokus ligger
              i de förändringar som föreslås.
            </seg>
            <seg n="6022beb1">
              Malin Löfsjögård nämnde i förbigående den allmänna trafikplikten.
              Jag skulle vilja att hon förklarade lite mer vad som krävs för
              att få behålla trafikplikten. När kommer de kommersiella aktörerna
              att få rätt att köra? Vad blir förvaltningsdomstolens roll i processen?
              Malin Löfsjögård menar att scenariot att man förlorar den allmänna
              trafikplikten aldrig kommer att uppstå. Varför har de kommersiella
              aktörerna en möjlighet att överklaga i fråga om trafikplikten?
              Där skulle jag vilja ha ett litet förtydligande.
            </seg>
          </u>
          <note type="speaker" n="a8f857b9">
            Anf. 116 MALIN LÖFSJÖGÅRD (m) replik:
          </note>
          <u who="unknown" xml:id="i-518845bfc4783bf8-3" n="947f843a">
            <seg n="0c50b62c">
              Fru talman! Det är ganska magstarkt av Marie Nordén att stå och
              säga att jag kommer med påståenden som saknar grund. Den nya kollektivtrafiklagen
              är en modernare lag och baserad på branschens fördubblingsprojekt.
              Det som Marie Nordén och Socialdemokraterna gör är att döma ut
              den sakkunskap som finns i hela branschen. Det tycker jag är skrämmande.
            </seg>
            <seg n="ed29a7fd">
              När det gäller målet om fördubblad kollektivtrafik har vi antagit
              en ny målstruktur för transportsektorn. Det gjorde vi förra året.
              I den framgår klart och tydligt alliansregeringens inställning.
              Det är viktigt med en attraktivare kollektivtrafik för att få
              fler kollektivtrafikresenärer.
            </seg>
            <seg n="6505ba1c">
              Vi har inte satt någon begränsning i målet. Ingen skulle bli
              gladare än jag eller mina moderata kolleger och allianskolleger
              om branschens fördubblingsprojekts målsättning till 2020 överträffas.
              Det är ett ganska grundlöst påstående.
            </seg>
            <seg n="9d885a9d">
              Trafikplikten kan omfatta både lönsamma och olönsamma linjer.
              Beslut om trafikplikt handlar inte om detta. Det är inte så att
              någon trycker undan någon annan. Det offentliga får gå in och
              bestämma till exempel SR:s busslinjer. Vill något företag konkurrera
              på någon linje får det göra det förutsatt att det uppfyller de
              krav som ställs på kollektivtrafikföretagen.
            </seg>
            <seg n="1eee487d">
              Det som jag ser som den största möjligheten med den nya lagstiftningen
              är nog inte att man kommer att gå in och konkurrera om vissa linjer.
              Man kommer att utveckla nischprodukter och servicekoncept som
              dagens ganska stelbenta system inte utvecklar själv eller ger
              möjlighet till.
            </seg>
          </u>
          <note n="4cff358a">
            Anf. 117 MARIE NORDÉN (s) replik:
          </note>
          <u who="unknown" xml:id="i-4a008f9395cda7ef-3" n="947f843a">
            <seg n="65163009">
              Fru talman! Jag vet inte vilken bransch Malin kommer ifrån. Jag
              har hittills inte träffat någon företagare som vill gå in i en
              bransch som är olönsam där man ser: Här kan jag inte tjäna några
              pengar. Den här sträckan går inte runt, så där vill jag köra.
              Jag tror inte riktigt att det är på de grunderna som man går in
              i något företagande.
            </seg>
            <seg n="0a1acc24">
              Jag har därför lite svårt att se hur överklagande av trafikplikten
              skulle vara en del i att slåss om de olönsamma sträckorna. Jag
              har fortfarande inte fått svar på vad som händer om man överklagar
              trafikplikten som kommersiell aktör, om det går till förvaltningsdomstol
              och man dömer till fördel för den privata aktören.
            </seg>
            <seg n="7587b8e4">
              Vad händer då? Innebär det att man kan fortsätta att köra på
              sträckan som om ingenting har hänt? Varför ska man i så fall ha
              blandat in förvaltningsdomstolen? Det är en viktig fråga för helheten.
              Man ser i Skåne, som jag tog upp, och i flera län att det finns
              delar av den lönsamma trafiken som är med och betalar olönsamma
              sträckor. Det kanske är så att i Malin Löfsjögårds värld konkurrerar
              man även om de olönsamma sträckorna.
            </seg>
          </u>
          <note type="speaker" n="96f166ef">
            Anf. 118 MALIN LÖFSJÖGÅRD (m) replik:
          </note>
          <u who="unknown" xml:id="i-e6614f81813b1170-31" n="947f843a">
            <seg n="aff28d3d">
              Fru talman! Först och främst finns det inget kommersiellt kollektivtrafikföretag
              som tvingas in på vare sig en lönsam eller en olönsam linje. Däremot
              öppnar den nya lagen för möjligheter. Som jag sade i debatten
              om postlagen väljer Alliansen att se möjligheter och inte hinder.
              Det handlar om möjligheter att öka utbudet av kollektivtrafik.
            </seg>
            <seg n="48b5b74c">
              Marie Nordén och Socialdemokraterna har helt missat vad det handlar
              om. Det handlar om att få fler att åka kollektivt och se vad det
              finns för möjligheter. Jag har exempel på olika företagare inom
              kollektivtrafikbranschen som bara önskade att de fick sätta i
              gång sin nischlinje. De har också förmåga att se möjligheter som
              ett större system inte ser.
            </seg>
            <seg n="23b9c381">
              Ni tror att allting kommer att handla om att man ska konkurrera
              om exakt samma linje. Det tror inte jag. Det tror inte heller
              branschen. Den är övertygad om att det är ett viktigt beslut för
              att kunna göra kollektivtrafiken modernare. Det gäller att inte
              säga nej till förslag som ger ökat åkande. Ni vill säga nej till
              en ökning av kollektivtrafiken.
            </seg>
            <seg n="8f718934">
              Sedan är det detta med ordet konkurrens. Jag vet att ni har svårt
              för ordet konkurrens. Konkurrens är inte målet. Däremot kan konkurrens
              vara ett medel för att nå målet, i detta fall fler kollektivtrafikresenärer.
            </seg>
          </u>
          <note type="speaker" n="35d6a6a4">
            Anf. 119 PETER PEDERSEN (v) replik:
          </note>
          <u who="peter_pedersen_420991" xml:id="i-e910911bffb3b178-4" n="728d542b">
            <seg n="c969caa4">
              Fru talman! Om man läser innantill vad ni själva har lyft fram
              i betänkandet som propositionens huvudsakliga innehåll kan man
              till exempel läsa följande: Regeringens förslag innebär att kollektivtrafikföretag
              fritt och inom alla geografiska marknadssegment får etablera kommersiell
              kollektivtrafik. Nu avskaffas även den begränsning som hindrat
              kommersiella bussföretag att bedriva lokal och regional kollektivtrafik.
            </seg>
            <seg n="2df1297e">
              Det är vad ni själva lyfter fram. Jag hinner inte ta alla varianter.
              Men det är vad ni lyfter fram som den stora grejen. Då är frågan:
              På vilket sätt leder detta till att vi får fler att resa kollektivt?
              Jag håller med om att det har skett ändringar i förslaget jämfört
              med Lundins utredning, som jag anser var en katastrof. Det här
              är en mindre katastrof, men det är trots allt ett dåligt förslag.
            </seg>
            <seg n="0b35dd1c">
              Om man tittar i den bilaga som finns, på tal om att läsa texter,
              har vi en offentlig utfrågning om kollektivtrafiken. Där säger
              Stenerik Ringqvist, som är kollektivtrafikexpert, följande på
              s. 94: Det beror på att samhällets mål och trafikföretagens mål
              är vitt skilda. Samhällets mål är maximal samhällsnytta, trafikföretagens
              maximal vinst.
            </seg>
            <seg n="07541e21">
              Jag har ingen moralisk ståndpunkt i den frågan. Men jag och vi
              från oppositionens sida tror att det finns en viss tendens att
              de kommersiella aktörerna kan vara något mer intresserade av lönsamma
              sträckor i städerna än de olönsamma sträckor som redan i dag finns
              ute i glesbygden.
            </seg>
            <seg n="834c8db1">
              Vill Malin Löfsjögård hävda att detta nu kommer att innebära
              att de kommersiella aktörerna står i kö för att vilja transportera
              människor på de sträckor som i dag är olönsamma och till stor
              del bekostas med skattebetalarnas pengar? Hur ska det gå till?
              Kan man inte få en liten inblick i hur man med den här politiken
              ska lösa den problematiken och öka hela resandet i landet?
            </seg>
          </u>
          <note type="speaker" n="705a0141">
            Anf. 120 MALIN LÖFSJÖGÅRD (m) replik:
          </note>
          <u who="unknown" xml:id="i-e6614f81813b1170-32" n="947f843a">
            <seg n="7ae5a478">
              Fru talman! Om Peter Pedersen bemödade sig att läsa propositionen
              skulle han själv ha svaret på sin fråga. De regionala kollektivtrafikmyndigheterna
              får från dag ett, sekund ett själva gå in och lägga sin trafik.
              Men vi öppnar också för de kommersiella att fritt kunna etablera
              trafik. Det kommer att ge en större samverkan mellan det offentliga
              och näringslivet.
            </seg>
            <seg n="615c482c">
              Tyvärr, Peter Pedersen, lever ni och övriga vänsteroppositionen
              kvar i Lundinutredningen. Det är helt uppenbart när ni inte ser
              att lagstiftningen är baserad på den affärsmodell som kollektivtrafikbranschen
              har arbetat fram. Där framfördes kritik mot Lundinutredningens
              förslag att det offentliga skulle behöva avvakta för att se vad
              det kommersiella skulle ge för utbud. Så ser inte propositionen
              ut.
            </seg>
            <seg n="22056bf3">
              Det innebär att det kommer att finnas kollektivtrafik överallt.
              Den regionala kollektivtrafikmyndigheten måste i sitt regionala
              trafikförsörjningsprogram lägga in all kollektivtrafik som bedöms
              nödvändig för att kollektivtrafiken ska fungera i respektive län.
            </seg>
            <seg n="70981a9c">
              Det gör att lagstiftningen är anpassad till att kollektivtrafiken
              och möjligheterna att bedriva kollektivtrafik ser olika ut över
              hela vårt land, storstad jämfört med glesbygd. Kollektivtrafiken
              kommer fortsatt att behöva ta ett stort ekonomiskt ansvar för
              att det finns bra kollektivtrafik över hela vårt land.
            </seg>
          </u>
          <note type="speaker" n="9ba9fbde">
            Anf. 121 PETER PEDERSEN (v) replik:
          </note>
          <u who="peter_pedersen_420991" xml:id="i-e910911bffb3b178-5" n="728d542b">
            <seg n="979ad77d">
              Fru talman! Jag sade i inledningen av min första fråga att jag
              är medveten om att man har gjort justeringar jämfört med Lundins
              förslag, så jag vet att det finns skillnader.
            </seg>
            <seg n="e4cdd16f">
              Hela felsynen handlar om att ni tror på konkurrens i samverkan.
              Skattebetalarna ska finansiera olönsamma linjer och säkerställa
              trafiken. På de linjer och sträckor som är lönsamma ska det vara
              konkurrens mellan det offentliga och det privata.
            </seg>
            <seg n="74afcba2">
              Om de privata företagen anser att det är något slags otillbörlig
              konkurrens ska de såvitt jag förstår kunna överklaga det hela.
              Jag vet inte, och Malin Löfsjögård kan inte veta, vad utfallet
              av den typen av process kan leda till. Jag är rädd för att det
              kan leda till att offentliga aktörer, som delvis finansieras med
              skattepengar, inte ska vara inne och tafsa på områden där kommersiella
              aktörer agerar. Så brukar diskussionen gå på andra marknadsområden.
            </seg>
            <seg n="fac49dbb">
              Jag har ingen synpunkt på detta med privat eller offentlig. Men
              om vi ska kunna säkerställa att fler människor väljer att resa
              kollektivt måste man kunna lita på trafiken. Den måste komma varje
              dag, ha rimliga priser och god tillgänglighet. Vi kan inte en
              ha ordning där några aktörer ett par eller många väljer att trafikera
              vissa sträckor, kanske i konkurrens med de offentliga huvudmännen,
              och därmed kanske skapar mindre lönsamhet på dessa sträckor för
              de offentliga länstrafikbolagen medan det i övrigt är som vanligt,
              det vill säga att skattebetalarna ska stå för notan. Jag tycker
              inte att det är någon speciellt rättvis konkurrens.
            </seg>
            <seg n="0952521b">
              Var finns exemplen på att den här typen av åtgärder har lett
              till ökad kollektivtrafik? Även där säger den expert som var på
              den offentliga utfrågningen att svaret är nej. Man kan inte se
              en sådan koppling. Man kan inte se att detta leder till det resultat
              som ni säger att ni vill uppnå, det vill säga att fler ska resa
              kollektivt. Det är väl det enda vi är överens om, nämligen att
              det är detta ni vill uppnå.
            </seg>
          </u>
          <note type="speaker" n="fe2e2d5b">
            Anf. 122 MALIN LÖFSJÖGÅRD (m) replik:
          </note>
          <u who="unknown" xml:id="i-e6614f81813b1170-33" n="947f843a">
            <seg n="f27a3b5c">
              Fru talman! För att nå ett ökat kollektivtrafikåkande och få
              fler resenärer behövs det en hel rad olika åtgärder, och en ny,
              modern lagstiftning är en sådan sak.
            </seg>
            <seg n="240293e2">
              Jag måste tyvärr upprepa det jag har sagt tidigare. Ni i vänsteroppositionen
              sitter fast i den gamla utredningen, i Lundins förslag. Ni har
              inte läst eller vill inte förstå den här propositionen. Vi öppnar
              för konkurrens, och det blir ett komplement till det offentliga.
              På så sätt skapar vi fler möjligheter och en effektivare och attraktivare
              kollektivtrafik.
            </seg>
            <seg n="d129ebeb">
              Jag har hört exempel på enskilda bussföretagare som mer än gärna
              skulle vilja få större utrymme att hitta på nya sätt att arrangera
              skolskjutsar eller nischade busslinjer. Jag bor själv i Täby.
              Där bor många som jobbar i Kista. I dag finns det inte några optimala
              kollektivtrafiklösningar för att ta sig snabbt däremellan. Sådana
              nischade lösningar ser jag och branschens olika företrädare som
              möjligheter, men då krävs det en ny lagstiftning. Resenären vill
              att det här ska fungera. Resenären bryr sig inte om vem som kör
              bussen. Det finns redan i dag olika bussföretag och tågoperatörer.
              Det resonemanget håller inte.
            </seg>
            <seg n="216b4981">
              Peter Pedersen säger att man måste kunna lita på trafiken. Ja,
              det måste man. I jämförelserna mellan länderna har det visat sig
              att en viktig sak för att få det att fungera när man inför avregleringar
              och öppnar trafiken är just detta med samordning av information
              och gemensamma krav på betalsystem. De sakerna har vi med i den
              här nya, moderna kollektivtrafiklagstiftningen som vänsteroppositionen
              väljer att säga nej till.
            </seg>
          </u>
          <note type="speaker" n="3c2fa664">
            Anf. 123 SVEN BERGSTRÖM (c):
          </note>
          <u who="sven_bergstrom_b4b613" xml:id="i-c06a39cffc205202-1" n="7d3be926" next="i-a679869bdf22ba09-1">
            <seg n="7a16e6f5">
              Fru talman! Allt fler talar om att satsa på kollektivtrafiken.
              Med anledning av den debatten som hittills varit i kammaren i
              det här ärendet skulle man kunna tro att synen på kollektivtrafik
              i Sverige i dag är starkt delad. Lyssnar man på den rödgröna oppositionen
              kan man tro att regeringen nu planerar att äventyra det som finns
              kvar av kollektivtrafik i landet.
            </seg>
            <seg n="65b8692b">
              Fru talman! Låt mig meddela att vi inom allianspartierna vill
              främja och utveckla kollektivtrafiken i Sverige. Vi är medvetna
              om att huvuddelen av kollektivtrafiken utgörs av bussar på våra
              gator och vägar runt om i landet. Därför behövs det både vägar
              och järnvägar av hög klass. Jag är inte säker på att oppositionen,
              trots våra ständiga påminnelser, förstått eller vill förstå detta.
            </seg>
            <seg n="30dadedf">
              Det är ingen ny företeelse att många pratar om vikten av en utvecklad
              kollektivtrafik, även om intensiteten i debatten har tilltagit.
              Branschen talar gärna om målsättningen att fördubbla kollektivtrafiken
              och har tagit fram en affärsmodell för just detta. Man har tydligt
              deklarerat att man engagerat vill delta i arbetet med att öka
              kollektivtrafikens andel av trafikarbetet. Det är jättebra.
            </seg>
            <seg n="3ee3b394">
              Vi inom Centerpartiet och inom allianspartierna bejakar den här
              höga ambitionen och har därför lyssnat noga på branschens egna
              kloka idéer om hur trafiken kan utvecklas. Det är naturligtvis
              också därför som regeringen klokt nog i sin proposition tagit
              fasta mer på branschens egna förslag än på den så kallade Lundinska
              utredningen som regeringen själv tillsatte. Det är också därför
              som en enig kollektivtrafikbransch så tydligt välkomnar det här
              förslaget eftersom det har stora likheter med branschens egna
              tankegångar.
            </seg>
            <seg n="efd37b59">
              Marie Nordén och andra företrädare här lutar sig ibland mot Lundins
              utredning. Det är bara kosmetiska förändringar, säger man. I en
              annan ordvändning säger man att man har slängt den i papperskorgen.
              Det är inte riktigt tydligt vilken linje ni företräder i debatten.
              Ni använder den beroende på hur det passar.
            </seg>
            <seg n="84c7f014">
              Fru talman! Jag har ett citat ni kan fundera på vem det är som
              har sagt det som jag tänkte dra för kammaren. Så här låter det:
              Med de nya förutsättningarna blir det lättare att kunna erbjuda
              resenärerna bättre resmöjligheter över gamla administrativa gränser
              i ett hela-resan-perspektiv och att locka fler människor att använda
              sin privatbil mindre och åka mer kollektivt i stället. Då tar
              vi steg mot visionen om kollektivtrafiken som en självklar del
              av resandet i ett hållbart samhälle.
            </seg>
            <seg n="1c1ae8f3">
              Någon som har gissat rätt? Det är Charlotte Wäreborn Schultz,
              vd för Svensk Kollektivtrafik. Hon är en av dem, tillsammans med
              Anna Grönlund från Bussbranschen, som mycket tydligt välkomnar
              det här förslaget från regeringen. Det är en väldigt bra utgångspunkt
              att vi går i takt med dem som ska utföra den kollektivtrafik som
              alla säger sig vilja utveckla.
            </seg>
            <seg n="db330ba1">
              Fru talman! Med dagens beslut här i riksdagen moderniserar vi
              den svenska lagstiftningen och anpassar den till nya EU-regler.
              Syftet är att skapa ett större utbud av kollektivtrafik och ett
              ökat resande. Så här kan man i punktform sammanfatta förslaget
              som Malin Löfsjögård utförligt har beskrivit tidigare.
            </seg>
            <seg n="04d6b903">
              För det första blir det större möjligheter för kommersiella bussföretag
              att bedriva lokal och regional kollektivtrafik.
            </seg>
            <seg n="c14faea2">
              För det andra blir det lättare att etablera trafik över länsgränser.
            </seg>
            <seg n="54521e4a">
              För det tredje ersätts dagens trafikhuvudmän som finns i varje
              län med en regional kollektivtrafikmyndighet.
            </seg>
            <seg n="40199ab4">
              För det fjärde ska de strategiska beslut om kollektivtrafik som
              i dag ofta fattas av länstrafikbolag i fortsättningen fattas av
              den regionala kollektivtrafikmyndigheten för ökad insyn och bättre
              samordning med annan samhällsplanering.
            </seg>
            <seg n="48b5b374">
              För det femte måste även kommersiella kollektivtrafikföretag
              lämna information om sitt trafikutbud till ett gemensamt system
              för trafikantinformation för att underlätta för resenärerna att
              planera sina resor.
            </seg>
            <seg n="23f80251">
              Det var fem punkter i sammanfattning.
            </seg>
            <seg n="52ec02e7">
              Jag tycker att oppositionen agerar märkligt. De argumenterar
              som om det är de mest långtgående förslagen i Lundinutredning
              som vi nu diskuterar och ska besluta om.
            </seg>
            <seg n="9831d799">
              En tidning som Bussbranschen betonar att branschen står bakom
              regeringens förslag och ifrågasätter på ledarplats oppositionens
              hederlighet när man framhärdar i att argumentera mot förslaget
              som om det vore en Lundinprodukt när förslaget faktiskt är mer
              byggt på branschens egen affärsmodell.
            </seg>
            <seg n="4a83364d">
              Nu backar visserligen oppositionen något från sin mest onyanserade
              kritik. I stället för en helt ny utredning om kollektivtrafiken,
              som man tidigare har krävt, säger man nu i en av sina reservationer
              att det behövs en kompletterande utredning. I stället för att
              urskillningslöst kritisera allt understryker Lena Hallengren i
              sitt svar till tidningen Bussbranschen att man också är för en
              del av regeringens förslag till kollektivtrafiklag.
            </seg>
            <seg n="dd102f00">
              Nu har Marie Nordén redan sagt det, men tänker ni verkligen,
              om olyckan skulle vara framme i höst och det skulle bli en annan
              regering, riva upp den här kollektivtrafiklagen och skapa oreda
              och osäkerhet om vilka villkor som ska gälla? Är det verkligen
              oppositionens mening att göra det?
            </seg>
            <seg n="42da39ba">
              Det är naturligtvis väldigt bra att oppositionen nu backar något
              från sin tidigare våldsamma och onyanserade kritik. Det är bra
              att man betonar vikten av att utveckla kollektivtrafiken även
              om man kunde önska en mer renhårig debatteknik. Det märkliga är
              att när dagens opposition satt i regering fram till hösten 2006
              fick kollektivtrafiken paradoxalt nog allt tuffare villkor.
            </seg>
            <seg n="043f39b9">
              Det var förändringar av skatter för transportsektorn, avgifter
              för transportsektorn, som systematiskt missgynnade kollektivtrafiken.
              Nu är det viktigt att den nuvarande regeringen inte fortsätter
              i samma negativa hjulspår, så att vi inte får den trista utveckling
              som kollektivtrafiken hade under den förra mandatperioden.
            </seg>
            <seg n="a43504c9">
              Fru talman! Den snabbt växande insikten i alla lägen om miljö-
              och klimatfrågorna ställer särskilda krav på att anpassa transportsystemet
              så att det blir långsiktigt hållbart. Vi måste göra mer i alla
              länder, också i Sverige, på det området. De olika transportslagen
              måste vara beredda på att det kan bli betydande förändringar om
              vi menar allvar med miljöanpassning. Trängselskatten i Helsingfors,
              höjd koldioxidskatt, miljöbilssatsning och det nyligen tillsatta
              Persontransportforum, ett samrådsorgan för en utvecklad persontrafik,
              är några exempel på vad denna regering arbetat med under senare
              tid.
            </seg>
            <seg n="cc762f60">
              Genom sin storlek, tillgänglighet och potential att transportera
              fler människor än i dagsläget utgör kollektivtrafiken en viktig
              länk i miljöarbetet. Kollektivtrafiken är också viktig för att
              vi ska närma oss målet om ett jämställt transportsystem. En ökad
              användning av kollektivtrafiken är enligt min mening helt nödvändig
              men leder ändå bara till en mycket måttlig dämpning av bilismen.
              Det ska vi vara medvetna om.
            </seg>
            <seg n="baa408c1">
              Med dagens beslut, fru talman, tar vi åtskilliga steg mot en
              utveckling med sikte på en fördubbling, i ett första steg, av
              svensk kollektivtrafik. Därför yrkar jag bifall till utskottets
              förslag i betänkandet och avslag på samtliga reservationer.
            </seg>
            <seg n="d95672bb">
              Fru talman! Precis som för en del andra deltagare i debatten
              är det här min sista debatt i denna talarstol. Det har genom åren
              jag har suttit i riksdagen i 14 år blivit ett hundratal interpellationer
              och frågor, ungefär 500 debattinlägg och 600 motioner.
            </seg>
            <seg n="d79986af">
              Jag kan instämma i Christinas och Peters tack till alla i riksdagen.
              Det är en fantastisk arbetsplats med en uttalad servicemedvetenhet,
              och priset tar trafikutskottets kansli, informationsdisken i bankhallen
              och kammarkansliet, i hård konkurrens med alla andra. Det har
              varit en mycket trevlig, stimulerande och lärorik tid.
            </seg>
            <seg n="33298cb7">
              Var sak har sin tid. Riksdagsledamöter kommer och går, partiledare
              kommer och går, till och med regeringar kommer och går. Som Peter
              sade finns det många talesätt bäst när det gäller, brukar Nina
              säga, sluta när man är på topp, sade Peter. Andra får väl avgöra
              det, men det är klart att det är roligare att sluta när folk fortfarande
              förvånat frågar: Varför? Redan? Det är roligare än att höra: Äntligen
              har du förstått.
            </seg>
            <seg n="5dc0be5c">
              Det har varit en trevlig tid, och jag önskar talmännen, kammarens
              ledamöter, trafikutskottets kansli och alla andra en riktigt trevlig
              sommar!
            </seg>
          </u>
          <note n="c1526dae">
            Ajournering
          </note>
          <note n="62746f1a">
            Kammaren beslutade kl. 14.52 på förslag av andre vice talmannen
            att ajournera förhandlingarna till kl. 15.00 då votering skulle
            äga rum.
          </note>
          <u who="sven_bergstrom_b4b613" xml:id="i-a679869bdf22ba09-1" n="7d3be926" prev="i-c06a39cffc205202-1">
            <seg n="f03f6d98">
              Återupptagna förhandlingar
            </seg>
            <seg n="ca08e6fc">
              Meningsyttringar från läktaren är ej tillåtna.
            </seg>
            <seg n="e21938ec">
              minst tre fjärdedelar
            </seg>
            <seg n="e21938ec">
              minst tre fjärdedelar
            </seg>
            <seg n="e21938ec">
              minst tre fjärdedelar
            </seg>
            <seg n="e21938ec">
              minst tre fjärdedelar
            </seg>
          </u>
          <note n="4907a8a5">
            Förhandlingarna återupptogs kl. 15.00.
          </note>
          <note n="de77651d">
            Anf. 124 ANDRE VICE TALMANNEN:
          </note>
          <note n="3274ef81">
            11 § Beslut om ärenden som slutdebatterats den 21 juni
          </note>
          <note n="d5161209">
            Punkt 1
          </note>
          <note n="6f0624cb">
            Punkt 3
          </note>
          <note n="1b542e69">
            Punkt 6
          </note>
          <note n="c04edfd9">
            Punkt 7
          </note>
          <note n="4f3a992b">
            Punkt 10
          </note>
          <note n="f0bb5d7b">
            Punkt 12
          </note>
          <note n="4790bbca">
            Punkt 31
          </note>
          <note n="87ac6d0e">
            Punkt 32
          </note>
          <note n="7a164dc1">
            Punkt 46
          </note>
          <note n="bbe7096a">
            Punkt 54
          </note>
          <note n="b2b7f879">
            Övriga punkter
          </note>
          <note n="cd2d4ef9">
            Punkt 2
          </note>
          <note n="b2b7f879">
            Övriga punkter
          </note>
          <note n="d5161209">
            Punkt 1
          </note>
          <note n="cd2d4ef9">
            Punkt 2
          </note>
          <note n="6f0624cb">
            Punkt 3
          </note>
          <note n="d5161209">
            Punkt 1
          </note>
          <note n="cd2d4ef9">
            Punkt 2
          </note>
          <note n="6f0624cb">
            Punkt 3
          </note>
          <note n="e1d40866">
            Punkterna 4 och 5
          </note>
          <note n="d5161209">
            Punkt 1
          </note>
          <note n="b2b7f879">
            Övriga punkter
          </note>
          <note n="0391bd1b">
            12 § Beslut om ärenden som slutdebatterats vid dagens sammanträde
          </note>
          <note n="d5161209">
            Punkt 1
          </note>
          <note n="05ae7832">
            Punkt 4
          </note>
          <note n="f5c95f35">
            Punkt 11
          </note>
          <note n="b2b7f879">
            Övriga punkter
          </note>
          <note n="d5161209">
            Punkt 1
          </note>
          <note n="cd2d4ef9">
            Punkt 2
          </note>
          <note n="45e35f1e">
            Punkt 5
          </note>
          <note n="b2b7f879">
            Övriga punkter
          </note>
          <note n="596b128b">
            13 § (forts. från 10 §) Ny kollektivtrafiklag m.m. (forts. TU21)
          </note>
          <note type="speaker" n="76405a9d">
            Anf. 125 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-019a457a88dbc5c3-2" n="8e1e0cf2">
            <seg n="23c429a2">
              Fru talman! Alliansen pratar mycket om behovet av samordning,
              och det är klart att det behöver man göra när man delar upp en
              verksamhet på flera aktörer. Man skulle kunna göra en liknelse
              med när man har en gemensam gård i en bostadsrättsrättsförening.
              Då behöver man ha regler för hur man ska göra när man sköter den
              tillsammans. De reglerna behövs då, men de behövs inte om man
              har en egen villa och en egen villaträdgård som man ska sköta
              själv.
            </seg>
            <seg n="b731a568">
              Jag vill alltså framhålla att Skånetrafiken är renommerat ganska
              duktig och lyhörd när det gäller att följa resenärernas behov.
              Västsvenska Industri- och Handelskammaren jämförde kollektivtrafiken
              i Västsverige med Skåne, och de sammanfattade 50 till Skåne.
            </seg>
            <seg n="e205f7c6">
              Jag frågar Sven Bergström: Vad tror du? På vilket kan man göra
              troligt för resenärerna att det blir bättre om flera olika aktörer
              ska ta ansvar för det som Skånetrafiken själv gör i dag?
            </seg>
            <seg n="73044eb3">
              Centerpartiet har i många år verkat för decentralisering, alltså
              att man ska flytta ned beslut. Det tycker jag är ett sympatiskt
              drag. I dag har vi en folkvald församling. Skånetrafikens styrelse
              utgörs av politiker som med stöd av en förvaltning är de som definierar
              behovet av kollektivtrafik. Den här regeringen föreslår i lag
              att det här ska flyttas över till en statlig myndighet som ska
              definiera vad skåningarna behöver för kollektivtrafik.
            </seg>
            <seg n="c4af8c59">
              På vilket sätt kommer besluten närmare oss som bor i Skåne när
              man flyttar besluten från vår valda ledning till en statlig myndighet
              som ska definiera vad vi behöver och inte behöver?
            </seg>
          </u>
          <note type="speaker" n="102a6d38">
            Anf. 126 SVEN BERGSTRÖM (c) replik:
          </note>
          <u who="sven_bergstrom_b4b613" xml:id="i-4b9cb388a4778dee-2" n="7d3be926">
            <seg n="b890b26b">
              Herr talman! Vi kan säkert diskutera länge, Karin Svensson Smith
              och jag, huruvida de här gamla länstrafikbolagen eller den nya
              regionala kollektivtrafikmyndigheten är idealt ur olika perspektiv.
              Men nu har förslaget landat i det här som har stöd i branschen,
              och alla tycker att det är värt att pröva. Jag är ganska förvissad
              om att det här har goda förutsättningar att bli bra.
            </seg>
            <seg n="95aa6086">
              I grunden ligger ett trafikförsörjningsprogram som man ska utarbeta
              i samverkan på regional och kommunal nivå, och det är väl en utmärkt
              utgångspunkt att jobba på det sättet, när branschen dessutom helhjärtat
              och besjälat ställer upp på att utveckla kollektivtrafik. Man
              talar om en fördubblad kollektivtrafikandel till 2020. Då är det
              en ganska bra utgångspunkt för att få det här att bli en kollektivtrafik
              som verkligen expanderar.
            </seg>
            <seg n="2cec4efa">
              På den förra regeringens tid, fram till 2006, och det har ju
              Karin Svensson Smith medgett i tidigare replikomgångar med mig,
              var det en del beslut som faktiskt var kontraproduktiva och som
              bidrog till att försvåra för kollektivtrafiken genom avgifter
              och skatter som bromsade kollektivtrafiken.
            </seg>
            <seg n="2fb7fda7">
              Nu har vi ett omtag som alla ställer upp på och är väldigt positiva
              till, och det är intressant när bussbranschens egen tidning tar
              De rödgröna så i örat och säger att de inte ska gå ut på det här
              sättet och vara ohederliga i debatten. Jag tycker att det är en
              tydlig signal om att de verkligen är på tårna nu för att åstadkomma
              någonting bra.
            </seg>
            <seg n="303164bf">
              Låt mig kontra med en fråga till Karin Svensson Smith. Hur ser
              ni på Öresundstrafiken? Är den bra eller dålig? Tillför den någonting,
              och får den vara kvar när ni nu ska riva upp kollektivtrafiklagen,
              som ni säger? Karin Svensson Smith står väl också bakom ambitionen
              att riva upp det här beslutet och genom det skapa en osäkerhet
              och en oreda. Ni vill ju inte tillsätta en ny, stor utredning
              utan en kompletterande utredning, säger ni i er reservation. Det
              skapar också osäkerhet.
            </seg>
          </u>
          <note type="speaker" n="d9f3e54d">
            Anf. 127 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-019a457a88dbc5c3-3" n="8e1e0cf2">
            <seg n="823f06f2">
              Herr talman! Jag tackar för den frågan, för den illustrerar väldigt
              väl att det alltid blir mer komplicerat när man är flera som ska
              bestämma jämfört med om man bestämmer själv. Det tog rätt så lång
              tid innan trafiken på Öresundsbron kom på plats. Men det underlättades
              i alla fall av att det var en aktör på den ena sidan och en på
              den andra som skulle komma överens. Om man, som nu, ska ha flera
              aktörer finns det inte ett enda argument som Sven Bergström har
              framfört som gör för troligt att det skulle bli bättre.
            </seg>
            <seg n="debe3c3b">
              Sven Bergström, du pratar om en trafikförsörjningsplan. Tror
              du inte att Skånetrafiken har en trafikförsörjningsplan? De är
              nära medborgarna. De styrs av vanliga politiker. Dem byter väljarna
              ut om man inte gillar dem. En statlig myndighet är rätt mycket
              svårare för skåningarna att byta ut.
            </seg>
            <seg n="d10881fa">
              Jag skulle vilja ta upp en annan tråd i detta, för det Sven Bergström
              och regeringen försvarar är privata intressen. Det som gör att
              kollektivtrafiken nu, som vi befarar, har svårare att nå fördubblingsmålet
              är när privata intressen ska ha ut vinst i stället för att man
              har offentlig regi av kollektivtrafiken.
            </seg>
            <seg n="704db582">
              Jag vet ett tillfälle då Sven Bergström beklagade att X 2000
              inte längre skulle trafikera norr om Helsingfors och frågade SJ:s
              chef om varför X 2000 inte skulle finnas där när spåren rustats
              upp och så. Då förklarade han lugnt att är det så att det ska
              vara konkurrens på spåren så måste SJ vässa sig och köra X 2000
              där man har störst underlag för trafik. Och det är tyvärr inte
              där Sven Bergström bor. Det är där jag bor. Då flyttar X 2000
              dit där det är tättbefolkat.
            </seg>
            <seg n="6c96e714">
              Nu ingår det dock i De rödgrönas vision att det ska finns bra
              kollektivtrafik i hela landet, och då är det inte vinsten som
              ska styra. Vi vill inte gå på det förslag där man socialiserar
              förlusterna och privatiserar vinsten. Vi vill ha ett sammanhållet
              system. Det är bäst för klimatet, och det är bäst för resenärerna.
            </seg>
          </u>
          <note type="speaker" n="25eca08a">
            Anf. 128 SVEN BERGSTRÖM (c) replik:
          </note>
          <u who="sven_bergstrom_b4b613" xml:id="i-c06a39cffc205202-2" n="7d3be926" next="i-a679869bdf22ba09-2">
            <seg n="63f17ba6">
              Herr talman! Jag är inte ett dugg orolig när det gäller ostkustens
              trafikförsörjning, Karin Svensson Smith. Studerar man hur mycket
              folk det bor längs Norrlandskusten ser man att det är ett ganska
              avsevärt antal där också, till och med så att man kan skapa ett
              bra underlag för både Botniabanan och Norrbotniabanan på sikt.
              Dessutom är det väldigt mycket godstrafik.
            </seg>
            <seg n="0cbec1e8">
              Herr talman! En annan representant för De rödgröna valde att
              citera ur vårt betänkande och från det seminarium vi hade. Det
              var Peter Pedersen som citerade Stenerik Ringqvist, kollektivtrafikexpert,
              RTM Konsult AB. Han läste en intressant mening, och jag ska läsa
              fortsättningen på den meningen, för det illustrerar också hur
              man kan se på de här frågorna.
            </seg>
            <seg n="07c52a15">
              Peter läste upp en mening som innehöll bland annat detta: Samhällets
              mål är maximal samhällsnytta, trafikföretagens maximal vinst.
              Detta apropå det här med privata vinstintressen.
            </seg>
            <seg n="cba23876">
              Sedan fortsätter Stenerik Ringqvist: Det är fråga om olika agerande,
              och det måste vi acceptera. Så ser det ut. Därför måste samhället
              gå in och på något sätt styra detta, hitta ett regelverk, ett
              kontrakt, som gör att man får balans mellan dessa två krafter.
            </seg>
            <seg n="98303808">
              Det är precis det som det här kollektivtrafikförslaget innehåller
              att vi får en bra balans mellan samhällsintresse och de privata
              aktörernas intresse. Hela kollektivtrafikbranschen har dess bättre
              nu sagt att man tycker att det här är ett väl avvägt förslag.
              Man gick ifrån stora delar av den ursprungliga Lundinska utredningen.
              Man lyssnade på den här väl genomarbetade affärsmodellen som branschen
              har redovisat.
            </seg>
            <seg n="da598441">
              Varför då kasta grus i maskineriet? Varför inte ta vara på deras
              stora engagemang att verkligen få en kollektivtrafik värd namnet
              så att det inte blir som under den förra mandatperioden, när den
              gick ned sig efter hand på grund av skatter och avgifter som bromsade
              kollektivutvecklingen.
            </seg>
            <seg n="6ea7723f">
              Jag är övertygad om att om vi tar till vara de privata vinstintressen,
              som Karin Svensson Smith var inne på, och balanserar detta med
              ett tydligt regelverk kan vi få en väl fungerande och en väl utvecklad
              kollektivtrafik på sikt.
            </seg>
          </u>
          <note n="f776a0e8">
            Anf. 129 MARIE NORDÉN (s) replik:
          </note>
          <u who="sven_bergstrom_b4b613" xml:id="i-a679869bdf22ba09-2" n="7d3be926" prev="i-c06a39cffc205202-2">
            <seg n="2cec3fe4">
              Herr talman! Vi undrar varför inte majoriteten vill ha en saklig
              debatt och svara på de frågor som vi ställer. Det är tydligt att
              Malin Löfsjögård inte har läst våra reservationer och inte heller
              motionen. Sven Bergström har i alla fall bemödat sig att läsa
              delar av den. Frågan är vad som är värst, om man inte har läst
              eller har läst och inte förstått, som Sven Bergström. Man kan
              ju feltolka. Vi har läst propositionen. Det har vi gjort.
            </seg>
            <seg n="119e83c8">
              Vi vill inte debattera Lundins utredning. Det är inte Lundins
              utredning som ligger till grund för propositionen. Det innebär
              inte att vi tycker att delar av propositionen är bra bara för
              att man lämnade Lundins utredning bakom sig.
            </seg>
            <seg n="828ef608">
              Vi har inte fått svar på våra frågor vad gäller trafikplikten.
              Vad händer när den kommersiella aktören har fått rätt i Förvaltningsdomstolen
              och trafikplikten inte ska gälla? Vad blir konsekvenserna av det?
              Tror Sven Bergström precis som Malin Löfsjögård att man kommer
              att konkurrera om de olönsamma sträckorna? Jag tror att Sven Bergström
              precis som jag kommer från en glesbygd, där det kanske inte alla
              gånger finns så många väldigt lönsamma sträckor. Vi har inte sett
              några privata aktörer som står och knackar på dörren och vill
              ta de olönsamma sträckorna.
            </seg>
            <seg n="3faa50a1">
              Bara för att det kommer nya förslag behöver det inte innebära
              att det är moderna förslag. Vi har inte motsatt oss att man ska
              kunna köra över länsgränserna. Vi vet att det i dag är väldigt
              sällan som man inte får köra den regionala trafiken över länsgränserna
              när man är intresserad av att göra det. Ett gemensamt informationssystem
              är väl inte heller något radikalt nytänkande.
            </seg>
            <seg n="c4c82ef1">
              Jag skulle gärna vilja ha svar på de frågor jag ställde till
              Malin Löfsjögård och ställer dem igen till Sven Bergström.
            </seg>
          </u>
          <note type="speaker" n="88da9483">
            Anf. 130 SVEN BERGSTRÖM (c) replik:
          </note>
          <u who="sven_bergstrom_b4b613" xml:id="i-c06a39cffc205202-3" n="7d3be926" next="i-a679869bdf22ba09-3">
            <seg n="7553fb4d">
              Herr talman! Att man uppfattar att man inte har fått svar beror
              ibland på att man inte lyssnar på det svar man verkligen får.
              Jag tyckte att Malin Löfsjögård utredde det här väldigt utförligt
              och pedagogiskt. Jag ser ingen anledning att upprepa det sista
              hon sade.
            </seg>
            <seg n="6ac1d97e">
              Däremot blir man lite konfunderad över vilket ben Marie Nordén
              väljer att stå på i den här debatten just nu. Hon sade i sitt
              inledningsanförande att vi har slängt Lundins utredning i papperskorgen,
              och nu upprepar hon att det inte är den hon debatterar. Samtidigt
              säger ni att det bara är kosmetiska förändringar jämfört med den
              Lundinska utredningen. Det är lite svårt att debattera när man
              inte riktigt får grepp om vad den man debatterar med egentligen
              står för.
            </seg>
            <seg n="5cc305fb">
              Det är alldeles tydligt när man läser regeringens proposition
              och när man läser trafikutskottets betänkande att det här är ett
              förslag som i hög grad baserar sig på fördubblingsmålet, på den
              affärsmodell som branschen själv har presenterat. Jag tycker att
              det är ett klokt val av regeringen. Ska det bli fart på kollektivtrafiken,
              ska det bli en verklig fördubbling, gäller det att ta till vara
              de intressen som finns som vill köra kollektivtrafiken både på
              gummihjul och på räls. Därför är det lite märkligt att det är
              sådana protester från De rödgröna här i riksdagen, när man till
              och med får anmärkningar i branschens egna tidningar för att man
              inte bedriver debatten på ett hederligt sätt.
            </seg>
            <seg n="9ed5816e">
              Inte köra de olönsamma linjerna, säger Marie Nordén. Det är just
              därför vi har en regional kollektivtrafikmyndighet. Det är just
              därför vi har ett trafikförsörjningsprogram, för att se till att
              vi tillförsäkrar alla delar av vårt land, alla delar av ett län
              och alla delar av en region en god trafikförsörjning. Det är därför
              som man naturligtvis i slutändan också handlar upp de delar som
              inte annars blir trafikerade.
            </seg>
          </u>
          <note n="ddf5fcce">
            Anf. 131 MARIE NORDÉN (s) replik:
          </note>
          <u who="sven_bergstrom_b4b613" xml:id="i-a679869bdf22ba09-3" n="7d3be926" prev="i-c06a39cffc205202-3">
            <seg n="4916e6cc">
              Herr talman! Jag tycker att jag står väldigt stadigt. Jag står
              på båda benen. Jag debatterar den proposition som regeringen har
              lagt fram för riksdagen att ta ställning till. Det är den propositionen
              jag debatterar. Det är också den propositionen vi har skrivit
              vår motion utifrån. Det är också den propositionen som är bakgrund
              till våra reservationer. Där kan du läsa våra invändningar, Sven
              Bergström.
            </seg>
            <seg n="ac945e57">
              Frågan om trafikplikten tycker jag fortfarande inte att jag har
              fått svar på. Vad händer när man förlorar de lönsamma sträckorna
              ute i länen, regionerna och kommunerna? Är det så att man, när
              trafikplikten har gått igenom i Förvaltningsdomstolen och vissa
              sträckor tas över av kommersiella aktörer, kan fortsätta att köra
              på de sträckor som man har gått till domstol med för att överklagat
              den allmänna trafikplikten? Då är det väl ändå så, Sven Bergström,
              att man plockar russinen ur kakan och att det blir någonting som
              skattebetalarna och resenärerna får betala på ett eller annat
              sätt därför att det blir dyrare att köra de olönsamma sträckorna.
            </seg>
            <seg n="4de71eb3">
              Sedan frågade jag: Vad är det för nytt i att faktiskt inte över
              huvud taget ha ett resonemang kring incitamentsavtalen? Behovet
              av att själva kunna ta initiativ för att förbättra och förändra
              och att tjäna pengar på att ha fler resenärer är någonting som
              branschen har lyft fram flera gånger när vi har träffats. Men
              vilken aktör vill gå in och ha ett incitamentsavtal när man inte
              vet under vilka förutsättningar man går in och kör trafiken?
            </seg>
            <seg n="cb08877f">
              Avslutningsvis, herr talman, tycker jag att det har sagts saker
              i kammaren i dag som man när man läser protokollet kanske inte
              kan utläsa tonen på, som Malin Löfsjögårds sommarhälsning. Jag
              kan konstatera att den var trist och tråkig och att den framfördes
              på ett sätt som inte hör hemma i den här kammaren.
            </seg>
            <seg n="7a4df888">
              Jag vill utan förbehåll önska alla i kammaren en härlig, varm,
              skön och vilsam sommar. Vi möts i en valrörelse framöver.
            </seg>
          </u>
          <note type="speaker" n="15edb1ee">
            Anf. 132 SVEN BERGSTRÖM (c) replik:
          </note>
          <u who="sven_bergstrom_b4b613" xml:id="i-4b9cb388a4778dee-3" n="7d3be926">
            <seg n="1fa5af39">
              Herr talman! Eftersom det är min allra sista replik ska inte
              jag skruva upp tonläget ytterligare, utan var och får tala för
              sig. Jag tyckte att Malin Löfsjögård höll ett alldeles utmärkt
              anförande och framförde en trevlig hälsning också. Jag instämmer
              gärna i den hälsningen och önskar också den rödgröna sidan trevlig
              sommar. Jag tackar för ett mycket gott samarbete under 14 år i
              trafikutskottet. Även om vi har olika åsikter har jag inte, det
              har jag sagt i debatter tidigare, mött en enda riksdagsledamot
              från något enda parti som inte är besjälad av att skapa ett bättre
              samhälle. Vi har lite olika tankar om hur man på bästa sätt ska
              göra detta och det präglar naturligtvis också det här ärendet.
            </seg>
            <seg n="24c23a3b">
              Vi har en åstundan att skapa en väldigt bra kollektivtrafik,
              och vi tackar för att vi har branschen med oss i detta. Vi lär
              inte komma så mycket längre i fråga om trafikplikt, domstolsutlåtanden
              och incitamentsavtal som är det vi debatterar här och nu. Låt
              oss vänta och se! Jag är väldigt förtröstansfull och övertygad
              om att vi kommer att få en bra kollektivtrafik. Det är en bra
              grund när vi har branschen med oss på det sätt som vi faktiskt
              har i det här förslaget.
            </seg>
            <seg n="3895fd6f">
              Därmed, herr talman, önskar jag än en gång alla en glad sommar.
            </seg>
          </u>
          <note type="speaker" n="eadb3a41">
            Anf. 133 NINA LARSSON (fp):
          </note>
          <note n="d4dd3c74">
            Herr talman! Jag vill börja med att yrka bifall till förslagen
            i betänkandet Ny kollektivtrafiklag m.m.
          </note>
          <u who="nina_larsson_4f4abc" xml:id="i-78738faef1cb64ae-0" n="522e70a0" prev="i-7694d896af2b0a7f-0">
            <seg n="7df577fb">
              Faktum är att detta är ett av de bästa betänkanden vi har haft
              under hela mandatperioden. Det är centralt för framtidens effektiva
              resande, och det innehåller sammanfattat
            </seg>
            <seg n="4eb8a585">
              Vi behöver göra det enklare för människor att resa. Människor
              har färdats från det ena till det andra genom alla tider. Detta
              har utvecklat människor, det har utvecklat samhällen och det har
              utvecklat kulturer. Att resa kollektivt är inte i huvudsak att
              just resa kollektivt. Det är att resa effektivt effektivt därför
              att det är hållbart och ekonomiskt, men också effektivt därför
              att det möjliggör för människor att faktiskt göra andra saker
              samtidigt: gå in på Facebook, twittra, jobba med datorn, läsa
              och allt som man inte ska göra när man framför eget fordon, vad
              det än må vara för fordon.
            </seg>
            <seg n="727dba84">
              I och med denna första marknadsöppning för nya innovativa lösningar
              för kollektivtrafiken går startskottet för den utveckling som
              kommer att ske inom det effektiva resandet. Förhoppningsvis kommer
              kollektivtrafikresandet att bli ett lika självklart resealternativ
              för många fler. Människor ska ha fler alternativ att välja mellan,
              inte bara i höstens val utan också när det gäller transporter.
              Dessa kommande förändringar inom kollektivtrafiklagstiftningen
              vi i dag debatterar har stötts och blötts under lång tid. Det
              som flera har varit inne på och som har renderat i mängder av
              tappade hakor och synpunkter är förstås Lundins utredning i frågan.
              Jag och många med mig har sagt att det bästa som kunde hända Kollektivtrafiksverige
              var sannolikt Lundinutredningen. Om man inte hade fått ändan ur
              vagnen förr eller i vagnen fick man det definitivt nu.
            </seg>
            <seg n="b2d75afb">
              Från vänsterpartierna låter det i motioner och reservationer
              som om regeringen helt och hållet har gått på utredningens förslag.
              Så blev det inte, och vänsterpartierna verkar i det närmaste besvikna.
              Regeringen förlängde remisstiden och tog god tid på sig att tillgodose
              remissinstanserna i framtagandet av den nya lagstiftningen. Denna
              process har varit bra, i synnerhet för att branschen genom såväl
              Svensk Kollektivtrafik, SKL som en rad organisationer har varit
              så aktiv. Den affärsmodell för fördubblad kollektivtrafik som
              parterna tillsammans har tagit fram vilar på en gemensam vision
              och värdegrund. Det är ett mycket gediget arbete.
            </seg>
            <seg n="988ba3a2">
              Denna nya lag innebär inte att de kommersiella bolagen och operatörerna,
              som vänsterpartierna hävdar, slår sönder den sammanhålla trafiken.
              Det stämmer inte. Denna kollektivtrafiklag innebär att det offentligas
              ansvar och möjligheter inom kollektivtrafiken förtydligas. De
              kommersiella tillåts konkurrera med den offentligt upphandlade
              och samhällsstödda trafiken genom effektivitet, nya innovationer
              inom resande och bättre service. Därigenom ökas dynamiken på kollektivtrafikmarknaden,
              vilket kan bidra till ett större utbud av kollektivtrafik och
              därmed också ett ökat resande.
            </seg>
            <seg n="b3d8a60b">
              Ett kollektivtrafikföretag ska lämna information om sitt trafikutbud
              till detta gemensamma system för information. Regeringen menar
              att det i första hand är också upp till kollektivtrafikbranschens
              ansvar att utveckla gemensamma standarder för betalsystem. Jag
              tycker att vi kunde ha gått ännu längre redan nu, men som vi kan
              läsa i både betänkande och propositionen avser både regeringen
              och vi andra att följa utvecklingen nogsamt framöver. Det kanske
              finns anledning att återkomma till en dylik standardisering.
            </seg>
            <seg n="085cc810">
              Varför är konkurrens bra även inom kollektivtrafiken? Jo, det
              handlar om att släppa loss människors skaparkraft, människors
              initiativkraft, att genomgående se till att resenärerna får den
              resa de vill ha genom att de ytterst har möjlighet att välja och
              att välja bort. Fritt tänkande och att våga satsa på idéer som
              man tror kan öppna nya dörrar och nya marknader kommer att utveckla
              branschen inom det effektiva resandet.
            </seg>
            <seg n="200c0600">
              Varför är det viktigt att utveckla branschen? Jo, det är en sak
              att bedriva den verksamhet som på många håll redan i dag utförs
              på ett bra sätt, men vi måste öka detta. Vi måste få fler att
              vilja åka med, få fler att betala för det och få fler att låta
              bilen stå på parkeringen. Det finns ett fantastiskt entreprenörskap
              inom branschen, men med ökad konkurrens kan vi utveckla detta
              entreprenörskap ytterligare.
            </seg>
            <seg n="a8752849">
              Vi tar ny mark med hjälp av denna lagstiftning, och vi kommer
              att behöva följa utvecklingen för att säkra resenärernas möjligheter
              till effektivt resande. Som jag sade tidigare hade jag redan i
              dag gärna sett att man kunde lagstifta om gemensam betalstandard,
              men det finns säkerligen anledning att återkomma till detta och
              till andra saker som vi upptäcker under resans gång att vi behöver
              ytterligare förbättra för det effektiva resandet i Sverige.
            </seg>
            <seg n="a397159f">
              En sak är jag dock säker på, nämligen att i Sverige går i dag
              startskottet för en dynamisk bransch som mäktar med att öka sin
              andel resande genom egen kraft, egna idéer och med hjälp av egna
              innovationer lockar fler resenärer att köpa deras tjänster. Det
              är bra för klimatet, och det är bra för resenärerna.
            </seg>
            <seg n="57a95fe6">
              Eftersom jag noterar att jag inte kommer att få några repliker
              kan jag nämna lite vad jag har tänkt på när jag under dagen har
              lyssnat på denna debatt. Jag blir i synnerhet förvånad över Marie
              Nordéns raljans över möjligheterna till utveckling inom kollektivtrafikbranschen.
              Hur kan man på ett så inskränkt sätt se på det effektiva resandet,
              undrar jag? Om detta är vänsterpartiernas syn på hur kollektivtrafiken
              kan utvecklas får vi innerligt hoppas att det är alliansregeringen
              som behåller makten den 19 september.
            </seg>
            <seg n="bb2aa640">
              Jag vill slutligen tacka utskottskansliet. De är fenomenala på
              att lyssna och förstå vad det är vi egentligen vill ha fram. Det
              är inte helt lätt alla gånger, kan jag tänka mig. Jag vill också
              önska samtliga ledamöter i trafikutskottet och övriga riksdagsledamöter
              i kammaren och talmannen en riktigt trevlig sommar.
            </seg>
          </u>
          <note type="speaker" n="7cf6fa0a">
            Anf. 134 ANNELIE ENOCHSON (kd):
          </note>
          <u who="annelie_enochson_bd68fa" xml:id="i-1e01da9a7ab4eb3d-0" n="fc415035">
            <seg n="ea22d69b">
              Herr talman! Att resa med kollektivtrafiken är en säker och miljövänlig
              resform som underlättar det dagliga livet. Trots det väljer bara
              14 procent kollektivtrafiken för sitt dagliga resande. En enad
              kollektivtrafikbransch har bestämt sig för att fördubbla kollektivtrafikens
              marknadsandel. Detta sade vd:n för Svensk Kollektivtrafik Charlotte
              Wäreborn Schultz när hon 2009 presenterade satsningen fördubbling.se
              som avser att fördubbla kollektivresandet till 2020.
            </seg>
            <seg n="139361df">
              I den skrift där de presenterar sin satsning för att öka kollektivtrafikåkandet
              skriver aktörerna att det krävs en förflyttning från en produktionskultur
              till en servicekultur. Vidare måste detaljfrågorna flyttas närmare
              marknaden för att ge möjlighet till snabbare marknadsanpassning
              och ökat resenärsinflytande. Den gemensamma värdegrunden i fördubbling.se
              ska ha sin utgångspunkt i resenären.
            </seg>
            <seg n="4b27d466">
              I regeringens proposition Ny kollektivtrafiklag har man lyssnat
              på vad resenärerna vill ha och på dem som kan branschen. I trafikutskottets
              betänkande som vi i dag debatterar har Kristdemokraterna och Alliansen
              ställt sig bakom regeringens förslag som innebär följande.
            </seg>
            <seg n="8eee32e9">
              Kollektivtrafikföretagen får etablera kommersiell kollektivtrafik.
              Nu får alltså även bussföretag samma möjlighet att bedriva trafik
              som tågoperatörerna kommer att få den 1 oktober 2010 och i viss
              mån redan har. Färjelinjer bedrivs redan kommersiellt, och det
              fungerar bra. Detta gäller även luftfarten. Med detta lagförslag
              kommer också övriga transportslag att likställas allt med den
              bakomliggande tanken med ett transportslagsövergripande synsätt.
            </seg>
            <seg n="dc845dc7">
              Vidare kommer regionala kollektivtrafikmyndigheter att bildas
              som tar ansvar för och initiativ till att etablera regional kollektivtrafik.
              Dessa myndigheter bör finnas i varje län och kan organiseras som
              kommunalförbund eller nämnd.
            </seg>
            <seg n="f03cc70d">
              De regionala kollektivtrafikmyndigheterna ska regelbundet i ett
              trafikförsörjningsprogram, som redan har nämnts flera gånger,
              fastställa mål och behov för den regionala kollektivtrafiken.
              Programmet ska vara långsiktigt och trafikslagsövergripande och
              omfatta alla former av regional kollektivtrafik. Vidare ska miljöskyddande
              åtgärder, tidsbestämda mål samt åtgärder för anpassning av kollektivtrafiken
              för funktionshindrade finnas med. Detta kommer även att innebära
              att strategiska beslut, till exempel kollektivtrafikplanering,
              kommer att samverka med andra beslut, till exempel bebyggelseplanering,
              regional utveckling och tillväxt. Det är ett synsätt som samhällsplanerare
              länge efterlyst och som nu genom denna lag blir verklighet.
            </seg>
            <seg n="3ac77d65">
              Jag har i dag haft ett möte med representanter för Föreningen
              för Samhällsplanering. De efterlyser en närmare samverkan mellan
              kollektivtrafiken och samhällsplaneringen i övrigt. Det möjliggör
              vi nu genom denna lag. Jag själv i min egenskap av planerare och
              planarkitekt är mycket glad över detta.
            </seg>
            <seg n="afccc3c6">
              För att uppnå full konkurrensneutralitet måste alla kollektivföretag
              få tillgång till offentligt ägd infrastruktur i form av hållplatser
              och bytespunkter. Regeringen kommer att följa upp tillgång till
              och prissättning för hållplatser och bytespunkter för att kunna
              vidta åtgärder för att säkerställa att konkurrensneutralitet kommer
              att råda. Det känns tryggt.
            </seg>
            <seg n="351b2c9b">
              Eftersom Alliansen har satt resenärens perspektiv i centrum kommer
              villkor att ställas på alla kommersiella kollektivtrafikföretag
              att de ska vara skyldiga att lämna uppgifter om sitt trafikutbud
              till ett gemensamt system för trafikinformation. Regeringen gör
              dock samma bedömning som Svensk Kollektivtrafik, att det är kollektivtrafikbranschens
              ansvar i första hand att utveckla gemensamma standarder för betalsystem
              och informationssystem. Men det är samtidigt viktigt att kollektivtrafiksystemet
              är enkelt och överblickbart. Utskottet och regeringen kommer att
              noga följa att systemen blir klara och enkla att förstå. Det kan
              annars krävas statliga initiativ som en obligatorisk samverkan
              vad gäller bokning, betalning och distribution av biljetter. Vidare
              borde ny teknik kunna användas vid utveckling av ett sådant gemensamt
              system.
            </seg>
            <seg n="340f20b3">
              Sammantaget, och med det som mina alliansvänner redan har sagt,
              är det med tillförsikt som jag yrkar bifall till förslaget om
              denna nya kollektivtrafiklag och avslag på alla reservationer.
            </seg>
            <seg n="ab0e5420">
              Jag vill avsluta med att önska hela trafikutskottskansliet och
              alla mina kolleger i utskottet en riktigt god sommar.
            </seg>
          </u>
          <note n="4da0fa8b">
            Överläggningen var härmed avslutad.
          </note>
          <note n="3c81c8aa">
            14 § Uppskov med behandlingen av vissa ärenden
          </note>
          <note n="0350a74e">
            Föredrogs
          </note>
          <note n="11686625">
            Förste vice talmannen konstaterade att ingen talare var anmäld.
          </note>
          <note n="6f936b37">
            15 § Framtidens strategi för de transeuropeiska transportnäten
          </note>
          <note n="0350a74e">
            Föredrogs
          </note>
          <note n="11686625">
            Förste vice talmannen konstaterade att ingen talare var anmäld.
          </note>
          <note n="ed6fa158">
            16 § Ny lag om brandfarliga och explosiva varor
          </note>
          <note n="0350a74e">
            Föredrogs
          </note>
          <note n="11686625">
            Förste vice talmannen konstaterade att ingen talare var anmäld.
          </note>
          <note n="d326d574">
            17 § Nordiskt samarbete
          </note>
          <note n="0350a74e">
            Föredrogs
          </note>
          <note type="speaker" n="179c5411">
            Anf. 135 SINIKKA BOHLIN (s):
          </note>
          <u who="sinikka_bohlin_3af718" xml:id="i-3587333450ae36a3-0" n="d9a40c38">
            <seg n="10d3f473">
              Herr talman! Jag är en av många som lever i Norden, och enligt
              den svenska nationalsången är det många som vill leva och till
              och med dö i Norden. Bara det här kunde vara grunden för det samarbete
              som finns i Norden, gemenskapen i Norden.
            </seg>
            <seg n="e7f4b94a">
              Det är inte bara geografin som gör att vi trivs så bra ihop och
              så gärna vill samarbeta, utan det är den långa historia som vi
              haft tillsammans i olika konstellationer och olika unioner. Jag
              är inte riktigt säker på att vi ska bilda en ny union, utan det
              kanske är samarbetsformerna och närheten som ska utvecklas. Det
              är historien, geografin och värdegrunden som vi delar. Därför
              har kultur, språk, utbildning och forskning varit de hörnstenar
              som det nordiska samarbetet bygger på.
            </seg>
            <seg n="82ff7c88">
              Det var inte regeringen som för 40 år sedan startade det nordiska
              samarbetet. Det var inte Nordiska rådet som för 60 år sedan startade
              det. Det var folkrörelsen Föreningen Norden som för 90 år sedan
              kom underfund med att det kanske är bra att samarbeta med sina
              grannar.
            </seg>
            <seg n="0e077bc5">
              Inom EU talar vi mycket om den fria rörligheten det är honnörsorden.
              Men det var vi nordbor som inte bara startade diskussionen utan
              också införde en passfrihet i Norden som fortfarande gäller. Jag
              som på lördag åker till Island behöver inte ha mitt pass med mig,
              utan det räcker med svenskt körkort. Det finns naturligtvis fortfarande
              hinder för de människor som vill arbeta i de nordiska länderna.
              Men om man har en god gemenskap hemma har man också ansvar för
              sina grannar, och våra grannar finns runt Östersjön och nordvästra
              Ryssland.
            </seg>
            <seg n="5373f39f">
              Våra medborgare liksom vi politiker har försökt följa med den
              ganska omvälvande förändring som har skett i vår närhet efter
              Sovjetunionens fall. Vi i Nordiska rådet startade tidigt ett nära
              samarbete med de baltiska länderna som vi har utvecklat, och vi
              har försökt hitta de gemensamma frågor som är till nytta för våra
              medborgare. Med EU-utvidgningen har nu alla länder runt Östersjön
              med undantag för Ryssland blivit EU-medlemmar.
            </seg>
            <seg n="28083d2a">
              Det här har gett oss stora politiska och ekonomiska möjligheter,
              om vi rätt förmår att hantera den nya geografin och det nya politiska
              grannskap som har öppnat sig. Den globala finanskrisen, herr talman,
              visade att goda grannar behövs även i svåra tider.
            </seg>
            <seg n="9f1bb75c">
              Då Finland och Sverige gick med i EU 1995 frånsade vi oss allt
              som hette blockbildning på den tiden. Men tiden kanske är mogen
              att rucka på denna princip. Norden kan ha en mer koordinerad politik
              då det gäller till exempel EU:s grön- och vitböcker.
            </seg>
            <seg n="fc018168">
              På svenska delegationens initiativ har vi försökt hitta ett sätt
              för rådet att med nordiska glasögon granska relevanta frågor,
              men det ska vara de gemensamma frågorna. Jag kan ta två exempel.
              Det ena är EU:s Östersjöstrategi, som vi hade synpunkter på under
              arbetets gång, och det andra är EU:s fiskeripolitik, som miljöutvalget
              har arbetat med, just för att hitta de gemensamma nyttofrågor
              som finns i EU-frågorna.
            </seg>
            <seg n="c0b0510f">
              Politiken inom den nordliga dimensionen har utvecklats mot en
              politik för EU-länderna, Ryssland, Norge och Island. Det är inte
              så många som kan uttala det, utan man säger ofta den nordiska
              dimensionen. Det är den nordliga dimensionen som vi talar om.
              De frågor som vi har försökt hitta i denna kanske lite svårdefinierade
              dimension är stärkt demokrati, säkerhet och hållbar utveckling
              i norra Europa.
            </seg>
            <seg n="93b0b567">
              Samtidigt har vi ett samarbete inom det arktiska området som
              har fått mycket uppmärksamhet och är i blickpunkten globalt på
              grund av klimatförändringarna. Det är inte bara på regeringsnivå
              i Arktiska rådet som det pågår aktiviteter. Sverige tar nästa
              år över ordförandeskapet i Arktiska rådet, och i år har Sverige
              ordförandeskapet i Barentsrådet. Det är också ett parlamentariskt
              samarbete, med en konferens vartannat år där vi deltar i arbetet
              som parlamentariker och försöker lyfta upp de viktiga frågorna
              till Arktiska rådet.
            </seg>
            <seg n="e1ba60d5">
              Klimatförändringar har, som sagt, lett till det ökade intresset
              för exploatering av resurser som olja, gas och mineraler. Flera
              länder vill utöka sina territorier, och områdets säkerhetspolitiska
              betydelse ökar. Men det är också en diskussion om att kustländerna
              har sitt eget speciella ansvar för just sina egna vatten. Det
              gläder mig att till exempel Norge och Ryssland nu har kommit överens
              om var gränsen går där. Jag tror att det bara ska bekräftas av
              duman och Stortinget. Vänner finns även där uppe.
            </seg>
            <seg n="2e53f489">
              Detta leder direkt till nästa frågeställning: civil samhällssäkerhet
              inom området och säkerhetspolitik i sin helhet. Det är ett ganska
              nytt område för oss inom Nordiska rådet att diskutera. Men det
              blir viktigare och viktigare, och kanske just om vi pratar om
              samhällssäkerhet. Vi behöver inte gå direkt till det militära
              utan kan titta på hur folket har det. Det kan röra sig om hot
              och påfrestningar som spänner från naturkatastrofer till stora
              olyckor.
            </seg>
            <seg n="53a24dcc">
              Finanskrisen visade tydligt att globaliseringen ett ord som det
              ibland är svårt att hitta innehållet i och veta vad vi menar med
              sker i allt snabbare takt i världen och att dess konsekvenser
              blir allt tydligare. Det har vi verkligen fått uppleva den senaste
              tiden. Vi i Norden har goda förutsättningar att möta denna nya
              tid, men vi måste också fördjupa vårt samarbete sinsemellan och
              ta till vara vår regions fördelar. Vi är många små länder, men
              tillsammans kan vi i den globala världen hitta faktorer som är
              till nytta både för oss och för andra i världen.
            </seg>
            <seg n="8784df60">
              Vi har under vårt ordförandeskap förra året beskrivit vår verksamhet
              med tre ord:
            </seg>
            <seg n="a1aee051">
              Vi är många aktörer, och ibland känns det att det kan vara för
              många. Jag tror att det är viktigt att vi ser över verksamheterna
              med kritiska glasögon, att vi lär oss koordinera och synkronisera
              vårt arbete på ett bättre sätt i framtiden. Men, herr talman,
              själva kärnan är vi som bor i Norden, vill fortsätta att bo i
              Norden och verka för en framtid för Norden.
            </seg>
          </u>
          <note n="b882df65">
            I detta anförande instämde Monica Green, Ann-Kristine Johansson
            och Lars Wegendal (alla s) samt Marianne Berg (v).
          </note>
          <note type="speaker" n="187bc186">
            Anf. 136 KENT OLSSON (m):
          </note>
          <u who="kent_olsson_432989" xml:id="i-3a163f1314ee4a0f-0" n="f3354d4f">
            <seg n="f040547c">
              Herr talman! Det känns en aning speciellt att stå här i dag.
              Efter att ha varit i riksdagen i 19 år är det nu sista gången
              jag står i talarstolen. Det är en lite speciell känsla en känsla
              av att livet efter detta kommer att bli lite annorlunda.
            </seg>
            <seg n="6d0f0551">
              Under de 19 åren har jag i tolv år haft förmånen att få arbeta
              med nordiskt samarbete. Det har för mig varit en viktig del i
              mitt arbete. Jag har under de tolv år som jag har arbetat med
              nordiska frågor haft förmånen att vara ordförande i Nordiska rådets
              näringsutskott, ordförande i Nordiska rådets kontrollkommitté,
              ordförande och medlem i BSPC, den parlamentariska östersjökommittén,
              och ordförande i Nordiska kulturfonden liksom vicepresident i
              Nordiska rådet. Jag har följaktligen, tycker jag själv, fått en
              god överblick över vad Nordiska rådet och nordiskt samarbete är.
            </seg>
            <seg n="0a519be8">
              Nordiska rådet och det nordiska samarbetet är oerhört viktigt
              och betydelsefullt för de nordiska invånarna. Även om inte alla
              ser den stora betydelsen, tyvärr inte heller alla i min egen partigrupp,
              kan man konstatera att 80 procent av de nordiska invånarna enligt
              en ny undersökning tycker att nordiskt samarbete är oerhört viktigt.
            </seg>
            <seg n="d19c7af4">
              Jag tycker också att det nordiska samarbetet har stärkts och
              utvecklats mycket under de senaste åren. Låt mig ge några exempel
              på vad vi sysslar med i det nordiska samarbetet, i Nordiska rådet
              och Nordiska ministerrådet.
            </seg>
            <seg n="496b0778">
              Den första och viktigaste frågan är något som vi ofta har sagt
              är en överlevnadsfråga, nämligen att försöka lösa så många gränshinder
              som möjligt. Vi kan konstatera att under perioden 20072009 löstes
              ca 30 gränshinder. Det är tre gånger så många som de som löstes
              under perioden innan. Vi måste fortsätta lösa dessa gränshinder
              de gränshinder som inte uppstår av politiska skäl. Vi ska ju inte
              glömma att vi kan ha olika typer av regeringar i det nordiska
              samarbetet.
            </seg>
            <seg n="381a346e">
              Vill vi att nordbor ska kunna bo, arbeta, leva och flytta inom
              de nordiska länderna är det viktigt att vi ständigt arbetar med
              dessa frågor. Jag skulle vilja ge en eloge till vår samarbetsminister
              Cristina Husmark Pehrsson för att hon har tagit de här frågorna
              på allvar. Det är glädjande att vi har löst så många gränshinder,
              även om det som sagt finns många kvar.
            </seg>
            <seg n="2872466e">
              Den andra viktiga delen är globaliseringsarbetet, som startade
              på initiativ att statsministrarna 2007. Målsättningen är att de
              nordiska länderna ska ligga i framkant och anta de utmaningar
              och möjligheter som globaliseringen ger. Exempel på vad man har
              gjort och gör är att man i samarbete satsar på nordisk toppforskning,
              Globaliseringsforum, högre utbildning, klimatforskning och samarbete
              inom kultursektorn med flera delar. Detta är olika projekt inom
              globaliseringen.
            </seg>
            <seg n="fffb1374">
              Ett tredje viktigt samarbete är Östersjöarbetet, som vi har dels
              inom den parlamentariska östersjökommittén och dess motsvarighet
              på regeringssidan, CBSS, dels inom Helcom, som jag vill mena gör
              ett fantastiskt arbete för att förbättra miljön i Östersjön för
              att få en välmående Östersjö med inriktning på miljö, sjösäkerhet,
              sjöfartsskydd, civil säkerhet, energi och klimatfrågan. Detta
              samarbete, som växte fram under 1990-talet, behöver stärkas och
              utvidgas ytterligare. Jag har stora förhoppningar på att länderna
              nu kommer att följa de förslag som Helcom har tagit fram, så att
              det inte bara blir en pappersprodukt där man talar om vad som
              behöver göras.
            </seg>
            <seg n="da9af89f">
              Låt mig också med viss stolthet konstatera att vi i Östersjöregionen
              fick ryssarna att för första gången gå med på PSA ni vet, particularly
              sensitive area och att föreslå detta inför den maritima sjöfartsorganisationen.
              Det är första gången som detta har skett. Vi vet nu att vi har
              dubbla skrov på alla oljebåtar som går i Östersjön.
            </seg>
            <seg n="13bf65f7">
              Det fjärde området som man kan ta fram som bra exempel på samarbete
              är det som vi har med nordvästra Ryssland vad gäller miljöfrågor,
              klimat och levnadsvillkor i Arktis och Barentsområdet. Samarbetet
              mot trafficking är ett av de viktigaste samarbetena. Det är en
              av de värsta frågor vi har att hantera nu, och vi måste verkligen
              samarbeta för att komma till rätta med den trafficking som förekommer.
              Vi måste också samarbeta för att komma till rätta med den allt
              ökande brottsligheten och om välfärdsfrågor och demokratiutveckling.
            </seg>
            <seg n="b912eb3b">
              Det femte området jag vill nämna är Vitryssland. Där ligger vi
              i Norden också i framkant. Många av oss i riksdagen har varit
              i Vilnius det ligger inte i Vitryssland, men det finns ett vitryskt
              universitet där. Med stöd av pengar från Norden har flera hundra
              studenter fått möjlighet att utbildas där. Där ser man hur detta
              samarbete kan hjälpa vitryska studenter. Vi har också i Nordiska
              rådet haft demokratidagar, tre stycken, där det har gett tillfälle
              för delegater från Nordiska rådet men också från den vitryska
              oppositionen och regeringen att försöka prata med varandra. Det
              har de svårt med annars, men här har det getts tillfälle att diskutera
              demokrati, elsäkerhet, miljö och mycket annat.
            </seg>
            <seg n="5c032d31">
              Det sjätte området jag vill lyfta fram är det nordiska försvarssamarbetet,
              där vi nu diskuterar gemensam utbildning och gemensamma inköp.
              Vi har Nordic Defence Corporation, vi har krishantering, och man
              diskuterar också övervakning av isländskt luftrum, nu när amerikanerna
              har försvunnit därifrån. Dessutom har vi samarbetet om räddningstjänst.
              Det pågår alltså samarbete på en hel del områden.
            </seg>
            <seg n="0694339b">
              För ett antal år sedan var det strängeligen förbjudet att över
              huvud taget nämna säkerhetssamarbete i Nordiska rådet. Det har
              skett en utveckling som är till nytta för alla och som kan ge
              besparingseffekter och som vi tycker är en oerhört viktig del.
            </seg>
            <seg n="90dd96a6">
              Det sjunde området jag vill ta upp är det kulturella samarbetet,
              som är stort det omfattar över 50 procent av Nordiska rådets budget.
              Ta som exempel kulturfonden, som kanske inte så många känner till.
              Den stöder kultur i Norden med över 30 miljoner varje år, till
              nytta för författare, musiker och konstnärer.
            </seg>
            <seg n="8c96d72d">
              Detta är några områden som jag skulle vilja lyfta fram. Det finns
              många fler områden som visar vad Norden betyder, men med tanke
              på att tiden går nöjer jag mig med detta.
            </seg>
            <seg n="638dfcf6">
              Låt mig slutligen få tacka alla de politiker och tjänstemän som
              jag har haft nöjet att få samarbeta med under dessa år. Jag kommer
              att sakna er. Jag kommer att sakna det nordiska samarbetet nu
              när jag slutar men hoppas att på annat sätt kunna fortsätta med
              det viktiga nordiska samarbetet. Er som fortsätter önskar jag
              lycka till!
            </seg>
          </u>
          <note type="speaker" n="4c6b8ac4">
            Anf. 137 JOHAN LINANDER (c):
          </note>
          <u who="johan_linander_3c84a6" xml:id="i-312307af9086b96c-0" n="cfb2c000">
            <seg n="f8068af9">
              Herr talman! Det är alltid trevligt att debattera nordiska frågor.
              Till skillnad från så många andra debatter här i kammaren handlar
              ju det nordiska samarbetet mer om dialog och kompromiss än om
              att debattera och slå argument i huvudet på varandra. Vi får se
              om vi kan bli oeniga i någon fråga här i dag.
            </seg>
            <seg n="5846808e">
              Visst händer det att vi är oeniga, men jag vill ändå säga här
              i kammaren att det nordiska samarbetet är ett skönt avbrott från
              riksdagsarbetet. I stället för att ha som målsättning att vara
              oeniga, för det är på något sätt målet med politiken att överbevisa
              och vinna väljare från de andra partierna, går det i det nordiska
              samarbetet ut på att komma överens och finna kompromisser.
            </seg>
            <seg n="6b9f82e4">
              Varför är då det nordiska arbetet viktigt? Vi som bor i gränstrakter,
              som i Öresundsregionen där jag bor, vet att det nordiska samarbetet
              är avgörande för att det dagliga livet ska fungera för tusentals
              människor som varje dag pendlar över Sundet. De bor på ena sidan
              och jobbar eller studerar på den andra sidan av gränsen. I det
              här fallet är det ofta människor som bor i Sverige och Skåne och
              som jobbar eller studerar i Danmark. Dagligen är det ca 20 000
              personer som pendlar över Öresund, och för dem måste föräldraförsäkringar,
              sjukförsäkringar, arbetsmarknadsutbildningar och allt man kan
              tänka sig som kan bli aktuellt fungera.
            </seg>
            <seg n="a2a7284e">
              Det är alldeles utmärkt att antalet gränshinder som har lösts
              har tredubblats 20072009 i förhållande till 20032006. Mycket av
              detta tror jag att vi kan tacka Gränshinderforum för som har skapats
              av de nordiska regeringarna och Ole Norrback som leder Gränshinderforum.
              Men fortfarande finns det väldigt många gränshinder som måste
              lösas, för de ställer till problem för alla de gränsgångare som
              varje dag försöker passera gränsen för att jobba eller studera.
              Det är inte problem varje dag, men det är när det där speciella
              händer, man kanske blir arbetslös, behöver använda föräldraförsäkringen
              eller något annat, som man upptäcker de här problemen. Målsättningen
              måste vara att det ska vara lika enkelt att bo på ena sidan gränsen
              och att jobba eller studera på den andra sidan gränsen som att
              bo och jobba eller studera i samma land. Målsättningen måste åtminstone
              vara att det ska vara lika enkelt och lika tryggt.
            </seg>
            <seg n="437733f5">
              En annan del av det nordiska samarbetet är det så kallade globaliseringsarbetet.
              Globaliseringen av vår värld innebär nya utmaningar. Det är helt
              klart att på många områden är vi i de nordiska länderna för små
              för att möta utmaningarna, men tillsammans i Norden kan vi göra
              det bättre än var och en för sig.
            </seg>
            <seg n="e1a46ff1">
              Det nordiska toppforskningsinitiativet tycker jag är ett bra
              exempel. Varje land har svårt att göra tillräckliga satsningar
              för att nå ut internationellt, men tillsammans kan vi göra det
              och få till den spjutspets som krävs. Innovationsrepresentation
              i Asien, Nordiskt Energiexpo, inför världsutställningen i Shanghai
              är ett annat exempel på bra samarbete inom globaliseringsarbetet.
              Gemensamt kan vi sätta Norden på världskartan, för tillsammans
              blir vi starkare. Flera små tillsammans kan bli en stor.
            </seg>
            <seg n="998d2163">
              Herr talman! Ett annat exempel på nordiskt samarbete som skulle
              kunna göra att de nordiska länderna tillsammans skulle få större
              inflytande och nå längre än vad vi kan göra var och en för sig
              är att verka för att vi gemensamt ska få en plats i G20-gruppen.
              G20 är visserligen en informell grupp, men det är ändå en viktig
              grupp där de största länderna möts för att diskutera ekonomiska
              och andra politiska frågor.
            </seg>
            <seg n="a212c1af">
              Inget nordiskt land är stort nog självt för att få en plats i
              G20, även om Sverige, Danmark och Finland genom sitt EU-medlemskap
              indirekt har en plats, men tillsammans i Norden är vi faktiskt
              ganska stora. Vi skulle bli en av de 1012 största ekonomierna
              i världen, om man räknar ihop Norden.
            </seg>
            <seg n="d2d0019d">
              Jag har motionerat om detta, och motionen behandlas i det här
              betänkandet och avstyrks. Det förvånar mig att förslaget har fått
              ett så svalt mottagande, eller rättare sagt tycker jag inte att
              man har gett något argument för att Norden inte skulle försöka
              få en gemensam plats i G20. Det är möjligt att vi inte skulle
              nå framgång, men varför skulle vi inte kunna försöka?
            </seg>
            <seg n="8160ce25">
              Jag är inte ensam om att tycka att detta är en bra idé. Norges
              utrikesminister Jonas Gahr Störe har lagt fram förslaget, och
              Nordiska rådets president Helgi Hjörvar har lyft upp frågan till
              presidiets sammanträde i Island, som vi ska åka till i nästa vecka,
              Sinikka Bohlin, Kent Olsson och jag. Jag beklagar att utrikesutskottets
              ledamöter inte har velat ta den här frågan på riktigt allvar.
              Det är åtminstone så som jag upplever det.
            </seg>
            <seg n="91773774">
              Herr talman! Jag tänker inte yrka bifall till motionen här i
              kammaren i dag, eftersom jag tror att den inte skulle ha någon
              större framgång vid voteringen. Men jag vill poängtera att jag
              fortfarande tycker att det skulle vara en bra idé att tillsammans
              i Norden verka för att få en plats i G20.
            </seg>
            <seg n="f1a0dc37">
              Sinikka Bohlin har tidigare i debatten varit inne på frågan om
              samhällssäkerhet. Genom Thorwald Stoltenbergs väl genomarbetade
              rapport kommer frågan upp på den nordiska agendan, och det är
              bra.
            </seg>
            <seg n="b2a2383d">
              Två frågor som jag skulle vilja lyfta upp extra här i dag är
              skyddet av Östersjön från oljekatastrofer och Norden som en kärnvapenfri
              zon.
            </seg>
            <seg n="2150b83e">
              Östersjön är vårt gemensamma innanhav mellan de nordiska länderna,
              de baltiska länder, Tyskland, Polen och Ryssland. Åtminstone Tyskland
              och Ryssland är två väldigt stora länder, men skulle en stor oljekatastrof
              inträffa i Östersjön har de flesta av oss inte beredskap att klara
              av en riktigt stor oljekatastrof. Det är många som har lyft upp
              den här frågan, men tyvärr finns det fortfarande inte en gemensam
              beredskap för att klara av den här typen av olyckor. Och vi ska
              komma ihåg att det är tusentals oljetankrar som åker över Östersjön
              varje år. Gasledningen genom Östersjön har diskuterats flitigt
              som ett potentiellt miljöhot för vårt innanhav, men tyvärr diskuterar
              vi inte lika ofta alla de oljetankrar som åker på Östersjön varje
              dag. Det behövs en gemensam beredskap och att resurser sätts in.
            </seg>
            <seg n="aa883e3a">
              Norden som en kärnvapenfri zon är heller ingen ny idé. I mer
              än 50 år har frågan diskuterats från och till. Urho Kekkonen och
              Gro Harlem Brundtland är två nordiska politiska ledare som har
              stött idén. På 90-talet rekommenderade faktiskt Nordiska rådet
              enhälligt de nordiska regeringarna att göra Norden till en kärnvapenfri
              zon, men så blev det inte. Tyvärr är alltså frågan fortfarande
              aktuell. Över hundra länder i världen och i princip alla länder
              på södra jordklotet ingår i dag i kärnvapenfria zoner, så jag
              ställer mig frågan varför vi inte skulle kunna göra Norden till
              en kärnvapenfri zon.
            </seg>
            <seg n="17498261">
              Tiden går snabbt. Med detta, herr talman, vill jag yrka bifall
              till förslaget i betänkandet och tacka för samarbetet med alla
              partier i det nordiska samarbetet.
            </seg>
          </u>
          <note type="speaker" n="c0b937f6">
            Anf. 138 TINA ACKETOFT (fp):
          </note>
          <u who="tina_acketoft_8ff240" xml:id="i-e10ded351b9d58a0-0" n="43fe7487">
            <seg n="ea97a1ce">
              Herr talman! Jag ska börja med att säga att jag helt oförtjänt
              hamnade i denna debatt då min eminenta kollega Fredrik Malm helt
              plötsligt fått förhinder. Jag ska naturligtvis göra vad jag kan
              för att fylla hans skor men ber om en viss förståelse från auditoriet.
              Förmodligen skulle hans anförande ha sett något annorlunda ut,
              men det får han leva med.
            </seg>
            <seg n="6f6d3551">
              Herr talman! Jag är född i den svensktalande delen av Finland.
              Jag bor i Öresundsregionen. Jag har arbetat på båda sidor av Sundet,
              i Malmö, i Helsingborg och i Köpenhamn. Om man pressar mig kan
              jag förutom klingande skånska tala karlebymål och danska flytande.
              Jag tror att jag är en sann nordbo, även om jag ofta inte tänker
              på det därför att det är så självklart för oss. Men när vi är
              ute i världen blir vi ganska snabbt varse om att andra ser oss
              som ett; de ser som en del av Skandinavien, kanske inte Norden.
              Men just det att vi tillsammans ses som ett gör att vi faktiskt
              hörs mycket tydligare än om vart och ett av länderna hade talat
              för sig självt.
            </seg>
            <seg n="99cb1ade">
              Norden har ett antal frågor som det naturligtvis är självklart
              att vi ska samarbeta om. Kent Olsson tog i sitt avslutningsanförande
              upp många av dem. Det är naturligtvis miljöfrågorna som vi alla
              har runt omkring oss som det är självklart att samarbeta om, också
              energifrågor, säkerhet, kampen mot kriminalitet, trafficking,
              den förskräckliga, och också kulturfrågor.
            </seg>
            <seg n="2748d379">
              Finland, Sverige och Norge hör ihop. Vi hänger faktiskt ihop
              fysiskt också, och sedan tio år tillbaka hänger vi också ihop
              med Danmark. I år firar Öresundsbron tioårsjubileum. Och det var
              just öppnandet av Öresundsbron som inledde den fantastiskt dynamiska
              processen i Skåne och i Danmark. Precis som Johan Linander sade
              är det 20 000 personer som dagligen pendlar mellan Sverige och
              Danmark 20 000 personer på bron!
            </seg>
            <seg n="2420a342">
              Det är också ett svar på varför vi i Skåne har klarat av ungdomsarbetslösheten
              bättre än andra delar av Sverige. Ungdomarna i Skåne har en mycket
              större arbetsmarknads- och utbildningsregion att söka sig till
              naturligt.
            </seg>
            <seg n="02b1a92f">
              Malmöregionens tillväxt har ökat snabbare än våra andra storstadsområden.
              Bron har haft ett fantastiskt inflytande på Skåne. Men det är
              i första hand individer, företag, universitet och skolor som har
              tagit initiativ till det ökade regionala samarbetet. Utvecklingen
              har ägt rum trots att regler och lagar fortfarande försvårar samarbetet.
            </seg>
            <seg n="b161e6fe">
              Det finns ännu många hinder för utvecklingen. Särskilt svårt
              är det för en enskild människa att överblicka hur löner, skatter
              och de olika välfärdssystemen påverkar hennes situation. Vi vet
              alla att det enskilt största hindret mot utveckling för både individer
              och företag är om det finns oklara regler och att inte veta hur
              spelreglerna kommer att se ut i framtiden.
            </seg>
            <seg n="340a92fd">
              Exempel på detta är den komplicerade gränsgångarregeln för skatter
              och de närmast obegripliga reglerna för arbetslöshetskassan. Man
              ska vara medlem i och betala avgift till en a-kassa i det land
              där man arbetar, men vid arbetslöshet betalas ersättningen ut
              enligt reglerna för a-kassan i landet där man bor. En svensk som
              blir sjukskriven i Danmark och dessutom uppsagd från sitt arbete
              kan alltså i princip gå miste om hela arbetslöshetsersättningen.
            </seg>
            <seg n="d21ec994">
              Herr talman! Jag förstår inte ens det svenska pensionssystemet,
              men det är extremt svårt att få en bild av hur de två pensionssystemen
              fungerar tillsammans. Hur påverkas de om man jobbar en längre
              eller kortare tid i grannlandet? Jag vet att Nordiska ministerrådet
              redan 2002 framförde önskemål om lagändringar för att underlätta
              samarbetet mellan de nordiska länderna, speciellt i dessa frågor.
              Hittills har vi dock inte sett några stora resultat.
            </seg>
            <seg n="aba7976b">
              I stort sett gäller generella EU-regler för Norden inom social-
              och hälsoområdet. De nordiska länderna skulle dock mycket väl
              kunna komma överens om lagar utöver EU:s minimikrav.
            </seg>
            <seg n="6c15b7f0">
              Herr talman! Vi tycker nog alla att det är hög tid att presentera
              en handlingsplan för lagändringar och regelförändringar som underlättar
              samarbetet mellan de nordiska länderna. Arbetet borde utgå från
              två huvudmål: att skapa regelförenklingar och att tydliggöra individens
              rätt till snabb och enkel information om sociala rättigheter och
              skyldigheter.
            </seg>
            <seg n="94187125">
              Herr talman! Vi har tidigare hört att 30 gränshinder har lösts
              under denna period. Det är fantastiskt att det skulle till en
              skåning för att få det gjort på fyra år som andra regeringar har
              gått bet på. Där ser man vad man kan uträtta när man vill och
              förstår problematiken. Och på förra veckans möte utlovades flera
              nya förändringar, förbättringar och förenklingar från de danska
              och svenska ministrarna.
            </seg>
            <seg n="7e0d3d9a">
              Jag ser fram emot att statsrådet kanske kan ta täckelsen av några
              av dessa nya förändringar så att vi tillsammans kan bygga en ännu
              starkare Öresundsregion. Jag kan bara instämma med vem det nu
              var som sade det första gången: Det som är bra för Skåne är bra
              för Sverige.
            </seg>
            <seg n="4bbfa431">
              Herr talman! För övrigt anser jag att en fast förbindelse mellan
              Helsingör och Helsingborg snarast bör byggas.
            </seg>
          </u>
          <note n="f75f3755">
            Jag yrkar bifall till förslaget i betänkandet.
          </note>
          <note type="speaker" n="7a4dcc6d">
            Anf. 139 GUNILLA TJERNBERG (kd):
          </note>
          <u who="gunilla_tjernberg_794b01" xml:id="i-47cf557cc0da1263-0" n="bf427cee">
            <seg n="4adad1a2">
              Fru talman! Det som är bra för Skåne är bra för Sverige, sade
              Tina Acketoft. Det som är bra för Västerbotten och Norrbotten
              är bra för Sverige, säger jag. Riksdagen representerar alla delar
              av Sverige.
            </seg>
            <seg n="cc6a0f1b">
              I dag är det nästan exakt tio år sedan Öresundsbron invigdes.
              Syftet med bron var att knyta samman Malmö och Köpenhamn. Ett
              decennium senare kan vi konstatera att bron blivit en symbol för
              modernitet och framsteg men också för integrationen mellan Sverige
              och Danmark. I dag trafikeras bron av ca 19 000 fordon per dygn.
              Dessutom pendlar närmare 20 000 personer över bron varje dag.
            </seg>
            <seg n="d7f23117">
              Med Danmark och de övriga nordiska länderna delar vi en unik
              värdegemenskap. Många av oss förstår varandras språk, vi är vana
              att samarbeta med varandra och våra samhällen och politiska system
              är uppbyggda på liknande sätt. Det nordiska samarbetet har en
              starkt folklig förankring, och samarbetet utgår, precis som tidigare
              talare var inne på, från ett gemensamt kulturarv som vilar på
              gemensamma värderingar i frågor som demokrati, solidaritet, rättvisa
              och rättstat. Vårt samarbete går långt tillbaka i tiden. För de
              nordiska länderna har det varit naturligt att söka sig till varandra.
            </seg>
            <seg n="c4a87031">
              Herr talman! Under denna mandatperiod har vi inom ramen för det
              nordiska samarbetet lyckats lösa närmare 30 gränshinder, vilket
              flera har varit inne på. Det har underlättat livet för de mer
              än 40 000 människor som varje år flyttar eller pendlar mellan
              de nordiska länderna. Omkring 250 000 med nordiskt medborgarskap
              är bosatta i ett annat nordiskt land.
            </seg>
            <seg n="00510598">
              Jag vill här passa på att rikta ett tack till vår samarbetsminister
              Cristina Husmark Pehrsson som har varit mycket engagerad i det
              nordiska arbetet. Det har betytt mycket.
            </seg>
            <seg n="cff367d4">
              Det är glädjande och bra för integrationen att vi har lyckats
              lösa dessa frågor. Trots detta återstår mycket att göra. Listan
              över gränshinder är fortfarande lång. Det gäller till exempel
              skillnader i beskattning, a-kassa, mobiltaxor och pendelkort.
            </seg>
            <seg n="7bc1f21c">
              Dessutom tillkommer det hela tiden nya regler. Ett aktuellt exempel
              är att det 2008 infördes krav på legitimation för att få kalla
              sig undersköterska i Danmark. Det gör att många svenska undersköterskor
              inte kan ta arbete på andra sidan Sundet eftersom den svenska
              utbildningen är annorlunda uppbyggd än den danska.
            </seg>
            <seg n="c84a006e">
              Herr talman! Liknande hinder som dem mellan Sverige och Danmark
              har vi också med Norge och Finland. Jag nämnde inte Island eftersom
              det där är andra hinder än gränshinder vi måste lösa.
            </seg>
            <seg n="f17c7b04">
              Det finns mycket att göra, och det är att viktigt att regelförenklingsarbetet
              inte stannar upp utan fortsätter. Det är också viktigt att vi
              kartlägger återstående hinder för integration mellan de nordiska
              länderna.
            </seg>
            <seg n="3b2bb8d0">
              Herr talman! Det är angeläget att vi hävdar vår nordiska identitet
              inom EU. Den nordliga dimensionen handlar också om att få med
              nordvästra Ryssland. Tidigare beskrev Kent Olsson väldigt bra
              vilka enorma utmaningar vi har när det gäller nordvästra Ryssland.
              Här måste det till ett mycket effektivt samarbete vad gäller miljöfrågorna
              och den ökade kriminalitet som vi ser breda ut sig.
            </seg>
            <seg n="6bec6041">
              Kulturen är ett viktigt profilområde inom det nordiska samarbetet.
              Vi har ett gott kulturutbyte mellan konstnärer, författare, konstutövare,
              dansare och så vidare. Det handlar också om information, rådgivning,
              ansökningshandlingar med mera. Det nordiska kultursamarbetet är
              viktigt för att kunna möta de utmaningar som kulturlivet står
              inför både nationellt och internationellt.
            </seg>
            <seg n="51eee92f">
              Miljöfrågorna är också stora inom det nordiska samarbetet. Det
              är ett mycket viktigt arbete. De nordiska länderna ligger av tradition
              långt framme när det handlar om att utveckla och använda miljövänlig
              teknik.
            </seg>
            <seg n="8ac40081">
              Listan för hur viktigt det nordiska samarbetet är kan göras lång.
              Jag har haft förmånen att arbeta med nordiska frågor sedan jag
              kom till riksdagen 1988. Det har varit en stor glädje för mig
              att arbeta med dessa frågor.
            </seg>
            <seg n="3f0f401b">
              Herr talman! Innan jag avrundar vill jag skicka med en viktig
              fråga till er som fortsätter det nordiska arbetet. Det gäller
              arbetet med projekthanteringen. Jag har haft förmånen att arbeta
              i kontrollkommittén, och det är ett mycket viktigt arbete som
              görs där. Det handlar om att se över hur projekthanteringen ser
              ut och hur vi använder pengarna på bästa sätt. Här återstår en
              del att göra, även om vi har kommit långt i arbetet. Jag hoppas
              att detta arbete fortsätter.
            </seg>
            <seg n="916788c8">
              Herr talman! Det nordiska samarbetet är viktigt för Sverige.
              Vi har band med de nordiska länderna som går tillbaka många sekel.
              Det finns en gemensam historia men också en framtid där det nordiska
              samarbetet kommer att ha stor betydelse.
            </seg>
            <seg n="db4c1468">
              Det får bli min sista mening från den här talarstolen. Jag kandiderar
              inte för nästa period. Med det här anförandet vill jag tacka hela
              riksdagen, alla ledamöter, för ett fantastiskt samarbete. Jag
              vill tacka Nordiska rådet och presidiet med Sinikka Bohlin och
              Kent Olsson under det senaste året. Jag vill tacka er alla för
              ett otroligt trevligt arbete. Jag vill också tacka talmännen med
              sin stab och kammarkansliet. Ni har många gånger imponerat på
              mig. Jag vill framföra ett varmt tack som i dag ska synas i protokollet
              för det fantastiska arbete jag har fått vara med om. Det har varit
              en stor förmån, och det kommer att följa med mig resten av livet.
              Tack alla!
            </seg>
          </u>
          <note type="speaker" n="a2c03432">
            Anf. 140 BODIL CEBALLOS (mp):
          </note>
          <u who="bodil_ceballos_1a35e5" xml:id="i-124cefddeb9ddac7-0" n="245bce9e">
            <seg n="71b0b2f7">
              Herr talman! Tro det eller ej, men ibland är jag faktiskt överens
              med regeringen. I det här fallet handlar det om att regeringen
              nyligen har uttryckt att ett samhälle byggt på olja är ett hot
              mot planeten. Det är vi helt överens om. Vi kanske drar lite olika
              slutsatser om hur vi ska arbeta för att bli av med oljan, men
              det är en annan fråga.
            </seg>
            <seg n="11c2cba6">
              Herr talman! Norden är ju aktuellt, och aktuellare än någonsin.
              Det kommer kanske att bli ännu mer aktuellt i takt med klimatförändringarna.
              I betänkandet finns ett avsnitt om samarbetet med närområdet som
              jag tycker är särskilt viktigt. Det tas upp att det i de arktiska
              områdena och Barentsregionen finns stora orörda resurser av naturtillgångar
              som både ger en utvecklingspotential och kan innebära miljökonsekvenser
              och säkerhetspolitiska implikationer. Så är det naturligtvis,
              även om jag ställer mig frågande till vilken utvecklingspotential
              det innebär att vi får tillgång till 2025 procent av jordens alla
              fyndigheter av olja och fossilgas. Det är jämförbart med den olja
              som i dag finns under Saudiarabiens sand.
            </seg>
            <seg n="cc1bef52">
              Klimatförändringarna gör ju, som vi alla vet, att issmältningen
              i Arktis ökar och att allt större områden kring Arktis och Barentsområdet
              blir isfria och därmed tillgängliga för exploatering av olja och
              fossilgas som tidigare har gömts under ismassorna. Jag ser tillgången
              till oljan i Arktis som en oerhört stor risk i en tid då vi i
              alla sammanhang talar om att vi måste minska beroendet av fossila
              bränslen. Det är absolut inte en utvecklingspotential. Den leder
              inte till att vi kan klara tvågradersmålet.
            </seg>
            <seg n="8c790be9">
              I det perspektivet är det lite märkligt att en svensk isbrytare
              ska till Arktis för att leta olja för ett amerikanskt företags
              räkning.
            </seg>
            <seg n="85eadc32">
              Herr talman! När nu Sverige leder Barentsrådet i ytterligare
              ett och ett halvt år utgår jag ifrån att vi har möjlighet att
              påverka dagordningen i högre grad. Miljöpartiet har föreslagit
              att regeringen ska ta initiativ till att bilda ett reservat för
              fred och miljöskydd i Arktis och att Sverige bör föreslå ett omedelbart
              moratorium mot exploatering och militarisering i Arktis i väntan
              på ett effektivt skydd.
            </seg>
            <seg n="d88956f5">
              När frågan kom till riksdagen blev det avslag på motionen, som
              brukligt är. Johan Linander sade alldeles nyligen att han inte
              förstod varför han hade fått avslag på en motion, men så är det
              ju. Vi får avslag för det mesta.
            </seg>
            <seg n="381fdede">
              Flera av debattörerna sitter i Nordiska rådet. Jag vill ge er
              i uppdrag att lyfta fram frågan i alla sammanhang där det är möjligt.
              Det handlar naturligtvis inte bara om miljöaspekter utan också
              om det nya politiska läge som uppkommer när oljeresurserna frigörs.
              Det är något som vi måste följa mycket noggrant.
            </seg>
            <seg n="7b501823">
              Vad gäller Arktis ömtåliga natur menar Miljöpartiet att området
              måste skyddas från exploatering av sina olje- och gasfyndigheter
              med ett internationellt fördrag. En konvention bör kunna utformas
              som ger Arktis skydd mot exploatering och militarisering under
              minst 100 år och fyller samma funktion som det avtal som i dag
              fredar Antarktis från exploatering.
            </seg>
            <seg n="194dccee">
              Vi här i Norden borde arbeta gemensamt för att skydda vårt närområde
              med tanke på EU-kommissionens positiva hållning till prospektering
              och utvinning av de stora outnyttjade kolvätereserver som Arktis
              innehåller. Effekterna av klimatförändringen är som vi vet mycket
              tydliga i Arktis. De senaste årtiondena har nästan hälften av
              Nordpolens vinteris försvunnit. Därför räcker det inte att, som
              kommissionen, hävda att stödet för utvinning av arktiska kolväteresurser
              bör tillhandahållas på ett sätt som till fullo respekterar stränga
              miljönormer och beaktar att Arktis är ett synnerligen sårbart
              område.
            </seg>
            <seg n="5684bd72">
              När Arktis kan vara isfritt på sommaren och de högre temperaturerna
              gör det möjligt att prospektera och utvinna de fossila bränslen
              som finns i regionen kommer allt fler länder att göra anspråk
              på resurserna. Det ser vi redan nu. Vi ser också att de multinationella
              bolagen tävlar om koncessioner och hur exploateringsfartyg och
              oljeriggar flyttas allt längre norrut i takt med att iskanten
              förflyttas.
            </seg>
            <seg n="33ac6c0b">
              Vi ser de enorma konsekvenserna av olyckan i Mexikanska golfen
              som BP nyligen orsakat. I dag kunde vi läsa att den beror på att
              man inte lyssnade på en person som talade om att det kunde bli
              en läcka. Vi ser de konsekvenser som oljan kan få för både människa
              och miljö samtidigt som det investeras i att finna och utvinna
              nya fossila bränslen trots den genomgripande debatten under senare
              år om klimatförändringarna och trots att energisektorn redan har
              hittat mer än dubbelt så mycket fossila bränslen som vi någonsin
              kan använda. Man blir faktiskt mörkrädd.
            </seg>
            <seg n="87fc5efa">
              Den som tar klimatfrågan på allvar måste inse att all den olja
              som pumpas upp också kommer att användas. Om vi ska lyckas få
              ned de klimatpåverkande utsläppen på global nivå måste vi fokusera
              betydligt mer på att begränsa olje-, kol- och gasutvinning såväl
              nationellt som globalt. Självklart ska vi börja på hemmaplan.
              Det ska vi göra i samarbete med våra grannar.
            </seg>
            <seg n="41f11c9a">
              Som regeringen sade: Ett samhälle byggt på olja är ett hot mot
              planeten. Därför måste vi arbeta tillsammans här hemma och verkligen
              sätta stopp för det som nu håller på att ske.
            </seg>
          </u>
          <note type="speaker" n="dc760e4b">
            Anf. 141 SINIKKA BOHLIN (s) replik:
          </note>
          <u who="sinikka_bohlin_3af718" xml:id="i-3587333450ae36a3-1" n="d9a40c38">
            <seg n="81e8ef9f">
              Herr talman! Vi är överens om att Arktis är känsligt och sårbart.
              Men jag tror att man ska tänka innan man börjar diskutera ett
              totalt moratorium och jämföra med det som man gjorde i Antarktis
              tidigare. Någon har beskrivit Antarktis som ett stort berg med
              is på. Det som skiljer Arktis från Antarktis är att det bor människor
              i Arktis. Det är inte så många, men människor bor och verkar där.
              Det kanske är från den sidan man ska börja diskutera.
            </seg>
            <seg n="d2185c6b">
              Jag upplever det som att Bodil Ceballos tycker att det handlar
              om dem där borta och att Sverige inte är ett arktiskt land. Vi
              är faktiskt ett av de arktiska länderna och ska ha ordförandeskapet.
            </seg>
            <seg n="971b1781">
              Man ska nu titta på hur man kan förvalta detta, och man ska titta
              på de internationella lagar och konventioner som finns. En ganska
              stor panel med bland andra vår ambassadör Hans Corell har påpekat
              att Arktiska rådet är det organ som skulle kunna ha det samlade
              ansvaret. Man skulle också kunna se till att de får andra uppgifter.
              Någon måste förvalta detta.
            </seg>
            <seg n="6803ff48">
              Kuststaterna har sina rättigheter. De har naturligtvis också
              ansvar. Jag tycker att det är lite konstigt att Island inte är
              en kuststat; det är ju kust överallt.
            </seg>
            <seg n="29742e23">
              Är ni beredda att diskutera hur man skulle kunna förvalta detta
              för människornas och naturens skull med andra termer än att bara
              säga att det är ett moratorium, att man inte kan göra någonting?
              Norra Sverige med sina mineraler och gruvor ligger faktiskt inom
              det arktiska området.
            </seg>
          </u>
          <note type="speaker" n="b10a7617">
            Anf. 142 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-124cefddeb9ddac7-1" n="245bce9e">
            <seg n="49d3ddc2">
              Herr talman! Jag tycker att det är konstigt att man inte skulle
              kunna ha ett moratorium. Vi är självklart öppna för dialog. Det
              handlar om att skydda området, att skydda Arktis sårbara natur.
            </seg>
            <seg n="da2e7461">
              Det jag pratar om är de fossila bränslen som finns där uppe.
              Vi behöver verkligen se till att de stannar där de är i dag. Ju
              mer fossila bränslen som vi får upp ur jordens innanmäte, desto
              mer kommer vi att använda och desto högre kommer temperaturen
              på vår planet att bli.
            </seg>
            <seg n="765c7cde">
              Det är märkligt om man inte hittar någon modell ett moratorium,
              en konvention eller någonting annat som ser till att vi verkligen
              inte exploaterar de resurser som nu finns.
            </seg>
            <seg n="eafa7133">
              Även om Sverige inte tillhör kustområdena i Arktis är vi naturligtvis
              påverkade ändå av det som sker. Men jag tycker inte att jag, bara
              för att jag inte bor på den norska kusten längst upp i norr och
              kanske drabbas av oljeutsläpp eller annat, inte ska bry mig. Jag
              tycker att det är viktigt att vi också ser till att norrmän och
              ryssar slipper stora oljeutsläpp. Vi har sett hur det har gått
              i Mexikanska golfen. Man sade att det inte kunde ske, men det
              har skett.
            </seg>
            <seg n="0c8da647">
              Jag vet inte om Sinikka Bohlin har något bra förslag på hur vi
              ska förvalta området på annat sätt än att ha en konvention för
              att skydda Arktis. Jag tycker att en konvention vore en bra modell,
              därför att en sådan innebär skyldigheter för länderna runt omkring
              att uppföra sig.
            </seg>
          </u>
          <note type="speaker" n="59c17ceb">
            Anf. 143 SINIKKA BOHLIN (s) replik:
          </note>
          <u who="sinikka_bohlin_3af718" xml:id="i-3587333450ae36a3-2" n="d9a40c38">
            <seg n="fe5f05d3">
              Herr talman! Jag nämnde det arbete, det projekt, som nyligen
              har lämnats där man har tittat på det som man har och hur man
              skulle kunna förbättra det och hitta en förvaltningsmodell för
              ett område där människor också är bosatta. Men naturligtvis finns
              det områden som man måste skydda.
            </seg>
            <seg n="6d8cb78d">
              Jag har också följt WWF:s arbete. De har också gjort ett stort
              arbete och tittat på vilka verktyg vi har i dag och hur man skulle
              kunna förbättra dessa verktyg för att hitta en gemensam förvaltning
              inom Arktiska rådet. Det finns alltså bra modeller nu som man
              kan diskutera vidare. Man kan faktiskt ge Arktiska rådet detta
              mandat.
            </seg>
            <seg n="b3e54d27">
              Jag hoppas att vi kan fortsätta denna diskussion. Det är viktigt
              att vi känner att vi är en del av Arktis fastän vi inte är en
              kuststat eftersom vi tillhör Arktiska rådet och vi har den arktiska
              parlamentariska konferensen som har inneburit att man har blåst
              på ministrarna. Vi påpekar vad som är viktigt. Det är inte bara
              urfolk som bor där, utan alla människor bor där. Det är också
              svåra förhållanden. Man ska tänka inte bara på miljön, som är
              jätteviktig, utan också på de människor som bor där. Man måste
              lyfta fram dessa människor. Och om det utvinns mineraler där ska
              dessa människor också få del av vinsten för att förbättra sina
              livsmöjligheter.
            </seg>
            <seg n="c324be1c">
              Jag är faktiskt väldigt stolt över Oden. Det är vårt finaste
              forskningsfartyg där uppe. Att man sedan hyr ut det till annat
              också är kanske inte så bra. Men jag är väldigt stolt över Oden
              och det arbete som man har gjort till exempel för klimatforskningen
              under Polaråret.
            </seg>
          </u>
          <note type="speaker" n="21794f88">
            Anf. 144 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-124cefddeb9ddac7-2" n="245bce9e">
            <seg n="e3ed4339">
              Herr talman! Det är just för människornas skull som jag tycker
              att vi ska freda detta område i så stor utsträckning som det över
              huvud taget går, därför att om vi använder de fossila bränslen
              som finns i området kommer vi att förstöra livsförutsättningarna
              för människorna i området men också för människor på resten av
              planeten.
            </seg>
            <seg n="f411f750">
              Vi fick Köpenhamnsackordet i stället för ett bindande avtal i
              december i Köpenhamn. Den 18 april gjorde man en beräkning av
              vilken temperatur som vi kommer att nå med allt det som de olika
              länderna har lovat, alltså med allt det som har kommit in till
              Köpenhamnsackordet. Det visade sig att vi kommer att få en temperaturhöjning
              på 4 grader. Sedan vet vi att länderna ändå inte kommer att leverera
              allt detta. Prognosen är snarare att vi ökar vår temperatur med
              68 grader, och det kan vi inte tillåta oss själva att göra. Så
              det är naturligtvis för människornas skull som jag vill freda
              området.
            </seg>
            <seg n="1c7620fb">
              Sedan måste man se till att människor som bor i området har möjlighet
              att leva där på olika sätt. Då får man kanske hitta andra modeller
              än att just utvinna naturresurserna. Jag tror inte att det är
              den bästa modellen.
            </seg>
            <seg n="4da3d532">
              Jag tycker att det är bra om ni har bra idéer och är naturligtvis
              öppen för att diskutera alla möjligheter att freda området. Det
              viktiga är att det fredas, inte vad som är modellen och vilka
              papper vi skriver. Det viktiga är att någonting sker i praktiken
              och inte bara i teorin.
            </seg>
          </u>
          <note type="speaker" n="ee6c525d">
            Anf. 145 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-e6614f81813b1170-34" n="ba9b30d7">
            <seg n="7b85a277">
              Herr talman! Mycket har hänt under mandatperioden som har haft
              en positiv inverkan och gett resultat inom det nordiska samarbetet.
            </seg>
            <seg n="1896694e">
              Jag vill börja med att tacka för det goda samarbete som vi har
              och har haft med den svenska delegationen i Nordiska rådet. Jag
              tycker att ni kan se tillbaka på ett mycket lyckosamt ordförandeår.
              Ett varmt tack för det goda samarbete som vi har!
            </seg>
            <seg n="eeeffc21">
              Herr talman! Under mandatperioden har jag haft möjlighet att
              besöka alla de nordiska länderna men också de självstyrande områdena
              och många gränsregioner. Det har gett mig nya insikter i hur det
              är på plats i regionerna där man har gränser mellan sig. Jag har
              sett hur det fungerar, men jag har också sett vad som inte fungerar.
            </seg>
            <seg n="3bbee489">
              Den 15 juni i år hade vi ett svenskt-danskt ministermöte i Limhamn
              utanför Malmö för att uppmärksamma Öresundsbrons tioårsjubileum,
              som många redan har varit inne på. Man lyfte fram vikten av integration
              i Öresundsregionen. Det handlade naturligtvis om gränshinder.
              Men det handlade också om att vi nu startar en arbetsgrupp som
              ska se över HH-linjen mellan Helsingborg och Helsingör.
            </seg>
            <seg n="4c66bc8c">
              Men det finns mer än Öresund och Öresundsregionen som är viktigt
              i Norden. Ibland säger man att jag är Öresundsminister bara för
              att jag bor i Skåne. Men jag brukar med skärpa framhålla att jag
              är nordisk samarbetsminister, och även de andra delarna är oerhört
              viktiga för mig och ligger inom mitt ansvarsområde.
            </seg>
            <seg n="8549308d">
              Under 2008 och främst under 2009 högtidlighöll vi märkesåret
              med Finland. Syftet var att med utgångspunkt i vår gemensamma
              historia fördjupa och förstärka samarbetet och samhörigheten med
              Finland. Vi hade det gemensamma regeringssammanträdet i Tavastehus
              där Sveriges och Finlands regeringar kom överens om ett antal
              gemensamma punkter där samarbetet ska utvecklas. Det arbetet fortsätter
              vi med och följer upp.
            </seg>
            <seg n="92eb12c1">
              Regeringen har också tillsammans med de övriga nordiska länderna
              såväl visat politisk solidaritet som bidragit ekonomiskt till
              Islands stabiliserings- och reformprogram.
            </seg>
            <seg n="933536b2">
              Sverige har också under 2009 bidragit med ytterligare 500 000
              svenska kronor till den svensk-isländska ordboken och med ytterligare
              150 000 svenska kronor till den svensk-isländska samarbetsfonden.
            </seg>
            <seg n="9d3134dd">
              En grundpelare i det nordiska samarbetet är att vi kan kommunicera
              med varandra. Bristen på skandinavisk språkförståelse är ett växande
              bekymmer, inte minst bland barn och ungdomar. Därför har drygt
              4 miljoner euro fördelats på 210 projekt och nätverk inom Nordplus
              som bland annat främjar de nordiska språken och nordisk kultur.
            </seg>
            <seg n="e197fb52">
              Sverige har också bidragit med 1 miljon svenska kronor till Svenska
              nu för att främja det svenska språket i Finland.
            </seg>
            <seg n="dbf43540">
              Herr talman! Handfast gränshindersarbete har under lång tid varit
              prioriterat i det nordiska samarbetet. Arbetet genomförs både
              bilateralt och inom ramen för Gränshinderforum.
            </seg>
            <seg n="b5335a60">
              Vid det senaste Epscomötet i Luxemburg skrev min kollega från
              Holland och jag under en uppmaning till kommissionen att bevaka
              regionerna och situationen där och bejaka detta arbete.
            </seg>
            <seg n="1ae77554">
              För att öka Nordens möjligheter att göra sig gällande internationellt
              krävs det att vi inte nöjer oss med det som vi har uppnått under
              denna mandatperiod utan fortsätter detta angelägna och viktiga
              arbete.
            </seg>
            <seg n="d6ebca3a">
              Regeringen har under tre år lämnat bidrag till de gränsregionala
              informations- och rådgivningstjänsterna som är viktiga i dessa
              sammanhang, Öresund Direkt och Grensetjänsten i Morokulien. Under
              2009 har vi även lämnat bidrag för att undersöka förutsättningarna
              för ett närmare gränssamarbete med Nordkalottenområdet.
            </seg>
            <seg n="449c7fbf">
              Mandatperioden har också genomsyrats av statsministrarnas globaliseringsinitiativ.
              Ett av initiativen, Globaliseringsforum, fokuserar på att möta
              den globala konkurrensen och minska utanförskapet på ett hållbart
              sätt. Vi tog under ordförandeskapet initiativ till ett första
              Globaliseringsforum som hölls vid Riksgränsen med representanter
              bland annat från Nordiska rådet, från näringslivet och från många
              andra.
            </seg>
            <seg n="22b06c3d">
              Utbildning, forskning och kultur leder våra samhällen framåt.
              Det är därför mycket glädjande att Toppforskningsinitiativet,
              på initiativ av Nordiska ministerrådet, nu har sjösatts och är
              i gång.
            </seg>
            <seg n="37cd218d">
              Under mandatperioden har också en socialförsäkringsportal invigts
              som tillsammans med skatteportalen nu kan ge god information om
              situationen på skatteområdet och socialförsäkringsområdet i våra
              grannländer. Det är nu möjligt att lättillgängligt få information
              i de nordiska länderna och på respektive språk.
            </seg>
            <seg n="b881e97d">
              En socialförsäkringsutredning har nyligen tillsatts bland annat
              för att när det gäller socialförsäkringen belysa situationen för
              människor som bor och verkar på olika sidor av en landgräns. Utredningen
              ska vara klar om ett år.
            </seg>
            <seg n="b1577674">
              Den arktiska konferens som Sinikka Bohlin nämnt här och som under
              det svenska ordförandeåret tillsammans med EU-kommissionen 2008
              genomfördes på Grönland har nu följts upp av det danska ordförandeskapet
              i Nordiska ministerrådet.
            </seg>
            <seg n="4537e4e1">
              Ett nytt arktiskt samarbetsprogram har beslutats liksom en ny
              strategi för hållbar utveckling och ett nytt miljöhandlingsprogram.
            </seg>
            <seg n="b85059cf">
              Nya riktlinjer gäller också för närområdessamarbetet, det vill
              säga för samarbetet med Estland, Lettland, Litauen samt nordvästra
              Ryssland.
            </seg>
            <seg n="62512a24">
              Ett nordisk-baltiskt mobilitetsprogram för offentlig förvaltning,
              näringsliv och kultur lanserades 2009.
            </seg>
            <seg n="97827958">
              Ett nytt Memorandum of Understanding har nyligen undertecknats
              av de nordiska och baltiska länderna samt Polen, Tyskland, Ryssland
              och EU-kommissionen i syfte att etablera ett kulturpartnerskap
              inom ramen för den nordliga inte den nordiska; jag håller med
              Sinikka Bohlin där dimensionen.
            </seg>
            <seg n="aa864df9">
              Nordiska ministerrådet har också genom åren gett stora bidrag
              till det vitryska exiluniversitetet Kent Olsson var inne på det.
              Det gäller European Humanities University, EHU, i Vilnius för
              studenter som inte längre kunnat fortsätta att läsa sådana här
              ämnen i Vitryssland och Minsk. Samtliga är vi mycket glada över
              att Vilnius tagit över denna del och inkorporerat den delen av
              universitetet i sitt eget.
            </seg>
            <seg n="92854970">
              De nordiska samarbetsministrarna hade ett av sina möten, i februari,
              förlagt just till EHU. Vi träffade då väldigt många av studenterna
              och fick klart för oss att vad de behöver är att få bilda ett
              nätverk inte minst med nordiska vänner ett nätverk inom näringsliv,
              forskning och utbildning och för unga entreprenörer.
            </seg>
            <seg n="409d4b12">
              Sverige inbjöd ett antal ungdomar att komma till Sverige. Tio
              studenter har varit här i går och i dag. På förmiddagen hade jag
              förmånen att träffa de tio studenterna som kunde berätta om hur
              de har det, om situationen för dem. Bland annat var de, herr talman,
              på förmiddagen här i parlamentet. De var djupt imponerade av att
              det finns en läktare där man som utifrån kommande får sitta och
              lyssna på politikerna och höra debatterna. Det finns inte hemma
              hos dem; där får man inte den möjligheten.
            </seg>
            <seg n="3f16b368">
              Herr talman! När det gäller intresset för de nordiska frågorna
              märks här i riksdagen ett engagemang och en delaktighet. Det märks
              bland annat i motioner som behandlas i detta betänkande. Jag vill
              göra några kommentarer.
            </seg>
            <seg n="a3158316">
              Sinikka Bohlin och Ann-Kristine Johansson efterlyser en långsiktig
              och hållbar finansiering av våra informations- och rådgivningscentrum.
              Således är det väl bra att jag kan meddela att Nordiska ministerrådet
              nu har avsatt 3 miljoner danska kronor till att säkerställa finansieringen.
              Förut har Sverige, Danmark och även Norge på olika sätt bidragit
              till att hålla i gång denna verksamhet. Förhoppningsvis får vi
              nu en stabil och trygg finansiering för de här områdena.
            </seg>
            <seg n="140951c7">
              Lisbeth Grönfeldt Bergman och Lars-Arne Staxäng påpekar att gränshinder
              uppstår vid olikheter i tillämpningen av EU:s direktiv. Därför
              pågår nu ett arbete inom de nordiska regeringskanslierna för att
              hitta fram till ett samarbete för just samråd och implementering
              av europeiska rättsakter.
            </seg>
            <seg n="234cc135">
              På mitt område sker också ett nordiskt samarbete för att implementera
              förordningen 883/2004 om samordning av de sociala trygghetssystemen.
              Jag har också gett Försäkringskassan i uppdrag att utveckla samarbetet
              med andra länder för att möta de ökade kraven i EG-bestämmelserna.
            </seg>
            <seg n="f9de2362">
              Kent Olsson säger att det nordiska samarbetet behöver stärkas
              inom det europeiska samarbetet. Här bör det nämnas att Nordiska
              ministerrådet vill vara en engagerad deltagare också i genomförandet
              av EU:s Östersjöstrategi med fokus på bland annat gränshindren.
            </seg>
            <seg n="1c691555">
              Herr talman! Slutligen: Vi måste alla hjälpas åt med att intensifiera
              ansträngningarna för att uppnå fler konkreta resultat i gränshindersarbetet.
              Vi gläder oss åt att 27, eller 30, gränshinder hur vi nu räknar
              under år 2009 har försvunnit. Men mycket arbete pågår också med
              att ta fram ytterligare lösningar.
            </seg>
            <seg n="6e511e8f">
              Möjligheter att bo, leva, arbeta och driva företag i gränsområdena
              måste på alla sätt välkomnas; det får inte hindras. Om detta,
              herr talman, tror jag att alla vi i denna kammare kan vara överens.
            </seg>
            <seg n="d5d9ee83">
              Med mitt tack här vill jag också tacka så mycket för intressanta
              inlägg både nu och tidigare under mandatperioden men också annars
              när vi haft möjlighet att samtala om de här frågorna.
            </seg>
            <seg n="b1ee3ac9">
              Ett särskilt tack riktas till dem som redan nu vet att de kommer
              att lämna riksdagen. Jag önskar er alla, även personalen och kansliet,
              en riktigt skön sommar.
            </seg>
          </u>
          <note type="speaker" n="c36401c0">
            Anf. 146 SINIKKA BOHLIN (s) replik:
          </note>
          <u who="sinikka_bohlin_3af718" xml:id="i-3587333450ae36a3-3" n="d9a40c38">
            <seg n="6e0a2be9">
              Herr talman! Jag börjar med att tacka samarbetsministern för
              ett om jag ska kalla det för ett nära och ibland faktiskt också
              framgångsrikt samarbete. När den nordiska delegationen i Sverige
              och samarbetsministern haft samma mål har vi nått resultat i hela
              Nordiska rådet. Till exempel gäller det nämnda pengar till att
              förstärka Grensetjänsten vid våra gränser.
            </seg>
            <seg n="cfbe261d">
              Visst tycker jag att samarbetet har blivit bättre. Men fortfarande
              finns det vissa orosmoln. Ingenting är ju så bra att det inte
              kan bli bättre. Vi får väl se hur vi klarar av budgetarbetet.
              Den första rapporten får vi på Island efter midsommar.
            </seg>
            <seg n="98c173cf">
              Något som jag känner har försvunnit någonstans på vägen är konsumentfrågorna.
              Konsumentfrågorna är viktiga till exempel inom EU. Före ministerns
              tid gjorde vi en omorganisation. Konsumentfrågorna försvann i
              och med att fackministrarna försvann.
            </seg>
            <seg n="ef1846ff">
              Också frågorna om infrastruktur, kommunikationer och trafik har
              det ibland varit svårt för oss att få en diskussion om. Sådana
              ministerråd finns inte. Kan man göra det bättre trots att det
              inte finns ministerråd?
            </seg>
            <seg n="d7896cd5">
              En annan sak som kanske inte fungerar alla gånger är fackministrarnas
              kontakter med utskotten. Kan man på något sätt förbättra där?
              Det handlar då om verksamhetsplanering och budgetfrågor och om
              att föra parlamentariker närmare ministerrådet.
            </seg>
          </u>
          <note type="speaker" n="9742f505">
            Anf. 147 Statsrådet CRISTINA HUSMARK PEHRSSON (m) replik:
          </note>
          <u who="cristina_husmark_pehrsson_de719d" xml:id="i-e6614f81813b1170-35" n="ba9b30d7">
            <seg n="33be3542">
              Herr talman! Det är viktiga frågor som Sinikka Bohlin här tar
              upp, inte minst när det gäller fackministrarnas tillhörighet.
              Som socialförsäkringsminister har inte heller jag någon fackminister
              i det nordiska samarbetet att samarbeta med. Naturligtvis kan
              man ändå samarbeta på olika sätt.
            </seg>
            <seg n="bd6bdcc1">
              Det har varit ett reformarbete i ministerrådet. Man minskade
              då antalet ministerråd. Det var före min tid, men jag vet att
              samarbetsministrar i konsumentfrågor togs bort.
            </seg>
            <seg n="82ab47df">
              Som Sinikka Bohlin vet har vi under det svenska ordförandeskapet
              gått igenom och tittat på hur förändringen gjordes och på om vi
              kan göra ytterligare något. Det har inkommit tolv förslag om hur
              vi kan gå vidare på de här områdena för att se om områdena just
              nu är lämpliga eller om vi ska gå vidare. Det arbetet har påbörjats
              och kommer att leda vidare.
            </seg>
            <seg n="cbc175a9">
              När det gäller reformeringen av Nordiska ministerrådet pågår
              alltså ett arbete. Jag tror att vi alla kan bidra så att det blir
              ännu bättre.
            </seg>
            <seg n="c03438d1">
              Återigen: Det behöver kanske inte alltid vara i just ministerform
              som man träffas, utan det kan kanske vara kring olika frågeställningar,
              som då det gällde till exempel vaccinet, som man samlas.
            </seg>
          </u>
          <note type="speaker" n="9063b5a7">
            Anf. 148 SINIKKA BOHLIN (s) replik:
          </note>
          <u who="sinikka_bohlin_3af718" xml:id="i-3587333450ae36a3-4" n="d9a40c38">
            <seg n="da88bea3">
              Herr talman! Både rådet och ministerrådet har naturligtvis ett
              ansvar för att förbättra i sammanhanget. Vi får väl se om rådet
              någon gång lyckas diskutera sin egen roll. För tillfället verkar
              det finnas en viss tröghet i det avseendet.
            </seg>
            <seg n="dd6980f5">
              Jag skulle vilja ställa två frågor, och den ena är: Hur kommer
              uppföljningen av märkesåret att redovisas i riksdagen? Det var
              ändå en stor händelse i Norden.
            </seg>
            <seg n="04cd60ea">
              Den andra frågan är: Upplever ministern att våra kärnområden
              i det nordiska samarbetet har fått mindre betydelse och att vi
              jobbar alldeles för mycket det tycker många med närområden, nordvästra
              Ryssland, Shanghai och andra saker? Är det kanske så att vi skulle
              behöva gå tillbaka till det som är kärnan? Det var ju där människorna
              någon gång startade detta.
            </seg>
            <seg n="a74a85c9">
              Till slut, herr talman, vill jag tacka talmannen för 22 år i
              riksdagen. Det är sista gången jag står i talarstolen. Jag vill
              tacka alla ledamöter, speciellt i Nordiska rådets svenska delegation,
              och alla anställda som har gjort att dessa 22 år har varit meningsfulla.
              Det gäller till exempel kansliet i miljö- och jordbruksutskottet,
              där jag satt i 15 år. Naturligtvis vill jag också tacka riksdagens
              internationella kansli, som har gjort det möjligt för oss att
              arbeta med de nordiska frågorna. Tack, ministern!
            </seg>
          </u>
          <note type="speaker" n="aaca1f10">
            Anf. 149 Statsrådet CRISTINA HUSMARK PEHRSSON (m) replik:
          </note>
          <u who="cristina_husmark_pehrsson_de719d" xml:id="i-e6614f81813b1170-36" n="ba9b30d7">
            <seg n="ff52845f">
              Herr talman! Landshövdingen Per Unckel har varit ansvarig för
              arbetet med märkesåret. Jag vet att man sammanställer en rapport
              där, men jag kan tyvärr inte säga hur det ska redovisas. Jag ber
              att få återkomma till detta. Jag ska självklart efterhöra var
              man är i det arbetet just nu.
            </seg>
            <seg n="72ee8659">
              Sinikka Bohlin går in på någonting jag tycker är väldigt viktigt,
              nämligen om vi måste välja. Jag tror fortfarande att de olika
              delarna av Föreningen Norden är oerhört viktiga. De är, precis
              som Sinikka Bohlin sade, grunden för det vidare arbetet både med
              Nordiska rådet och i Nordiska ministerrådet. Jag kommer som sagt
              var från Skåne, och både Föreningen Norden i Landskrona, där jag
              bor, och Föreningen Norden i Helsingborg är oerhört starka. De
              har väldigt många medlemmar och gör ett väldigt bra arbete. Jag
              tror att det fortfarande är grunden för att vi ska känna den genuina
              gemenskapen uppe i Norden.
            </seg>
            <seg n="79124ae9">
              Detta hindrar dock inte att jag tror att vi på olika sätt, både
              här i parlamentet och på ministerrådet, måste arbeta för att se
              att vi tillsammans är starka här i Norden och att vi möter en
              global utmaning. Det är inte bara en utmaning utan också en möjlighet.
              Hur ska vi kunna ta vara på det bästa vi har för att, där det
              är möjligt, se till att ha en nordisk nytta? Jag tror alltså att
              vi måste hålla fast vid alla våra delar för att tillsammans kunna
              möta framtiden.
            </seg>
            <seg n="30d44dc8">
              För ett antal år sedan var jag nog lite orolig för hur det nordiska
              arbetet och samarbetet skulle fortsätta. Jag tycker dock att jag
              ser en stor kraft och en stor viljeinriktning titta bara på toppforskningsinitiativen
              och mycket annat som kommer nu! Där tar vi vara på varandras storheter,
              och då är vi i Norden länder att räkna med.
            </seg>
          </u>
          <note type="speaker" n="9e6ea5e7">
            Anf. 150 CARIN RUNESON (s):
          </note>
          <u who="carin_runeson_c56f59" xml:id="i-95438dd38cb1f04d-0" n="c7bf1370">
            <seg n="eb7d9155">
              Herr talman! Efter att ha lyssnat på debatten i dag och även
              på tidigare debatter under mandatperioden är det inte svårt att
              konstatera att det förmodligen är få frågor där vi alla oavsett
              partitillhörighet är så överens och där det förekommer så få reservationer
              som när det gäller det nordiska samarbetet.
            </seg>
            <seg n="ee66efca">
              Ändå är vi alltid många som vill vara med i debatten och säga
              någonting. Framför allt vill vi understryka vikten och nödvändigheten
              av ett gott och välfungerande nordiskt samarbete. Från moderat
              håll dyker det visserligen av och till upp motioner om att Nordiska
              rådet ska avskaffas, men dess bättre får dessa motioner inget
              gehör vare sig när vi behandlar Nordenbetänkanden i utrikesutskottet
              eller här i kammaren.
            </seg>
            <seg n="80649275">
              Herr talman! I takt med att globaliseringen blir mer och mer
              märkbar och tydlig skulle man kanske kunna tro att det är lätt
              gjort att glömma bort hemmasamarbetet, och pratar man om globalisering
              är det väl inte fel att kalla det nordiska samarbetet för just
              hemmasamarbete. Vi har ett gemensamt kulturarv och en språklig
              gemenskap här i Norden. Vi har gemensamma värderingar när det
              gäller demokrati och rättvisa, och vi har också en öppenhet de
              nordiska länderna emellan som är tämligen unik. Allt detta förenar
              oss och gör att vi ser fördelarna med ett konstruktivt och nära
              samarbete. Att världen som helhet på något sätt kommit närmare
              innebär ingalunda att Nordenfrågorna förminskas snarare tvärtom.
            </seg>
            <seg n="6c5f092f">
              Det finns många viktiga områden att samverka kring för oss nordbor.
              Det gäller inte minst gränshindersarbetet, som i mångt och mycket
              har varit och är framgångsrikt. Det har varit till gagn inte minst
              för alla som pendlar över någon av våra landgränser till och från
              sitt arbete. Det är viktigt att detta arbete fortsätter; det finns
              mer att göra.
            </seg>
            <seg n="fdb544df">
              Vi samarbetar också när det gäller att komma till rätta med sexhandel,
              prostitution och annan kriminalitet. Detta tycker jag är ett väldigt
              viktigt område att jobba med. När det gäller just dessa frågor
              finns ingen som helst respekt för de mänskliga rättigheterna.
              Tittar man på dessa problem ur ett socialt perspektiv och ur ett
              jämställdhetsperspektiv finns det väldigt mycket att jobba med,
              och det är bra att dessa frågor finns med på dagordningen.
            </seg>
            <seg n="f857639c">
              För att nämna ytterligare exempel har vi även en nordisk samverkan
              globalt, och vi samarbetar om hbt-frågor.
            </seg>
            <seg n="4aa2d03f">
              Herr talman! När det gäller samarbetet med närområdet vill jag
              understryka det viktiga i att Nordiska rådet och Nordiska ministerrådet
              har ett nära samarbete med flera internationella, nationella och
              regionala organisationer utanför Norden. Det gäller främst Arktiska
              rådet, Barentsrådet och Östersjöstaternas råd. Det övergripande
              målet för det nordiska samarbetet med närområdet är att bidra
              till en säker och stabil utveckling i området. Att stärka demokratin
              och öka värdegemenskapen i den nordliga delen av Europa samt medverka
              till en utveckling av marknadsekonomin i området är andra prioriterade
              frågor.
            </seg>
            <seg n="e24ac34c">
              De nätverk som innefattar nordvästra Ryssland har under senare
              år byggts ut i en betydande omfattning. De nuvarande riktlinjerna
              för samarbetet med närområdet innebär bland annat att Nordiska
              ministerrådets tyngdpunkt i satsningar förskjutits från de baltiska
              staterna till nordvästra Ryssland. I Barents- och Arktisregionerna
              finns förutsättningar att få till stånd ett konstruktivt samarbete
              med Ryssland i frågor som rör energi, klimat, gränsöverskridande
              brottslighet och kommunikationer. År 20112013 kommer Sverige att
              vara ordförande för Arktiska rådet, och Sverige är ordförande
              för Barents euroarktiska råd från 2009 och fram till 2011. Det
              har betydelse.
            </seg>
            <seg n="4b619285">
              Herr talman! Regionen kring Barents hav har stora möjligheter
              att bli ett av de ekonomiskt viktigaste och intressantaste områdena
              i Europa inom en inte alltför avlägsen framtid. I området, som
              är den sista orörda reserven av naturtillgångar, finns bland annat
              olja och gas som kommer att utvinnas under de kommande decennierna
              under förutsättning att miljömålen för Arktis inte stoppar utvinningen.
            </seg>
            <seg n="38a60e58">
              Den pågående klimatförändringen innebär för Arktis del att glaciärer
              och havsis smälter undan i större omfattning än tidigare. Miljö-
              och klimatmässigt är det en farlig utveckling, men det skapar
              samtidigt nya förutsättningar för transportvägar för både olja
              och energi i Barents hav och i Norra ishavet. På sikt kommer man
              med stor sannolikhet att kunna frakta varor till havs genom området
              året om.
            </seg>
            <seg n="dc5b10e1">
              Det gäller även från svensk sida att främja den arktiska regionen
              och utveckla forskningen i Arktis. Som ett nordligt land med två
              tredjedelar av vårt land norr om den 60:e breddgraden har vi mycket
              att vinna på det. Vi har också mycket att bidra med som en nation
              med gamla och starka traditioner inom polarforskning och en hög
              profil i internationell samverkan om frågor som gäller miljö,
              naturresurser, minoriteter och rättigheter. Även säkerhetspolitiskt
              har den arktiska regionen en ökande betydelse.
            </seg>
            <seg n="356a3428">
              Herr talman! Avslutningsvis vill jag återkomma till den för det
              nordiska samarbetet så viktiga frågan om främjandet av integration
              mellan de nordiska länderna och att underlätta för medborgarna
              att röra sig över landgränserna. Gränshindersarbetet spänner över
              ett flertal politikområden. Avvecklingen av gränshinder bidrar
              även till att Sverige och Norden som region kan verka mer framgångsrikt
              internationellt.
            </seg>
            <seg n="3d29ba89">
              Det är viktigt med ett förtroendeskapande samarbete i norra Europa.
              Det är nödvändigt att vi har en sammanhållen politik för den nordliga
              regionen, att Barentssamarbetet stärks och att arbetet sker i
              samarbete med regionala insatser. Det är också, herr talman, av
              stor vikt att alla goda krafter exempelvis företag, myndigheter,
              kommuner, universitet och enskilda samverkar.
            </seg>
          </u>
          <note type="speaker" n="eebeb2fd">
            Anf. 151 HANS WALLMARK (m):
          </note>
          <u who="hans_wallmark_b7ba6b" xml:id="i-77da73f401a18804-0" n="d137a972">
            <seg n="d66226c9">
              Herr talman! Nu förs en debatt om Norden. Det vi pratar om är
              inte abstrakt utrikespolitik utan den konkreta vardagen för drygt
              25 miljoner människor i allmänhet och i synnerhet för människor
              med den unika situationen i Tornedalen längs den svensk-norska
              gränsen och i Öresundsregionen.
            </seg>
            <seg n="002dfeb2">
              Det nordiska samarbetet har under senare år förbättrats och fördjupats.
              I takt med den ökade rörligheten upptäcks enskilda detaljer och
              regler i utbyggda välfärdssamhällen som kan skapa trögheter och
              utgöra svårigheter för medborgarna. Allt det som upptäcks måste
              noggrant granskas för att man ska se om det går att genomföra
              regelförändringar eller på annat sätt underlätta vardagen. Här
              finns också fungerande vägar för samverkan. Det finns Gränshinderforum
              som arbetat målmedvetet och nu fått förlängt mandat. Det finns
              Grensetjänsten i Värmland, Öresund Direkt i Skåne och Hallå Norden
              i Helsingfors.
            </seg>
            <seg n="f4bd85a1">
              Det nordiska samarbetet får dock inte bli något som sparas till
              festtalen utan måste fyllas med ett levande innehåll. För något
              år sedan genomförde Föreningen Norden en undersökning med hjälp
              av Statistiska centralbyrån där 3 000 svenska elever i årskurs
              9 tillfrågades om sina kunskaper. På frågan vem Lars von Trier
              var svarade 37 procent att han var en dansk politiker, 18 procent
              en dansk prins mot 31 procent som kunde det rätta svaret att det
              är en dansk regissör. Kunskapen om Alvar Aalto var att 32 procent
              trodde att det var en författare, 25 procent en kompositör, och
              endast 23 procent visste att det var en arkitekt och formgivare.
              På frågan om Islands valuta kunde endast 17 procent ange rätt
              svar mot 35 procent som angav euro, och 32 procent trodde att
              det var freja, en icke-existerande valuta. Med svaret om euro
              kanske de unga i årskurs 9 möjligtvis visade sin förmåga att se
              in i framtiden bättre än politikerna.
            </seg>
            <seg n="ccec6bd6">
              Allt detta visar hur viktigt det är att vi slår vakt om bildning
              och kunskap i skolan men också att vi alla som tror på nordiskt
              samarbete har ett ansvar att inte endast i riksdagsdebatter vara
              aktiva förespråkare för det nordiska utan ständigt i vår gärning
              och i vår vardag.
            </seg>
            <seg n="3d55a4d4">
              25 miljoner människor som har en gemensam historia, som bär på
              gemensamma traditioner och som delar det öppna samhällets värderingar
              har bara genom detta en enorm tillgång. Att vi dessutom kan förstå
              varandras språk är något som imponerar på personer utifrån. Sedan
              vet vi själva att det när det gäller det nordiska kan vara lite
              si och så med språkkunskaperna. Norden är en av svenskt näringslivs
              viktigaste marknader, och det omvända gäller för våra nordiska
              grannar.
            </seg>
            <seg n="49fcc7ea">
              Det är något av all denna potential Gunnar Wetterberg visade
              på möjligheten att frigöra genom sina omtalade artiklar i Dagens
              Nyheter om en ny nordisk union. Utan att fördjupa sig för mycket
              i den konstitutionella debatten och utan att dras med för mycket
              av det faktum att det finns en drottning Margrethe att tillgå
              kan man fånga upp några av grundtankarna. Det är genom samverkan
              och samarbete vi tillsammans kan bli starkare. Det handlar om
              en gemensam arbetsmarknad. Det handlar om att samordna forskningsresurser
              och kraftsamla vid de universitet som finns så att dessa kan bli
              världsledande.
            </seg>
            <seg n="b3588988">
              Herr talman! Med den här debatten finns en möjlighet för oss
              20 svenska ledamöter av totalt 87 i Nordiska rådet att återrapportera
              något om det arbete som utförts. Jag tänker ta den möjligheten.
            </seg>
            <seg n="ef92a1d3">
              För egen del har jag kommit att engagera mig mycket i kampen
              mot de gränshinder som finns. Det är glädjande att flera tagits
              bort. Det är bra att arbete sker för att underlätta för allt från
              elektriker att arbeta i ett annat land till att det så kallade
              extraknäcksförbudet tas bort i Öresundsområdet som i praktiken
              omöjliggör för en svensk som jobbar i Danmark att ta ett extra
              jobb på den skånska sidan. Med dagens ordning måste nämligen den
              danska arbetsgivaren i så fall betala arbetsgivaravgift för det
              svenska jobbet. Det är inte rimligt. Vi har en engagerad samarbetsminister
              som känner till dessa förhållanden, men det är kanske kunskapen
              bland andra ledande politiker här i Helsingforssområdet som är
              mer bristfällig.
            </seg>
            <seg n="415293d7">
              Långt före EU fanns passfrihet och fri rörlighet i Norden. Det
              är något att vara stolt över, och inget inom det nordiska samarbetet
              kan mäta sig med just detta. I Tornedalen har det länge fungerat
              bra att ta sig mellan de båda sidorna av älven. Beroende på valutakurser,
              nationella stödsystem och subventioner har det ibland lönat sig
              att handla socker, smör, kaffe och kött på ena sidan och ibland
              på den andra. Det har onekligen varit omväxlande för oss som bott
              i Tornedalen. Även om det finns problem och svårigheter har det
              inte varit ovanligt att finska medborgare bott på den svenska
              sidan.
            </seg>
            <seg n="ddae3a75">
              Med Öresundsbron för tio år sedan kom det verkliga uppsvinget
              i utbytet mellan Skåne och Själland. I dag finns ett växande antal
              pendlare. Bra bostäder finns på den svenska sidan, och många ungdomar
              hittar jobb i butiker och på restauranger på den danska.
            </seg>
            <seg n="6f6fd7cc">
              Som EU-medborgare har man särskilda rättigheter. Till det kommer
              de konventioner som följer med det nordiska utbytet. När Nordiska
              rådet började rota i frågan upptäcktes att Danmark som enda land
              mer återkommande utvisar nordbor av sociala skäl. Enligt gällande
              överenskommelser har alla rätt till det, men det är Danmark som
              gör det i större och påtagligare utsträckning än de andra länderna.
              Från början talades det om knappt tiotalet fall, och nu är vi
              uppe i 46 fall.
            </seg>
            <seg n="bd3209b8">
              Visst är det viktigaste att angripa roten till utanförskap. Det
              kan handla om arbetslöshet, och det kan vara fråga om missbruk.
              I båda fallen finns det möjligheter att erbjuda vägar till självhjälp.
              Trots det har danska myndigheter valt att skicka tillbaka personer
              till Sverige, Norge och Island därför att de varit i behov av
              just socialhjälp. Liknande strömmar tillbaka till Danmark kan
              inte noteras. Det är viktigt att se till de enskilda fallen, för
              därmed värnas principen om fri rörlighet i Norden!
            </seg>
            <seg n="e7c4936b">
              Herr talman! 50 kronor för att skicka pengarna och 50 kronor
              för att ta emot dem lyder räkningen på en banköverföring från
              Finland till Norge eller Färöarna. Det visar sig i en granskning
              som Nordiska rådets sekretariat gjort. Överför man 100 kronor
              den andra vägen, från Norge till Finland, kostar det hela 60 kronor
              att sända pengarna, men ingenting att ta emot dem, alltså totalt
              40 kronor kvar av den ursprungliga hundralappen. Då lönar det
              sig bättre att sända pengar från Danmark till Finland med en avgift
              på 20 kronor för sändningen, medan mottagaren kommer undan med
              10 kronor. Dessa ekonomiska uträkningar avseende pengar som skickas
              hit och dit visar att även om det finns banker verksamma inom
              alla de olika länderna är det orimligt och oförståeligt för konsumenten
              att det finns så många olika bankavgifter för överföringar mellan
              de nordiska länderna. Nog borde det ses som ett gränshinder som
              förtjänar att avlägsnas. Inom konsumentområdet finns mycket mer
              att göra i Norden.
            </seg>
            <seg n="6a583f1a">
              Herr talman! Förra hösten hölls utskottsmöten på Åland. Den självstyrande
              ön mellan Sverige och Finland hade dessutom lyckats ordna två
              goda och intressanta talare: Nobels fredspristagare och Finlands
              förre president Martti Ahtisaari och Norges tidigare utrikesminister
              Thorvald Stoltenberg. Låt mig erkänna, herr talman: två kloka
              socialdemokrater.
            </seg>
            <seg n="45667512">
              Till det inledande förberedande mötet anlände republikens före
              detta statschef inte i något flygplan som i USA med den stolta
              beteckningen Air Force One. Däremot hade landskapsregeringen på
              Åland tagit fram sin svarta tjänstebil med det fräcka registreringsnumret
              Åland 1. Vid ett offentligt möte i Mariehamn tillsammans med de
              församlade nordiska parlamentarikerna fungerade jag som samtalsledare
              och moderator mellan de två toppolitikerna. Och det två timmar
              långa mötet kom att kretsa kring nordisk försvars- och säkerhetspolitik
              men även kring det faktum att länderna aktivt deltar i fredsinsatser
              och konflikthanteringar världen runt. Inte minst Martti Ahtisaari
              har själv genom åren varit aktiv i ett antal svåra förhandlingar
              mellan stridande parter, och Norge har under en längre tid åtagit
              sig att agera mäklare i mycket inflammerade situationer.
            </seg>
            <seg n="a6f59530">
              I sina inledningar kretsade de två ledande politikerna kring
              några för Norden viktiga utmaningar. Martti Ahtisaari anslog en
              hoppfull ton och menade att det går att göra kraftfulla diplomatiska
              insatser. Det går att förmå parterna att komma till förhandlingsbordet.
            </seg>
            <seg n="2d87a077">
              Thorvald Stoltenberg hänvisade till den rapport han lagt fram
              på beställning av de fem nordiska ländernas regeringar och som
              i 13 punkter anger var det går att öka samarbetet kring utrikes-
              och säkerhetspolitik. Han menade dessutom att hans slutsatser
              tagits emot mycket väl.
            </seg>
            <seg n="71f7ae70">
              Framför allt underströks att klimatförändringar gör att det utifrån
              nordiskt perspektiv är lika angeläget att fundera på vad som händer
              i de norra delarna av Europa som mer söderut. Nya rutter öppnas
              i och med smältande isar. Därför behövs gemensamt kustbevakningssystem
              och satellitövervakning, och Island får inte överges nu när USA
              har dragit hem sina trupper utan att andra länder kan ställa upp
              med luftövervakning. Martti Ahtisaari berömde Stoltenberg för
              att han i strukturen för fredsuppbyggnad angett fyra nödvändiga
              komponenter: en militär, en humanitär, en samhällsuppbyggande
              och en biståndsdel.
            </seg>
            <seg n="1c384e40">
              Båda var mycket noga i sina svar på frågor med att understryka
              vikten av att delta i operationer som den i Afghanistan. Det handlar
              om en insikt om att världen kommer allt närmare. De små ländernas
              oberoende läge underströks av båda. Ingen känner sig hotad av
              Norge, Sverige eller Finland, och just därför är diplomater och
              soldater härifrån särskilt användbara.
            </seg>
            <seg n="9ecc2986">
              Mina vänner! Den nordiska slutsatsen går dock på tvärs mot dem
              i Sverige som vill se en utrikes- och säkerhetspolitik där det
              i stället är hemkallande av trupper som gäller.
            </seg>
            <seg n="10bcf5c4">
              I grunden har dock samarbetet mellan de svenska parlamentarikerna
              som verkat i Nordiska rådet fungerat mycket bra. Ett särskilt
              tack förtjänar ordföranden Sinikka Bohlin och viceordföranden
              Kent Olsson som i bästa och finaste bemärkelse fungerat som vår
              Muminmamma och Muminpappa. Vilken roll som ska tilldelas en annan,
              Snusmumrik eller Lilla My, kan man fundera kring.
            </seg>
            <seg n="929d045a">
              Herr talman! Vi har att ta ställning till en handling som beretts
              av utrikesutskottet. Ärligt talat tror jag inte att människor
              i Tornedalen tycker att människorna eller myggen på andra sidan
              älven är utlandet. För ålänningar på väg till Norrtälje är det
              inte utlandet som siktas. De som lever på gränsen mellan Norge
              och Sverige befinner sig inte i utlandet, och vi som bor i Öresundsområdet
              har svårt att se vilken del av alla kontakter mellan Skåne och
              Själland som har med utlandet att göra.
            </seg>
            <seg n="95b60296">
              Det handlar i den djupaste meningen om vår vardag, om medborgarnas
              vardag. Just därför ska det bli enklare och lättare. Just därför
              behövs fler förbindelser, fasta som mer lösliga, mellan länderna.
              Alvar Aalto och Lars von Trier är varken finsk kompositör eller
              dansk prins, utan delar av vårt gemensamma nordiska kulturarv.
            </seg>
            <seg n="5f199b9f">
              Herr talman! Jag har som ambition att försöka återkomma till
              kammaren efter valet. Det har inte förste vice talmannen. Därför
              vill jag rikta ett tack till herr talmannen för att han under
              åren varit en så värdig representant för Sveriges riksdag.
            </seg>
          </u>
          <note type="speaker" n="0bb20c4f">
            Anf. 152 STEFAN TORNBERG (c):
          </note>
          <u who="stefan_tornberg_8ae8f2" xml:id="i-4fddf8b80c52093b-0" n="fef1af14">
            <seg n="919280b5">
              Herr talman! Även om det redan varit en lång debatt i dag är
              det positivt att debatten om nordiska frågor är det område som
              har lockat flest debattörer, detta trots att det är ett helt enigt
              utskottsbetänkande vi har att debattera.
            </seg>
            <seg n="78335626">
              Det känns också bra och positivt att komma upp i debatten efter
              Hans Wallmark som liksom jag och Sinikka Bohlin kommer från HaparandaTorneå.
              Det är det område i Norden Öresundsregionen må ursäkta där det
              nordiska samarbetet tydligast kommer till praktiskt uttryck. Där
              behövs ingen bro i det gemensamma centrum som nu håller på att
              växa fram.
            </seg>
            <seg n="79217eff">
              Det var också i Haparanda som kommunikationsminister Åsa Torstensson
              i förra veckan samlade transportministrar från Norden, Europa
              och Kina. Anledningen var att knyta ihop det östvästliga transportbandet
              från Island i väster till Kina i öster.
            </seg>
            <seg n="db4b37e8">
              Det är en satsning som bryter mot det alltför förhärskade nordsydliga
              perspektivet. Det är ett nordsydligt Europaperspektiv som de senaste
              åren alltmer kompletterats med ett mer östvästligt Nordenperspektiv
              i synen på kommunikationer och transporter.
            </seg>
            <seg n="e15cd2be">
              Ett sådant Nordensamarbete inom transportområdet är de svenska
              och finska regeringarnas samarbete för att klara infrastrukturen
              till de nya järnmalmsgruvorna i Pajala. Gruvorna och huvuddelen
              av förädlingen kommer att finnas i Sverige varifrån sligen kommer
              att transporteras till hamnen i finska Kemi. För att detta ska
              vara möjligt bygger Sverige nu en järnväg med finsk spårbredd
              över till den finska sidan av Muonio älv.
            </seg>
            <seg n="100dde81">
              Herr talman! Nordiska rådet det parlamentariska samarbetet mellan
              de nordiska länderna och de självstyrande områdena har återkommande
              ifrågasatts. Därför är det intressant att notera att det denna
              gång inte finns någon motion som vill avskaffa Nordiska rådet.
              Jag förstår nu av ledamöterna i kammaren att det finns en sådan,
              och det beklagar jag i så fall.
            </seg>
            <seg n="95878f28">
              Men det kan nog inte tolkas som att Nordiska rådet efter snart
              60 år fått sitt definitiva genombrott här i Sveriges riksdag.
              Snarare är det så att det inför 60-årsjubiléet av Helsingforsavtalet
              finns anledning att diskutera hur det nordiska samarbetet kan
              utvecklas.
            </seg>
            <seg n="acef09bf">
              Stödet för det nordiska samarbetet är starkt hos medborgarna,
              som Kent Olsson nämnde i inledningen. Det är betydligt starkare
              än stödet för samarbetet i EU. Samtidigt söker det nordiska samarbetet
              sin roll inte minst i förhållande till den nya politiska geografi
              som Berlinmurens fall och ett större EU inneburit. I dag spretar
              det betänkligt, och en översyn av Helsingforsavtalet skulle vara
              ett bra tillfälle att få en diskussion om det nordiska samarbetets
              framtid. Även det nordiska samarbetet skulle kunna tjäna på att
              bli smalare men vassare.
            </seg>
            <seg n="7c3c27c6">
              I anslutning till Nordiska rådets session här i Helsingfors i
              höstas väckte Gunnar Wetterberg viss uppmärksamhet med sitt förslag
              om att återuppliva Kalmarunionen mellan de nordiska länderna.
              Det var ett debattinlägg som glädjande nog togs på större allvar
              än vad som kunde befaras med tanke på det retoriska utanpåverket.
            </seg>
            <seg n="31d86ee1">
              Gunnar Wetterbergs inlägg visade på Nordens gemensamma styrka
              i det globala sammanhanget. En nordisk union skulle ha en sådan
              ekonomisk styrka att det gett en självklar plats bland världens
              främsta ekonomier. Framför allt är det ändå om den utvecklingskraft
              som finns i en större gemensam marknad för såväl medborgare som
              näringsliv som är det viktiga med ett nordiskt samarbete. Tanken
              på en arbetsmarknadsfederation mellan de nordiska länderna är
              mycket attraherande.
            </seg>
            <seg n="9c8ac23a">
              Herr talman! Detta är också min sista debatt i denna kammare,
              för denna gång, lovade jag Hans Wallmark att säga. Det kommer
              ju fler val. Det känns rätt och bra att det är en debatt om nordiska
              frågor. Arbetet fortsätter självklart över sommaren inte bara
              här i riksdagen utan även i Nordiska rådet.
            </seg>
            <seg n="e71504f9">
              Jag vill ändå passa på att tacka för det stöd som jag fått, som
              har nämnts här, och den fantastiska support och service som finns
              här i riksdagen från riksdagens internationella kansli, KU-kansliet,
              eftersom KU är mitt utskott här i riksdagen, kammarkansliet och
              partikansliet.
            </seg>
            <seg n="82465bc9">
              Jag vill också rikta ett tack till den svenska delegationen i
              Nordiska rådet och vännerna i mittengruppen. Särskilt stor uppskattning
              vill jag rikta till Sinikka Bohlin och Kent Olsson för det förtjänstfulla
              sätt de har lett delegationens arbete. Rådspresident emeritus
              är en titel som Sinikka Bohlin kommer att få bära för alltid.
              Det har varit ett sant nöje att samarbeta.
            </seg>
            <seg n="762fdbae">
              Engagemanget i Nordiska rådet har lärt mig att Åland är mitt
              politiska idealrike med Centerpartiet och Liberalerna som de största
              och regerande partierna. Det finns mycket bra med Åland. Till
              namnet är dock självklart Grönland idealet. Det blir intressant
              att redan under nästa vecka tillsammans med Nordiska rådets medborgarutskott
              få besöka denna del av Norden med dess stora utmaningar när det
              gäller sociala frågor, klimat och demokrati. Det illustrerades
              också tydligt av replikskiftet mellan Bodil Ceballos och Sinikka
              Bohlin. Det är inte en okomplicerad verklighet som man möter,
              inte minst ur ett grönländskt perspektiv.
            </seg>
            <seg n="2dc1b600">
              Avslutningsvis vill jag försöka knyta ihop min nordiska säck
              med en bild från min egen hembygd och släkt. Andra helgen i juli
              är jag inbjuden att i egenskap av riksdagsledamot hålla högtidstalet
              på ett stort släktmöte i Övertorneå i Matarengi. Där är på den
              orten min släkts anfader kyrkoherden Johannes Nicolai Tornberg
              misshandlades till döds 1717 av en grupp kosacker på plundringståg.
              Det kan väl ses som ett uttryck för dåtidens nordiska anda.
            </seg>
            <seg n="b4f4c843">
              Ättlingarna till Johannes Tornberg finns nu utspridda över Norden
              och långt ut i världen. Många finns i bygden kring staden Kuusamo
              i norra Finland. Anledningen till att de hamnade där var att sjösystemet
              i Koillismaa fungerande som en naturlig sluss för transporter
              mellan Vita havet och Bottenviken, mellan öst och väst.
            </seg>
            <seg n="a6cee120">
              Herr talman! Nu knyts åter transportbanken mellan öst och väst.
              Det sker inte via sjösystemen utan med vägar och järnvägar mellan
              Norge, Finland, Ryssland och Kina. Det är en utveckling som kommer
              att stärka Sverige och Norden som en global vinnarregion. Med
              detta vill jag yrka bifall till utskottets förslag i betänkandet.
            </seg>
          </u>
          <note type="speaker" n="2cce7e1d">
            Anf. 153 ANN-KRISTINE JOHANSSON (s):
          </note>
          <u who="ann-kristine_johansson_4b4037" xml:id="i-89082c58fa84ed03-0" n="55e0ec74">
            <seg n="b193254a">
              Herr talman! Det nordiska samarbetet har en lång historia. Sinikka
              Bohlin beskrev hur det har utvecklats under åren. I dagens globala
              värld är jag övertygad om att det nordiska samarbetet är ännu
              viktigare.
            </seg>
            <seg n="7244ab1c">
              Själv kommer jag från Värmland. Vi har stått här och beskrivit
              var vi kommer ifrån och att samarbete i nordiska frågor är viktigt.
              Värmland har en riksgräns mot Norge. Hela min uppväxt präglades
              av att bo nära Norge. Jag var mjöl- och margarinbarn när man lassade
              bilen full med barn och åkte och handlade. Jag var på dans bort
              i vägen, alltså på andra sidan gränsen. Och i dag är det många
              som pendlar till arbetet i Norge.
            </seg>
            <seg n="b30aa3ab">
              I det här gränslandet mellan Sverige och Norge har mycket av
              samarbete och kreativitet utvecklats. Där ser jag hur vår vision
              om ett gränslöst, dynamiskt och levande Norden fylls med innehåll.
            </seg>
            <seg n="1a4b49ab">
              Jag tror mycket på att utveckla det gränsregionala samarbetet.
              Här finns den regionala och lokala nivån hela tiden närvarande,
              till exempel genom det gamla välutvecklade samarbetet inom Arko,
              ett samarbete mellan gränskommuner i Värmland och Norge. Där sitter
              ledande kommunala företrädare, och det pågår en mängd aktiviteter.
            </seg>
            <seg n="a6743388">
              Många av företagen i gränstrakterna säljer och köper varor och
              tjänster över gränsen. Det går att utveckla ännu mer om vi satsar
              på det gränsregionala samarbetet. Det handlar alltså om att utgå
              ifrån det lokala och se till att vi stöttar det goda arbete som
              sker. Många nya företagsidéer föds inte minst på landsbygden.
              Jag tror att samverkan mellan våra länder kan inspirera till fler
              spännande företag som ger många nya jobb.
            </seg>
            <seg n="0cf5cc97">
              Att nå visionen om ett gränslöst och dynamiskt Norden kräver
              en hel del av oss politiker i alla de nordiska parlamenten. Menar
              vi allvar med visionen krävs det också handling och uppföljning
              av fattade beslut.
            </seg>
            <seg n="04a57035">
              Vi vet att många människor flyttar eller pendlar mellan de nordiska
              länderna varje år. Ett par hundra tusen med nordiskt medborgarskap
              är bosatta i ett annat nordiskt land. Med all den här rörelsen
              krävs det också att det finns aktuell och tillgänglig statistik.
              Det är viktigt att den speglar de gränsregionala förhållandena.
              I en tid då allt fler människor flyttar, pendlar, studerar och
              reser över gränserna i Norden har det visat sig att bristen på
              gränsöverskridande statistik har blivit ett uppenbart gränshinder
              i det nordiska samarbetet. Därför gläder det mig att denna fråga
              finns högt upp på den nordiska dagordningen.
            </seg>
            <seg n="4b3d1206">
              Vi måste fortsätta det trägna arbetet när det gäller gränshindren.
              Det behövs ett ökat stöd för gränshindersarbetet, inte minst genom
              att Gränshindersforum får fortsätta sitt arbete. Det är lika viktigt
              att de får ett starkt och tydligt mandat från alla de nordiska
              regeringarna. Det är bra att vi här i riksdagen och regeringen
              är ense om detta och att vi har nått framgång med det här arbetet.
            </seg>
            <seg n="c41df61c">
              Det är fler som arbetar konkret med att lösa problemen med gränshinder.
              Det är bland annat Hallå Norden, Grensetjänsten i Eda mellan Sverige
              och Norge, HaparandaTorneå och Öresund Direkt. Det är glädjande
              att samarbetet mellan Gränshindersforum och de här gränsregionala
              organisationerna fungerar bra. Jag tror att just detta samspel
              kan göra att gränshinder uppmärksammas och att problemen löses
              på olika sätt.
            </seg>
            <seg n="a5a48a46">
              De måste också få en långsiktig finansiering för att kunna lyfta
              fram och jobba med lösningar på de gränshindersproblem som människor
              möter i sin vardag. Det är positivt att det är saker på gång för
              att lösa den långsiktiga finansieringen. Vi löser inte frågorna
              över en natt, utan det krävs långsiktigt och tålmodigt arbete.
              Vi parlamentariker i alla de nordiska länderna måste följa det
              arbete som sker när det gäller gränshinder. Vi ska ställa frågor
              och ifrågasätta för att hålla frågan levande. Vi ska se till att
              alla regeringar har nordiska glasögon på sig när nya lagförslag
              läggs fram inför respektive parlament.
            </seg>
            <seg n="85c2c6e5">
              Det handlar om att nå vår gemensamma vision som jag tycker så
              mycket om, ett gränslöst Norden där människor och företag kan
              röra sig över gränserna, se nordisk tv, ta jobb var som helst,
              välja utbildningar i andra länder och så vidare.
            </seg>
            <seg n="308be310">
              Vi politiker har detta ansvar, och det gäller inte minst vi som
              är engagerade i nordiskt samarbete.
            </seg>
            <seg n="095bdfed">
              Herr talman! Som avslutning vill jag passa på att tacka alla
              mina kolleger som brinner för det nordiska samarbetet. Dessutom
              vill jag rikta ett stort tack till all personal. Utan er skulle
              inte vårt arbete fungera så bra.
            </seg>
            <seg n="ede232e2">
              Jag vill rikta ett stort, varmt tack till vår delegationsledare
              Sinikka Bohlin. Du har hållit oss i tukt och förmaning. Du har
              drivit på oss och sett till att den svenska delegationen alltid
              har varit på tårna. Du har varit en fantastisk ledare. Och tack,
              Kent Olsson, som vår vice delegationsledare! Du har kompletterat
              Sinikka Bohlin så himla bra. Ni har varit ett bra radarpar.
            </seg>
            <seg n="59352995">
              Tack, Sinikka!
            </seg>
            <seg n="86204b3b">
              Till all personal i riksdagen och er alla önskar jag en skön,
              glad sommar. En hel del av oss ses i valrörelsen.
            </seg>
          </u>
          <note type="speaker" n="d467bb1d">
            Anf. 154 GÖTE WAHLSTRÖM (s):
          </note>
          <u who="gote_wahlstrom_886810" xml:id="i-ca6ffa16d477be7b-0" n="1d5df1f1">
            <seg n="97369576">
              Herr talman! Jag vill instämma i alla de tack som har framförts
              till olika representanter i den svenska delegationen till Nordiska
              rådet. Det är med glädje man jobbar med de nordiska frågorna.
              Vi känner gemenskapen i de nationella delegationerna och i samarbetet
              med de delegationer som vi har möjlighet att möta och utbyta erfarenheter
              med i viktiga frågor. Ett stort tack till er! Ett stort tack också
              till de olika nordiska organisationer som vi jobbar tillsammans
              med, till exempel Hallå Norden, Föreningen Norden och Nordens
              Välfärdscenter, för det stöd de ger oss i vårt arbete!
            </seg>
            <seg n="4a06006f">
              Jag kom lite senare hit till kammaren och debatten. Därför har
              jag inte kunnat följa hela debatten, men jag hade möjlighet att
              på min riksdagsgrupps sammanträde lyssna till välfärdsfrågor.
              Det är det viktiga område som jag känner och brinner för i det
              nordiska samarbetet. I det nordiska välfärdsutskottet tittar vi
              på hur vi kan utveckla välfärdsfrågorna i den nordiska gemenskapen.
            </seg>
            <seg n="83982273">
              Jag tänker tillbaka lite grann på de frågor som vi har jobbat
              med under mandatperioden och som kommer att vara föremål för ytterligare
              diskussioner under den kommande veckan.
            </seg>
            <seg n="7427a9b7">
              Jag tänker på frågan om varför kränkta barn blir sjuka vuxna.
              Vi tittar på effekterna av det som händer med barn i utsatta situationer
              och risken för sjukdomar längre fram i livet.
            </seg>
            <seg n="db04ec75">
              Jag tänker på arbetet mot ungdomsarbetslösheten och de konsekvenser
              som det innebär att unga människor hamnar utanför arbetsmarknaden
              och inte har möjlighet till försörjning eller den sociala gemenskap
              som arbetslivet utgör.
            </seg>
            <seg n="a8808e57">
              Jag tänker på de diskussioner som är huvudtemat för det här året.
              Där diskuterar vi de äldres situation. Vi vet att Norden ligger
              i framkant när det gäller att hantera de äldres situation och
              deras möjligheter att leva ett gott liv in i det sista.
            </seg>
            <seg n="cc9a3e37">
              Jag tänker på välfärdspolitik i ett brett sammanhang. Därför
              blev jag lite bekymrad när jag för någon vecka sedan i en interpellationsdebatt
              med ansvarig minister, som tyvärr tydligen inte har möjlighet
              att vara kvar i kammaren, förde en diskussion om välfärdssystemen.
            </seg>
            <seg n="a2c4014a">
              För mig är den svenska, tillika nordiska, välfärdsmodellen så
              central. Den är ett föredöme i en globaliserad värld. Den har
              möjligheter att utvecklas men ligger långt fram i en internationell
              jämförelse.
            </seg>
            <seg n="e63a8f08">
              Jag blir lite bekymrad när jag tittar tillbaka på de frågor som
              jag nämnde, till exempel barns utsatthet. Jag ser att barnfattigdomen
              i dag växer i alla våra nordiska länder, inte minst i det svenska
              samhället.
            </seg>
            <seg n="aeecea39">
              Jag kan se att trots våra ambitioner om att få in unga människor
              i arbetslivet har vi en ungdomsarbetslöshet som ligger i topp
              i Europa. Det är naturligtvis ett stort bekymmer för oss alla.
            </seg>
            <seg n="c5d6c772">
              Jag kan konstatera att trots en bra äldreomsorg finns det kritik,
              både nationell kritik och annan kritik av situationen.
            </seg>
            <seg n="30619b40">
              Vi vill mycket mer, och därför tycker jag att det finns ett stort
              värde i att hålla fast vid den svenska, tillika nordiska, välfärdsmodellen.
              Jag blir bekymrad när jag ser hur välfärdsmodellen på olika sätt
              monteras ned.
            </seg>
            <seg n="22809524">
              Jag ställde en interpellation till ansvarigt statsråd och frågade
              vad det är som gör att man nedmonterar ett vinnarkoncept i en
              globaliserad värld. Jag fick svar, och jag läser ordagrant ur
              interpellationssvaret: Den nordiska modellen där parterna på arbetsmarknaden
              gemensamt sluter avtal medan det offentliga tillhandahåller ett
              skyddsnät med ett omfattande välfärdssystem har som gemensam ansats
              att ge medborgarna i Norden en grundtrygghet.
            </seg>
            <seg n="ff13ff9e">
              För mig är det fullständigt fel, för den svenska och tillika
              nordiska välfärdsmodellen bygger inte på grundtrygghet utan på
              standardtrygghet med inkomstbortfallsprincipen. I dag har vi en
              situation där många människor har en ersättning som inte ligger
              på den nivå som har varit tradition i Sverige, nämligen ca 80
              procent av lönen upp till ett tak, utan i dag är den nere på en
              nivå kring 5060 procent. Då är vi nere i nivåer som kan betraktas
              som grundtrygghet men som gör att människor inte kan leva kvar
              i standardtrygghet utifrån de förutsättningar de har haft, utan
              de får kanske lämna hus och hem på grund av ett förändrat välfärdssystem.
            </seg>
            <seg n="e3ad7683">
              Jag utgick från att det naturligtvis i en politisk diskussion
              kan vara så att man med grundtrygghet menar någonting annat, men
              i ett skrivet svar är grundtrygghet per definition något helt
              annat än standardtrygghet och per definition något annat än den
              svenska och nordiska välfärdsmodellen.
            </seg>
            <seg n="cd6a9f7e">
              Min förhoppning som aktiv i välfärdsutskottet i Nordiska rådet
              är naturligtvis att vi ska fortsätta att visa att den nordiska
              modellen är ett vinnarkoncept i en globaliserad värld. Vi ska
              slåss för den nordiska modellen, och det ska vi göra tillsammans.
              Under kommande vecka ska vi diskutera många av de viktiga frågor
              som ligger inom ramen för välfärdspolitiken. Det är därför med
              glädje jag åker till Trondheim på söndag för att tillsammans med
              nordiska vänner diskutera välfärdsfrågor som berör våra äldre
              medborgare i Norden.
            </seg>
            <seg n="58a40a96">
              Tack så mycket för det gemensamma, goda arbetet i Nordiska rådets
              svenska delegation! Tack så mycket för det stöd och den hjälp
              vi får på olika nivåer från kamraterna i kammaren! Tack så mycket
              till tjänstgörande talman som nu gör sina sista dagar som talman
              formellt i kammaren! Vi kommer naturligtvis att ses på andra sätt
              ute i samhället.
            </seg>
          </u>
          <note type="speaker" n="d82d43c5">
            Anf. 155 MARIANNE BERG (v):
          </note>
          <u who="marianne_berg_455b30" xml:id="i-f60496d351198ec7-0" n="2fb11b98" next="i-b8e3bc4664a71fa9-0">
            <seg n="6f2e5fcb">
              Herr talman! Jag glömde att sätta upp mig på den ordinarie talarlistan,
              och därför har jag nu endast fyra minuter på mig. Det har varit
              mycket intressant och givande att sitta här och lyssna. Det har
              av tidigare talare tagits upp mycket och belysts mycket som jag
              verkligen har tagit till mig.
            </seg>
            <seg n="e952cbee">
              Jag har efter bara åtta månader som ledamot i Nordiska rådet
              fått helt ny kunskap i många politikområden, och det har enbart
              varit av godo, anser jag, för i det här sällskapet är jag endast
              en liten gröngöling. Det har gällt frågor om klimat, kultur, jämställdhet,
              arbete, forskning och utveckling med mera.
            </seg>
            <seg n="9afbda36">
              Vänsterpartiet, herr talman, anser att det nordiska samarbetet
              är viktigt och att vi tillsammans kan göra det mycket bättre.
              Det finns stora utvecklingsmöjligheter. Det nordiska samarbetet
              måste ge positiva signaler och göra avtryck runt omkring i hela
              världen.
            </seg>
            <seg n="a2603be8">
              Men, herr talman, jag vill särskilt ta upp hbt-frågorna, som
              alltså handlar om homo-, bi- och transsexuella personer, där jag
              anser att vi kan göra mer och vara en starkare röst.
            </seg>
            <seg n="0a68ff55">
              Vi har ett utvecklat samarbete med de baltiska länderna, Estland,
              Lettland och Litauen. Men i bland annat dessa stater finns en
              annan syn på hbt-frågor och hbt-personer än den vi möter här hemma
              och i övriga Norden.
            </seg>
            <seg n="e489ccc2">
              Herr talman! Jag var i Riga på Prideparaden. Där möttes jag av
              hat och glåpord, och människor spottade på oss. Jag fick verkligen
              uppleva hatet på nära håll, och det var skrämmande. För att de
              människor som stod där på andra sidan inte skulle komma oss för
              nära fanns det kravallstaket, militärfordon och poliser i hundratal.
              Jag var rädd, men min och andra hbt-personers stolthet knäcktes
              inte av detta massiva hat.
            </seg>
            <seg n="ce511469">
              Herr talman! Jag kunde åka därifrån, men många av mina vänner
              bor där och lever i ett samhälle som är enormt diskriminerande
              och där trakasserier tillhör vardagen. De får också leva med lagstiftning
              som milt sagt är homofobisk.
            </seg>
            <seg n="37b02e07">
              Situationen för hbt-personer i världen är mycket svår. Homosexuella
              relationer är i dag förbjudna i drygt 70 länder, och i många av
              dessa länder kan dödsstraff utdömas. Nu ser det inte ut så i Baltikum,
              herr talman, men utvecklingen är skrämmande, och inom ramen för
              det nordiska samarbetet måste hbt-personernas situation i Baltikum
              verkligen aktualiseras för att vi ska kunna vara behjälpliga och
              förhoppningsvis också vända den homofobi som växer sig allt starkare.
            </seg>
            <seg n="40b09920">
              Jag är medveten om att Europarådet, där samtliga nordiska länder
              ingår, i år antog riktlinjer för hur medlemsstaternas lagar och
              regler ska förbättras när det gäller just hbt-personer. Det är
              ett mycket positivt steg för skydd mot kränkningar och trakasserier
              på grund av sexuell läggning.
            </seg>
            <seg n="d0bc6395">
              Jag vet också att den svenska regeringen var en stark aktör för
              att dessa kriterier skulle komma till stånd. Det är jag verkligen
              glad över, men vi får inte nöja oss med detta, utan vi måste ta
              ytterligare steg och verkligen stå upp för de mänskliga rättigheterna
              oavsett hur, när eller var de kränks.
            </seg>
            <seg n="0f54ee66">
              Herr talman! Jag ser fram emot att, om jag åter får möjlighet
              att arbeta i Nordiska rådet, ta tag i dessa frågor och arbeta
              för att Sverige i samarbetet verkligen går i bräschen för hbt-personers
              rättigheter. En hel del positivt har gjorts och görs. Det går
              i rätt riktning. Det är jag och många med mig mycket tacksamma
              över, och vi ser positivt på framtiden. Men, mina vänner, det
              finns inget som inte kan arbetas med mer eller göras ännu bättre,
              och det ser jag verkligen fram emot att göra.
            </seg>
            <seg n="3523b39f">
              Jag vill tacka er alla och önska er en skön sommar. Speciellt
              till herr talmannen, Jan Björkman, vill jag säga: Du har varit
              en pärla under dessa år! Tack!
            </seg>
          </u>
          <note n="d9733e42">
            Anf. 156 ANITA BRODÉN (fp):
          </note>
          <u who="marianne_berg_455b30" xml:id="i-b8e3bc4664a71fa9-0" n="2fb11b98" prev="i-f60496d351198ec7-0">
            <seg n="dec3bf66">
              Herr talman! Jag vill ta det här tillfället i akt och ge några
              axplock, kanske en liten midsommarbukett, från arbetet i Nordiska
              rådet med fokus på miljö-, klimat- och energiområdet.
            </seg>
            <seg n="3f9608ed">
              Mycket i det nordiska arbetet bygger på samarbete och överenskommelser.
              Vi har en nordisk miljöskyddskonvention, och den innebär att vi
              har i uppgift att informera varandra när vi startar verksamheter
              som har gränsöverskridande miljöpåverkan. Genom en sådan öppenhet
              och respekt för varandra förhindrar vi många konflikter.
            </seg>
            <seg n="63a695d7">
              I miljö- och naturresursutskottet där jag har min hemvist arbetar
              vi frenetiskt med en mängd olika frågor, och nu ska ni få några
              blommor här. Bland annat har vi varit remissinstans för kommissionen
              vad gäller grönboken för EU:s nya fiskeripolitik. Då hölls seminarier,
              vi hade inbjudna experter och vi pratade ihop oss, vilket ledde
              till ett papper som vi hade möjlighet att skicka in.
            </seg>
            <seg n="75f74b65">
              Vi har haft otaliga möten med Nordens miljöministrar, och de
              mötena har varit mycket givande.
            </seg>
            <seg n="9e18bbfc">
              Vi har arbetat med exempelvis förnybar energi i en arbetsgrupp
              där vi tar fram konkreta samarbetsprojekt och pekar på möjligheter.
            </seg>
            <seg n="c2c8790b">
              Inför mötet i Köpenhamn var det givetvis ett oerhört fokus på
              klimatarbete, och då hade vi möjlighet att hålla ett stort seminarium
              här i Helsingfors i samband med den 61:a sessionen. 400 personer
              var då närvarande.
            </seg>
            <seg n="9129b059">
              Något som jag är särskilt glad och stolt över är den miljöpolicy
              som nu har antagits i Nordiska rådet och Nordiska ministerrådet,
              och det här kommer att innebära en process kring hur man kan arbeta
              på ett miljömässigt bra sätt.
            </seg>
            <seg n="9a18960a">
              Sedan har vi de ur klimat-, miljö- och energiperspektiv stora
              frågorna, de om Arktis och Barents hav. De har redan tagits upp,
              och jag vill därför bara lite kort kommentera den diskussion som
              var mellan Sinikka Bohlin och Bodil Ceballos.
            </seg>
            <seg n="42919c4a">
              Jag delar uppfattningen att det är viktigt att vi söker ett skydd,
              men det måste ske genom en värdig och bra dialog med ursprungsbefolkningen.
              Det är viktigt. Självklart måste vi från Nordiska rådet driva
              på frågan om skydd. Om det sedan blir i form av reservat eller
              något annat får vi se. Det blir nästa steg.
            </seg>
            <seg n="14c24d3e">
              Östersjön är oerhört viktig. Det är vårt gemensamma innanhav.
              Nordiska rådet bidrar till Helcomarbetet och genom de återkommande
              parlamentariska Östersjökonferenserna. Vi har, mina vänner, stora
              uppgifter i Nordiska rådet vad gäller dessa frågor.
            </seg>
            <seg n="55810423">
              Jag vill tacka herr talmannen för de år jag haft möjlighet att
              känna honom, för stor skicklighet i att svinga klubban och framför
              allt för en underbar och härlig vänskap.
            </seg>
            <seg n="6a9b42fb">
              Jag vill också tacka er som nu slutar Sinikka Bohlin, Kent Olsson
              och Stefan Tornberg. Tack för er inspiration och kunskap!
            </seg>
            <seg n="1e4f41bb">
              Avslutningsvis vill jag önska alla en skön sommar.
            </seg>
          </u>
          <note n="4da0fa8b">
            Överläggningen var härmed avslutad.
          </note>
          <note n="4ec24df0">
            18 § Auktorisation och tystnadsplikt för patentombud
          </note>
          <note n="0350a74e">
            Föredrogs
          </note>
          <note n="c53e04ce">
            Andre vice talmannen konstaterade att ingen talare var anmäld.
          </note>
          <note n="33bc3c6a">
            19 § Förändrat uppdrag för Sveaskog AB
          </note>
          <note n="0350a74e">
            Föredrogs
          </note>
          <note type="speaker" n="7528abaa">
            Anf. 157 EVA-LENA JANSSON (s):
          </note>
          <u who="eva-lena_jansson_29fd87" xml:id="i-0df2999f16be1e8b-1" n="25d0a740">
            <seg n="2553d572">
              Fru talman! Jag vill börja med att yrka bifall till reservation
              1 som Socialdemokraterna, Vänsterpartiet och Miljöpartiet står
              bakom.
            </seg>
            <seg n="03fb6453">
              Vi ska i dag debattera regeringens förslag till ändrat uppdrag
              för det statliga bolaget Sveaskog. På bolagets hemsida kan man
              läsa att Sveaskog är Sveriges största skogsägare och ledande leverantör
              av timmer, massaved och biobränsle. Sveaskog arbetar med markförsäljning
              och tillhandahåller jakt och fiske samt mark för lokala företagare
              inom naturbaserad turism.
            </seg>
            <seg n="6d6f3166">
              Av regeringens proposition framgår tydligt att Sveaskog är ett
              välskött bolag och ett bolag med stort värde för oss alla. Tidigare
              har uppdraget för Sveaskog varit att förvalta statens skogar på
              ett föredömligt sätt ur både produktions- och miljösynpunkt för
              att trygga en långsiktig ekologiskt hållbar utveckling. Den glidning
              som finns i regeringens förslag, och som den borgerliga majoriteten
              ställt sig bakom, mot en mer produktionsorienterad inriktning
              ökar risken för att viktiga miljömål glöms bort. Marknaden har
              en tendens att agera för kortsiktigt och att inte beakta värdet
              av så kallade ekosystemtjänster.
            </seg>
            <seg n="1885ec18">
              I egenskap av både statligt bolag och Sveriges största skogsförvaltare
              har Sveaskog ett särskilt stort ansvar när det gäller att konkretisera
              innebörden av de skogspolitiska målen. Vi ville därför att regeringen
              skulle återkomma till riksdagen med förslag om att Sveaskogs övergripande
              mål ska vara att statens skogar ska förvaltas på ett föredömligt
              sätt ur både produktions- och miljösynpunkt för att trygga en
              långsiktig ekologiskt hållbar utveckling. Vi menar också att det
              är rimligt att Sveaskog tar ett större ansvar för utvecklingen
              av skogsbruksmetoder som är mer miljöanpassade.
            </seg>
            <seg n="6dd3c1e5">
              Tydliga mål och ett i övrigt väl formulerat uppdrag är nödvändiga
              förutsättningar för att ett statligt bolag ska kunna väntas fungera
              i enlighet med ägarens intressen. Samtidigt måste, fru talman,
              ägarens styrning vara tydlig och kraftfull i den händelse bolaget
              agerar utanför sitt uppdrag eller är passivt i förhållande till
              olika beslut. Riksrevisionen har i sin granskning bland annat
              konstaterat att regeringens styrning har varit passiv när det
              gällt att följa upp om Sveaskog har fullgjort sitt uppdrag. Detta
              anser vi är beklagligt och förutsätter att regeringen, utöver
              att förtydliga bolagets uppdrag, tar till sig av den kritik som
              Riksrevisionen framför när det gäller brister i styrningen av
              Sveaskog. En fortsatt utveckling mot det som Riksrevisionen kallar
              formlös styrning gör det problematiskt att i efterhand återskapa
              hur de statliga bolagen har styrts vilket bland annat försvårar
              möjligheterna till ansvarsutkrävande. Ett tydligt varnande exempel
              är regeringens agerande vad gäller det statliga bolaget Vattenfall
              och ansvarsfrågan kring kärnkraft. Där är formlös styrning bara
              förnamnet.
            </seg>
            <seg n="d334813b">
              Vidare är det vår uppfattning att det behövs flera olika åtgärder
              för att det ska vara möjligt att nå miljömålet Levande skogar.
              En sådan är att kunna erbjuda mark i utbyte när värdefull skogsmark
              ska ges formellt skydd. Regeringens förslag, som majoriteten i
              utskottet ställt sig bakom, om att Sveaskogs uppdrag att tillhandahålla
              staten ersättningsmark ska upphöra vid utgången av 2010 innebär
              dock att möjligheten att använda mark från bolaget vid framtida
              markbyten försvinner. Redan erbjudandet om markbyte kan ha betydelse
              för att markägare ska acceptera en försäljning eller ett naturvårdsavtal.
              Markbyten som ett aktivt instrument kan behövas även framöver,
              något som vi anser att staten även i fortsättningen ska ha möjligheter
              till.
            </seg>
            <seg n="3319d673">
              Fru talman! Näringsutskottet har Sveaskog som ett av många viktiga
              statliga bolag inom sitt ansvarsområde. Det är ett bolag som ska
              förvalta skogen utifrån skogspolitiska mål samt bidra med ekonomisk
              avkastning. För mig och säkert för många medborgare utanför kammaren
              är själva skogen något mycket större än bara ett ägande. Skogen
              är en förutsättning för ett rikt friluftsliv men också för att
              vi ska kunna andas. Skogen är en viktig råvara men också ett utrymme.
              Skogen är vardagsrum, sovrum och matplats för många djur som vistas
              där under hela sin livscykel. Skogen är även en del av det vi
              kallar besöksnäring och en viktig förutsättning för att vi ska
              få fler turister till vårt vackra land. Skogen är arbetsplats
              för alla som vårdar, avverkar, planterar och på annat sätt bidrar
              till en fortsatt tillväxt.
            </seg>
            <seg n="7457d0e1">
              Skogen är för många en plats som man aldrig kan tänka sig att
              vara längre ifrån än fem minuter. När vi nu talar om Sveriges
              största ägare av skog, det statliga bolaget Sveaskog, tycker jag
              att det är på sin plats att lyfta upp det mervärde som vårt gemensamma
              ägande bidrar till. När kammaren så småningom stänger för sommaren
              tänker åtminstone jag ägna en stor del av sommaren och hösten
              till att vara i skogen. Kanske blir det på Sveaskogs marker, kanske
              någon annanstans. Oavsett vilken skog jag kommer att ströva i,
              oavsett om skogen får ny ägare, hoppas jag att vi tillsammans
              tar ansvar för att bruka utan att förbruka.
            </seg>
            <seg n="9ed96bf4">
              Avslutningsvis, fru talman, hoppas jag få tydliga besked av den
              borgerliga majoriteten. När man under förra mandatperioden debatterade
              ägandet av statliga bolag sade dåvarande riksdagsledamot, numera
              infrastrukturminister Åsa Torstensson följande: Grundprincipen
              måste vara att konkurrensutsatt verksamhet ska bedrivas i privat
              regi. En privatisering leder till en ökad renodling av statens
              roll som lagstiftare och normgivare, och det är bra och önskvärt.
              Därför är det enda rimliga att staten lägger fram en plan med
              en tydlig strategi för en utförsäljning av statliga företag. Jag
              läser alltså utförsäljning av statliga företag.
            </seg>
            <seg n="d9cc0fb1">
              Jag har i många debatter gällande statliga bolag frågat vilka
              bolag som står på borgarnas försäljningslista. Därför undrar jag,
              fru talman, vad ledamöterna för Moderaterna, Centerpartiet, Folkpartiet
              och Kristdemokraterna svarar på frågan: Blir det en utförsäljning
              av Sveaskog om ni dess värre skulle vinna valet?
            </seg>
          </u>
          <note type="speaker" n="966b164a">
            Anf. 158 KENT PERSSON (v):
          </note>
          <u who="kent_persson_558c98" xml:id="i-f38765c3a75ef1f7-0" n="86a47bdc">
            <seg n="9b4250a7">
              Fru talman! Så står man här i den sista debatten för mandatperioden
              fyra år äldre, klokare vet jag inte, och eftersom jag nu verkligen
              är på en konkurrensutsatt marknad vet jag inte om jag kommer tillbaka
              eller inte. Den marknaden är i alla fall, till skillnad från andra
              marknader, en fungerande marknad.
            </seg>
            <seg n="376e702b">
              I dag ska vi emellertid inte diskutera det utan Sveaskog och
              regeringens förslag till förändrat uppdrag. Innan jag kommer in
              på det måste vi dock se lite grann på den betydelse skogen har
              haft och har i Sverige. Jag vill nog mena att det är den absolut
              viktigaste naturresurs vi har. Den har spelat en avgörande roll
              för framväxten av svensk industri och utvecklingen av skogliga
              produkter. De står i dag för en betydande del av svensk exportinkomst.
            </seg>
            <seg n="f4ec2805">
              Under de senaste åren har skogens resurser fått en alltmer betydande
              roll i den svenska och internationella klimatdebatten. Då tänker
              jag närmast på skogens förmåga att binda koldioxid och vara leverantör
              till bioenergi. Inte heller får vi, fru talman, glömma bort vilken
              resurs skogen är när det gäller rekreation och upplevelser, för
              att inte tala om det enorma skafferi som skogen faktiskt är. Därför
              måste skogen, utifrån dessa synpunkter, ses som en nationell resurs
              som ska vårdas och förvaltas till glädje för kommande generationer.
              Vi har skogen till låns.
            </seg>
            <seg n="8084f036">
              Fru talman! Sveaskog är Sveriges största skogsägare och en viktig
              aktör i det svenska skogsbruket, inte minst som virkesleverantör.
              Dessutom har Sveaskog varit föregångare när det gällt att utveckla
              nya och mer miljövänliga produktionsmetoder.
            </seg>
            <seg n="4d2674d4">
              Riksrevisionen har kritiserat regeringen för bristande styrning
              av Sveaskog. Sveaskog är via sitt delägande i Setra Group AB inte
              en oberoende virkesleverantör till skogsindustrin. Det har varit
              huvudkritiken. Jag kan inte tolka Riksrevisionen på annat sätt
              än att Sveaskog skulle favorisera sitt ägande i Setra Group AB
              på något sätt.
            </seg>
            <seg n="d4cecddc">
              Nu är inte regeringens bristande styrning av statliga företag
              något nytt. Är det något som vi har debatterat under den här mandatperioden
              är det just den frågan. Regeringen kan man verkligen kritisera,
              tycker jag också, för bristande intresse för de statliga företagen
              och deras utveckling. Nåja, det gäller inte alla frågor. När det
              gäller utförsäljningen och minskningen av det statliga ägandet
              har regeringen och de borgerliga ledamöterna inte legat på latsidan.
            </seg>
            <seg n="42aef0cf">
              Sveaskogs verksamhet ska baseras på affärsmässig grund och generera
              marknadsmässig avkastning, står det i regeringens förslag till
              förändrat uppdrag. Att man behöver förändra uppdraget beror helt
              enkelt på att det är komplicerat och svårt med de flera olika
              uppdrag som Sveaskog har, menar man. Därför borde man också ändra
              det för att förtydliga det hela.
            </seg>
            <seg n="3130f4c3">
              Därför är det också intressant att läsa de skäl till förändring
              av uppdraget som regeringen anger i propositionen. Man skriver
              så här: En förutsättning för att kunna realisera potentialen i
              bolaget är ett förändrat uppdrag som tillåter Sveaskog att lägga
              mer kraft och fokus på produktivitetsåtgärderna. Jag skulle kunna
              tänka mig att det innebär att man vill höja värdet på varje arbetad
              timme.
            </seg>
            <seg n="b15ecb18">
              Vidare står det så här: Om inte Sveaskog ges samma förutsättningar
              och har samma krav på sin verksamhet och lönsamhet som andra kommersiella
              aktörer minskar också förutsättningarna för bolaget att kunna
              generera en marknadsmässig avkastning. Det är intressant, men
              det intressantaste kommer nu: Regeringen vill därför tydliggöra
              att kriteriet för att verka inom närliggande verksamhet ska vara
              att det bidrar till att öka avkastningen samt att Sveaskog ska
              förbli en oberoende aktör utan egna stora intressen som slutanvändare
              av skogsråvara. Därför anser regeringen att delägarskapet i Setra
              Group AB ska avyttras. Det finns ingen annan orsak. Utan egna
              stora intressen som slutanvändare av skogsråvara, står det. Slutanvändare
              av skogliga produkter är sågverk med tillhörande verksamhet i
              förädlingsindustrin. Det står faktiskt så i propositionen.
            </seg>
            <seg n="686dacfc">
              Setra Group AB delägs av Sveaskog till 50 procent. Men en av
              de större aktörerna i Setra Group är Mellanskog med 31 000 skogsägare
              som delägare. Hälften av Sveriges skogsägare finns med i Setra
              Group.
            </seg>
            <seg n="fdea1133">
              Vidare konstaterar regeringen följande: Den svenska virkesmarknaden
              fungerar i dag i huvudsak väl. Sveaskog bidrar till god virkestillgång
              och likviditet genom att agera som en oberoende aktör på marknadsmässiga
              villkor. Uppdraget från riksdag och regering till Sveaskog att
              bidra till ökad konkurrens på virkesmarknaden har uppfyllts. Man
              har alltså klarat av uppgiften, dels att klara miljömålen, dels
              att se till att det finns en fungerande konkurrens på virkesmarknaden.
              Ändå kommer man att gå ifrån det tidigare uppdraget och bara koncentrera
              sig på marknadsmässiga villkor, trots att man har uppfyllt alla
              krav med ett miljömål.
            </seg>
            <seg n="b046c431">
              Fru talman! Det här har Sveaskog uppnått trots tidigare uppdrag
              att förvalta statens skogar på ett föredömligt sätt ur både produktions-
              och miljösynpunkt för att trygga en långsiktigt ekologiskt hållbar
              utveckling samt att beakta naturvårdshänsyn, viltvård och faunavård.
              Så står det i den gamla bolagsordningen. Det är intressant.
            </seg>
            <seg n="6c449525">
              Fru talman! Man kan fråga sig: Om det har fungerat så bra, varför
              då förändra uppdraget till att endast inrikta sig på affärsmässighet
              och ökad produktivitet i skogsbruket? Den svenska skogspolitiken
              har två jämställda mål, nämligen produktion och miljö. Jag menar
              att det finns en uppenbar risk för att dessa mål kan komma att
              hamna i konflikt med varandra. Marknadens kortsiktighet i strävan
              efter vinster och det samhälleliga intresset av ett skogsbruk
              som är ekologiskt hållbart kan mycket lätt hamna i konflikt med
              varandra i och med det här uppdraget.
            </seg>
            <seg n="e7973c90">
              Fru talman! Jag ser att jag har dragit över tiden, så jag ska
              strax avsluta. Jag yrkar bifall till reservation 1.
            </seg>
            <seg n="3ff6b20c">
              Jag vill också passa på att tacka presidiet och tjänstemännen,
              som har hjälpt mig väldigt mycket, till och med så mycket att
              de när jag skrev min första reservation kom fram till mig och
              talade om: Du, jag tror inte att det här är Vänsterpartiets politik.
              De rättade mig. Men det som jag skrev i den reservationen är Vänsterpartiets
              politik i dag i alla fall. Jag har lyckats påverka lite grann.
            </seg>
            <seg n="03209590">
              Jag kommer också ihåg den första repliken. Det var under den
              allmänpolitiska debatten. Jag var nervös; det var mitt första
              tal. När jag hade pustat igenom den delen var det några som ville
              ställa frågor och tryckte på knappen. Jan Andersson var en av
              dem. Han ställde frågan om vad Vänsterpartiet hade för politik
              för minknäringens utveckling här i Sverige.
            </seg>
            <seg n="0e9cffdb">
              Minkar har jag alltid sett som någonting som man borde avskaffa
              eller åtminstone förpassa dit där de hörde hemma tidigare. Men
              jag sade väl så här: Det finns ingen anledning för Vänsterpartiet
              att förändra sin politik; den ligger fast. Jag hade inte en susning
              om vad det handlade om!
            </seg>
            <seg n="356c3fc7">
              Med det vill jag tacka samtliga för denna mandatperiod. Det har
              varit trevligt! Vi får se om vi ses i höst.
            </seg>
            <seg n="a68e3347">
              (Applåder)
            </seg>
          </u>
          <note type="speaker" n="bf99d96f">
            Anf. 159 PER BOLUND (mp):
          </note>
          <u who="per_bolund_208efb" xml:id="i-063bc64a04b6a9a8-0" n="bff4bcda">
            <seg n="0b7458b8">
              Fru talman! Ärade åhörare och ledamöter! Förlusten av biologisk
              mångfald är en av vår tids stora ödesfrågor. Alla levande varelser,
              inklusive människor, är beroende av varandra i ett invecklat nät.
              Alla de arter som utgör livet på vår jord förser oss med de ekosystemtjänster
              som vi är beroende av för vår överlevnad på jorden. Det är andra
              levande varelser som pollinerar våra grödor, så att vi får mat
              på borden. Det är andra arter som hjälper till att rena det vatten
              vi dricker. Det är andra arter som ger oss frukost, lunch, middag,
              kläderna vi har på oss och byggnaderna vi arbetar och lever i.
              Den biologiska mångfalden är själva grunden för vår överlevnad
              på den här planeten.
            </seg>
            <seg n="8a19019e">
              Men tyvärr vårdar vi inte den grunden. I stället är den biologiska
              mångfalden svårt hotad, både i Sverige och på resten av vår planet.
              Ledande forskare pratar nu om att vi är inne i en av de största
              och snabbaste artutrotningarna i planetens historia. Till skillnad
              från de utrotningar som skett tidigare beror denna helt och hållet
              på människans aktiviteter, genom den globala uppvärmningen, kemikalieanvändningen,
              markanvändningen och vår rovdrift på resurser.
            </seg>
            <seg n="d5ebaff1">
              Professor Johan Rockström på Helsingfors Resilience Centre har
              i en genomgripande studie tillsammans med sina kolleger visat
              att mänskligheten på många sätt överskrider planetens kapacitet
              att försörja oss. Man pekar på att det kanske är just när det
              gäller förlusten av biologisk mångfald som vi står allra längst
              från en verkligt hållbar utveckling.
            </seg>
            <seg n="3315784e">
              För närvarande är utrotningstakten mellan 100 och 1 000 gånger
              högre än vad som betraktas som en naturlig utslagning av arter.
              I den takten är det, fru talman, bara en tidsfråga innan väven
              brister någonstans. Enligt prognoser väntas utrotningstakten också
              öka tiofaldigt de närmaste 100 åren, om vi inte lyckas ändra inriktning
              och börja skydda våra arter och näringskedjorna mot utrotningen.
            </seg>
            <seg n="e4c0e8c8">
              Fru talman! Tyvärr har inte heller Sverige särskilt mycket att
              skryta med när det gäller värnandet av den biologiska mångfalden.
              Även här är ett stort antal arter hotade och även de miljöer som
              försörjer dem.
            </seg>
            <seg n="3e161d19">
              Sverige når inte de mål för skydd av biologisk mångfald som vi
              har skrivit under i internationella överenskommelser, och vi genomför
              inte de åtgärder som är nödvändiga.
            </seg>
            <seg n="1e5f22a3">
              Även det här ärendet handlar om biologisk mångfald och om vårt
              ansvar i Sverige för att bevara arter och miljöer. Vi är från
              Miljöpartiets och De rödgrönas sida djupt kritiska till hur regeringen
              har hanterat frågan om biologisk mångfald i stort och särskilt
              om värnandet av skyddsvärda skogar. Även om regeringen nu försöker
              slå sig för bröstet och säga att man nått 2010 års delmål för
              skydd av skog har man ingen hållbar plan för hur man ska nå det
              slutgiltiga miljömålet, att skydda skogar och de biologiska arterna
              som finns där. Det är också så att även om man nu har nått delmålet
              på nationell nivå är det uppenbart att det är en väldigt skev
              fördelning när det gäller skyddet av skog. Man har skyddat mycket
              skog i norr, men skogarna i söder är fortfarande skyddade i alldeles
              för liten utsträckning. Det är klart att en sådan skev fördelning
              inte ger något hållbart skydd för den biologiska mångfalden i
              Sverige.
            </seg>
            <seg n="199e82db">
              Fru talman! Även när det gäller Sveaskog ser vi hur de borgerliga
              partierna inte har tillräcklig förståelse och inte har tillräcklig
              vilja att vidta de åtgärder som krävs för att skydda den biologiska
              mångfalden.
            </seg>
            <seg n="5a3f0d40">
              Tidigare har uppdraget för Sveaskog varit att förvalta statens
              skogar på ett föredömligt sätt ur både produktions- och miljösynpunkt.
              Syftet har varit att trygga en långsiktigt hållbar ekologisk utveckling.
              Här finns nu tyvärr en väldigt tydlig glidning i propositionen
              och även i den övriga politiken som har presenterats av regeringen
              mot mer inriktning på produktion. Med en sådan politik ökar självklart
              risken för att den biologiska mångfalden och även andra viktiga
              miljömål glöms bort i processen.
            </seg>
            <seg n="0e4e8714">
              Tyvärr saknas det en helhetssyn i propositionen där man missar
              politikens fulla ansvar för att vi ska kunna nå miljömålen. Vi
              anser att i stället för att försvaga Sveaskogs uppdrag, så att
              de tvingas att avstå från miljöhänsyn i sin verksamhet för att
              öka sin produktion, borde målet för företaget snarare förtydligas
              och förstärkas.
            </seg>
            <seg n="ded089ee">
              Sveaskog är, som vi har hört, Sveriges största skogsförvaltare
              och dessutom ett helstatligt ägt bolag. Därför borde man också
              ta ett särskilt stort ansvar för att värna den biologiska mångfalden
              och se till att våra miljömål uppnås. Här har regeringen inte
              tagit sitt ansvar att styra bolaget. Regeringen borde konkretisera
              innebörden av de skogspolitiska målen för Sveaskogs räkning.
            </seg>
            <seg n="666418c8">
              Vi i de rödgröna partierna föreslår gemensamt att Sveaskogs tidigare
              övergripande mål ska kvarstå, det vill säga att statens skogar
              ska förvaltas på ett föredömligt sätt ur både produktions- och
              miljösynpunkt för att trygga en långsiktig ekologiskt hållbar
              utveckling. Sveaskog behöver ta ett större ansvar för utveckling
              av skogsbruksmetoder som är mer miljöanpassade. Sveaskog behöver
              på ett ännu bättre sätt än i dag skydda den biologiska mångfalden.
              Men med regeringens styrning kommer utvecklingen tyvärr att bli
              den motsatta.
            </seg>
            <seg n="43d2d3e8">
              Fru talman! För att ett statligt bolag ska kunna verka i enlighet
              med ägarens intressen krävs det tydliga mål och välformulerade
              uppdrag. Riksrevisionen har i en ganska ny granskning konstaterat
              att regeringens styrning inte har uppfyllt de kriterierna, utan
              man har varit passiv när det gäller att följa upp om Sveaskog
              fullgör sitt uppdrag. Det är inte acceptabelt, och det är ytterligare
              ett tecken på att regeringen har ett bristande engagemang för
              den biologiska mångfalden och för de statliga bolagen. Men i stället
              för att ta till sig av den kritik som Riksrevisionen framför och
              förtydliga bolagets uppdrag väljer regeringen att försvaga det.
              Det är svårt att förstå varför.
            </seg>
            <seg n="09ef08f1">
              För att nå miljömålen Levande skogar och Ett rikt växt- och djurliv
              behövs det många olika åtgärder. Ett är självklart att det behövs
              resurser i budgeten som avsätts för skogsskydd. Här har regeringen
              i stället dragit ned på anslagen för skydd av skog och biologisk
              mångfald. Det är något som vi vänder oss väldigt starkt emot.
              Miljöpartiet ägnade en stor del av den förra mandatperioden till
              att få upp de här anslagen, men regeringen har i stället rivit
              ned dem. Nu avsätter vi rödgröna partier tillsammans 500 miljoner
              kronor mer i budgeten än regeringen, och det sker varje år. Det
              innebär en stark ökning av anslagen för skydd av biologisk mångfald.
            </seg>
            <seg n="b84d1b7f">
              Ett annat verktyg som behövs för att värna den biologiska mångfalden
              är att man ska kunna erbjuda mark i utbyte när värdefull skogsmark
              ska skyddas. Tyvärr, även på det här området, innebär regeringens
              förslag att Sveaskogs möjligheter att tillhandahålla ersättningsmark
              efter år 2010 upphör. Vi anser tvärtom att staten absolut inte
              bör avstå från möjligheten att använda markbyten som instrument.
              Det är över huvud taget mycket svårt att förstå de borgerliga
              partiernas linje i den här frågan. Först slår man sig för bröstet
              med att man använt markbyten för att uppnå delmålet om skyddad
              skogsmark 2010, men sedan förbjuder man användningen av just den
              metoden i framtiden. Om någon i den här salen kan förklara logiken
              vore det välkommet, för jag kan absolut inte se den.
            </seg>
            <seg n="4eba7e1f">
              Fru talman! Regeringen föreslår också att Sveaskog ska kunna
              bedriva närliggande verksamheter, det vill säga verksamheter som
              ligger utanför deras kärnverksamhet att äga och förvalta skog.
              Även det här förvånar från en borgerlig regering och borgerliga
              riksdagsledamöter. Vår syn från Miljöpartiet är att Sveaskog ska
              inrikta sig på sina kärnverksamheter, nämligen att förvalta och
              utveckla det egna skogsinnehavet, utveckla miljövänliga skogsbruksmetoder
              och se till att man värnar den biologiska mångfalden i sina skogar.
            </seg>
            <seg n="74267928">
              Det är förvånande ur ideologisk synvinkel att de borgerliga ledamöterna
              vill att Sveaskog ska ut och konkurrera på andra områden, med
              tanke på att man tidigare i den här salen har sagt sig vilja begränsa
              offentlig konkurrens med det privata. Men möjligen gäller det
              bara för kommunerna och inte för statliga bolag, eller hur ska
              man tolka inriktningen i propositionen?
            </seg>
            <seg n="597b9b6e">
              Jag känner särskild oro för de små köpsågverken som ju inte har
              egna skogsinnehav utan tvingas köpa skog på den ordinarie virkesmarknaden.
              När Sveaskog nu ska agera virkesköpare och gå ut och konkurrera
              med privata bolag driver man upp priset på virke till just köpsågverken.
              Jag har svårt att förstå även här varför de borgerliga vill stödja
              att Sveaskog ska ut och köpa virke utanför sina egna innehav och
              på sätt konkurrera med, och kanske till och med konkurrera ut,
              privata små bolag från marknaden. En förklaring från de borgerliga
              ledamöterna vore välkommet.
            </seg>
            <seg n="0a5f3cc2">
              Fru talman! Avslutningsvis oroas vi av att regeringen blandar
              ihop frivilligt avsatt och formellt skyddad skogsmark och inte
              gör någon skillnad på dem. Vi ser med oro på det här, för regeringens
              politik kan till och med göra att skogsskyddet försämras om man
              till exempel använder frivilligt avsatt mark som utbyte mot mark
              som ska bli formellt skyddad genom reservat. Vi anser att regeringen
              måste göra det tydligt att frivilligt avsatt mark inte ska kunna
              användas vid markbyte, för då byter man ju bara mark med olika
              skydd med varandra, utan att frivilligt skyddad mark även i fortsättningen
              måste vara skyddad och inte ska kunna brukas.
            </seg>
            <seg n="ed5723d1">
              Jag vill avsluta med att tacka mina kolleger här i riksdagen
              och i utskottet för fyra år av trevlig samvaro. Vi har debatterat
              hårt här i kammaren, men vi har också haft stunder då vi kunnat
              visa förståelse för varandras politik och argument. Jag vill också
              tacka presidiet och tjänstemännen i näringsutskottet väldigt mycket.
              De har varit ett väldigt bra stöd. Jag önskar er alla en god och
              trevlig sommar.
            </seg>
            <seg n="83316549">
              Jag står självklart bakom samtliga Miljöpartiets reservationer,
              men för tids vinnande yrkar jag bifall bara till reservation nr
              1.
            </seg>
          </u>
          <note type="speaker" n="5293dcec">
            Anf. 160 CARL B HAMILTON (fp):
          </note>
          <u who="unknown" xml:id="i-94f7516c52d275db-0" n="947f843a">
            <seg n="ef867524">
              Fru talman! Jag vill börja med att yrka bifall till utskottsmajoritetens
              förslag till beslut.
            </seg>
            <seg n="01564d06">
              Jag kommer att fokusera på en del i betänkandet medan mina kolleger
              i Alliansen tar upp andra delar, så att vi vinner lite tid.
            </seg>
            <seg n="da46333e">
              Sveaskogs verksamhet ska grundas på affärsmässighet. Man kan
              lite raljant säga att det inte ska vara någon lekstuga med statens
              egendom. Därmed inte sagt att jag tror att någon av de tidigare
              talarna är för en lekstuga med statens egendom. Men det som är
              problemet, som flera också varit inne på, är att när man väl lämnar
              de här enkla styrinstrumenten blir det ganska svårt att veta vad
              som är rätt och vad som är fel. Det som man har gjort i både fallet
              Vattenfall och Sveaskog är att man har velat försöka förtydliga
              uppdragen. Jag tror inte att man ska tro att man kommer till en
              fullständig tydlighet någonsin. Det finns målkonflikter här, och
              dem får man leva med och försöka hantera. Det är möjligt att man
              också ska ha en grundläggande inställning att från tid till annan
              får man ändra de formuleringar av uppdragen som finns för statliga
              företag.
            </seg>
            <seg n="042a8878">
              Det här företaget ska generera en marknadsmässig avkastning,
              det vill säga stimulera effektivitet, styrbarhet och inte minst
              ansvarsutkrävande. Har man en otydlig målformulering är det väldigt
              svårt att sedan ställa någon till ansvar för att vederbörande
              styrelse eller vad det nu är inte har uppfyllt målen. Det ska
              också vara en oberoende aktör, det vill säga en aktör som bidrar
              till mer konkurrens och lägre priser i slutledet för konsumenterna.
              Dessutom ska man inte ha stora egenintressen som slutanvändare
              av skogsråvara.
            </seg>
            <seg n="d28b3659">
              Avslutningsvis bör bolaget enligt propositionen kunna bedriva
              närliggande verksamhet om det bidrar till att öka bolagets avkastning.
              Här finns dock en risk som jag vill peka på. Det gäller att se
              upp så att det sista inte tolkas som att det är fritt fram för
              till exempel fortsatt ägande av Setra.
            </seg>
            <seg n="0611fb14">
              När Sveaskog bildades beslutade riksdagen att Setra skulle avvecklas.
              Det har inte skett, vilket strider mot varje rimlig tolkning av
              riksdagsbeslutet 2001. Riksrevisionen har påpekat att tio år är
              en lång tid i sådana här sammanhang. Att ägandet har fortgått
              i tio år är klandervärt, anser jag.
            </seg>
            <seg n="b821a230">
              Motivet till riksdagsbeslutet att Sveaskog ska avyttra Setra
              är förbättrad konkurrens. Det samhällsintresset delas nödvändigtvis
              inte av bolaget Setra som ur ett rent företagsekonomiskt perspektiv
              mycket väl kan tjäna på och njuta fördelar av fåtalskonkurrensen
              på konsumenternas bekostnad. Jag tror att Kent Persson var inne
              på det.
            </seg>
            <seg n="34b6f683">
              Ett sådant här företagsekonomiskt perspektiv accepterar dock
              inte riksdagen och har inte accepterat på tio år. Riksdagens beslut
              att Setra ska avyttras ligger fast, och denna hållning upprepas
              i propositionen och betänkandet.
            </seg>
            <seg n="3b0a98d5">
              Som jag sade inledningsvis kan man inte komma undan kravet på
              avyttring av Setra med hänvisning till att bolaget enligt propositionen
              bör få bedriva omedelbart närliggande verksamhet om det bidrar
              till att öka bolagets avkastning. Att behålla Setra skulle kunna
              öka bolagets avkastning, men denna text är inte tillämplig på
              Sveaskogs innehav av Setra.
            </seg>
            <seg n="5df3da98">
              Att Sveaskog, som det har antytts i några medier, genom förvärv
              skulle öka aktieinnehavet ytterligare i Setra är mot denna bakgrund
              självklart inte acceptabelt och skulle helt strida mot riksdagsbeslutet.
            </seg>
            <seg n="737b3b3d">
              Låt mig citera ur betänkandet: För att stärka och renodla Sveaskogs
              roll som oberoende aktör anser regeringen och riksdagen att delägarskapet
              i Setra ska avyttras.
            </seg>
            <seg n="620bd68d">
              Andra aspekter på det förändrade uppdraget för Sveaskog kommer
              att tas upp av mina kolleger i Alliansen. Jag stannar här för
              tids vinnande.
            </seg>
          </u>
          <note type="speaker" n="4a258257">
            Anf. 161 KENT PERSSON (v) replik:
          </note>
          <u who="kent_persson_558c98" xml:id="i-f38765c3a75ef1f7-1" n="86a47bdc">
            <seg n="bc59835b">
              Fru talman! Jag hade inte tänkt begära replik, men jag önskar
              ett förtydligande av Carl B Hamiltons uttalande om att det blir
              en samhällsekonomisk vinst och en förbättrad konkurrens om man
              avyttrar Setra. Vad blir det för samhällsekonomisk vinst och förbättrad
              konkurrens om man säljer ut Setra?
            </seg>
            <seg n="9479832a">
              Givetvis ska man göra det riksdagen har beslutat. Det är inte
              det saken gäller, utan jag undrar vad det är för samhällsekonomisk
              vinst och förbättrad konkurrens vi får.
            </seg>
          </u>
          <note type="speaker" n="431509bd">
            Anf. 162 CARL B HAMILTON (fp) replik:
          </note>
          <u who="unknown" xml:id="i-94f7516c52d275db-1" n="947f843a">
            <seg n="3af420c0">
              Fru talman! Per Bolund var inne på detta. Gynnar en aktör sitt
              eget bolag sker det på någon annans bekostnad. Det vill man undvika.
              Sveaskog är en dominerande skogsägare. Om Sveaskog använder andra
              företag som utför samma tjänster som Setra och har ett fritt förhållande
              till dem förbättras dessa aktörers situation. Det innebär en förbättrad
              konkurrens som kommer att gynna konsumenterna i sista hand. Det
              finns då ingen risk för positiv särbehandling av Setra från Sveaskog.
              Så har jag också uppfattat Riksrevisionens resonemang.
            </seg>
          </u>
          <note type="speaker" n="cb3c954e">
            Anf. 163 KENT PERSSON (v) replik:
          </note>
          <u who="kent_persson_558c98" xml:id="i-f38765c3a75ef1f7-2" n="86a47bdc">
            <seg n="5c033f89">
              Fru talman! Jag kan konstatera att regeringen har en helt annan
              uppfattning. Man tycker att det har fungerat utmärkt med Sveaskog
              som oberoende virkesleverantör på affärsmässiga grunder. Det skriver
              man.
            </seg>
            <seg n="307e1c29">
              I praktiken skulle en utförsäljning av Setras tolv sågverk innebära
              att någon av de andra stora aktörerna köper upp dem. Det kommer
              inte att bli någon person utifrån utan kunskap om den här marknaden
              som går in som ägare. Så har det inte fungerat historiskt, och
              så kommer det inte att fungera i framtiden.
            </seg>
            <seg n="b70ed427">
              Det är bara i teoretiska ekonomihandböcker man kan måla upp sådana
              bilder. I verkligheten ser det annorlunda ut. Konkurrensen kommer
              inte att öka genom utförsäljning, utan den kommer att minska.
              Vi kommer att få en större koncentration av sågverk och en omstrukturering
              som i och för sig kan vara av godo i förlängningen.
            </seg>
            <seg n="952f97c8">
              Utförsäljning ökar inte konkurrensen. Och vilken är den samhällsekonomiska
              vinsten?
            </seg>
          </u>
          <note type="speaker" n="9ee87ffd">
            Anf. 164 CARL B HAMILTON (fp) replik:
          </note>
          <u who="unknown" xml:id="i-94f7516c52d275db-2" n="947f843a">
            <seg n="3c2a3c14">
              Fru talman! Hur vet Kent Persson att Setra nödvändigtvis skulle
              köpas upp av andra? Vi vet inte vem som skulle köpa det. Vi vet
              inte om hela företaget skulle säljas till en enda aktör.
            </seg>
            <seg n="ca3cd4c8">
              Den samhällsekonomiska vinsten är lägre priser vilket gynnar
              konsumenterna.
            </seg>
          </u>
          <note type="speaker" n="7c09b25d">
            Anf. 165 HANS ROTHENBERG (m):
          </note>
          <u who="hans_rothenberg_57e28c" xml:id="i-4df683c6732d2b5b-0" n="01a6a922" next="i-b591e74e1a45ce5f-0">
            <seg n="d6cf242c">
              Fru talman! Sveaskog är Sveriges största skogsägare och därmed
              också en betydande aktör både inom det svenska skogsbruket och
              på virkesmarknaden. Att bruka skog innebär utmaningar när det
              gäller att göra lämpliga avvägningar mellan skogens ekologiska
              och ekonomiska värden.
            </seg>
            <seg n="f2bf3109">
              På senare tid har skogens roll inom klimatdebatten fått en mycket
              större uppmärksamhet än tidigare, och även dess betydelse som
              källa för olika sociala värden och dess betydelse som virkesproduktionsresurs.
            </seg>
            <seg n="172d851a">
              Bland Sveaskogs naturvårdsarbete kan särskilt nämnas att ta naturhänsyn
              i produktionsskogar, vårda ekoparker och ta till vara naturvårdsskogar.
              Detta gör man i kraft av sin storlek. Sveaskog har som mål att
              20 procent av skogsmarknaden nedanför fjällskogsregionen ska avsättas
              för naturvård.
            </seg>
            <seg n="e6d994ea">
              Sveaskog ska liksom alla andra statligt ägda företag vara ett
              föredöme vad gäller klimat, miljöansvar och socialt ansvar samtidigt
              som man ska agera affärsmässigt och effektivt både inom skogsbruket
              och på virkesmarknaden. Målen går igen, är konsekventa och används
              oavsett om det handlar om Vattenfall, SAS eller Sveaskog.
            </seg>
            <seg n="8b748a3c">
              Sveaskog ska kunna agera på samma villkor som övriga konkurrenter
              på marknaden, vilket kan kompliceras av de särskilda uppdrag som
              bolaget har ålagts. Det är därför viktigt att Sveaskog har ett
              tydligt uppdrag som grund för sitt agerande.
            </seg>
            <seg n="95762aff">
              Fru talman! Det blir nu lättare för Sveaskog att hantera sådana
              målkonflikter som förekommer inom bolagets verksamhet när både
              kommersiella och samhälleliga intressen ska tillgodoses. Innebörden
              av det förändrade uppdraget för Sveaskog AB är att bolagets verksamhet
              ska baseras på affärsmässig grund och generera marknadsmässig
              avkastning och att man ska vara en oberoende aktör med kärnverksamhet
              inom skogsbruk utan egna stora intressen som slutanvändare av
              skogsråvara. Därom har vi hört i tidigare inlägg.
            </seg>
            <seg n="781fcd28">
              De nuvarande ekonomiska målen för Sveaskog gäller från 2007 och
              rör bland annat direktavkastning, avkastning på operativt kapital
              och eget kapital etcetera. Jag ska inte trötta kammaren med detta.
            </seg>
            <seg n="e0ccf0e1">
              Nya ekonomiska mål kommer att fastställas för Sveaskog när riksdagen
              beslutat om ett förändrat uppdrag för bolaget. Detta är en levande
              rörlig materia. Det är viktigt också i det statliga ägarutövandet
              att vara flexibel och lyhörd för när det är läge att justera de
              ekonomiska målen. Ändringar av målen kan bli aktuella som en följd
              av förändringar i omvärlden eller, som i det här fallet, på grund
              av ett förändrat uppdrag.
            </seg>
            <seg n="41665874">
              Fru talman! Genom försäljning av mark på marknadsmässiga villkor
              ska det bli möjligt att göra omarronderingar och tillköp för enskilt
              skogsbruk särskilt i glesbygd. Försäljning av mark ska ske tills
              10 procent av den areal bolaget hade vid Sveaskogs bildande 2002
              är avyttrad. Sveaskogs uppdrag, att tillhandahålla ersättningsmark
              till staten, ska upphöra vid utgången av 2010. Därutöver ska regeringen
              bemyndigas att överföra fastigheter med en sammanlagd areal av
              högst 100 000 hektar produktiv skogsmark från Sveaskog till staten
              för att därefter användas som ersättningsmark. Ersättningsmark
              kommer fortsättningsvis att hanteras, dock inte i Sveaskogs regi.
            </seg>
            <seg n="4a9f6b3c">
              En ökad tydlighet angående Sveaskogs roll på marknaden som fullt
              ut affärsmässig aktör är önskvärd. Det är ett bolag som bidrar
              till att skapa likviditet på marknaden genom att vara oberoende
              aktör med relativt stora virkesvolymer som är frikopplade från
              industriella intressen.
            </seg>
          </u>
          <note n="b3cd97d6">
            Jag yrkar bifall till förslaget i betänkandet och avslag på motionen.
          </note>
          <u who="hans_rothenberg_57e28c" xml:id="i-b591e74e1a45ce5f-0" n="01a6a922" prev="i-4df683c6732d2b5b-0">
            <seg n="a8f14da7">
              Samtidigt passar jag på tillfället att tacka avgående fru talmannen
              för en väl svingad klubba under denna mandatperiod. Jag vill tacka
              goda meddebattörer. Vi har haft en del glada och en del hårda
              ordväxlingar, precis som det ska vara i den här kammaren.
            </seg>
            <seg n="a2dcf48b">
              Speciellt när det gäller statligt ägande har det varit en del
              mustiga och livfulla repliker. Vi började tidigt under mandatperioden
              att göra musikreferenser till Staten och kapitalet i samband med
              försäljningen av Vin &amp; Sprit. Med debatten om Sveaskog är vi väl
              tillbaka på Woodstock.
            </seg>
          </u>
          <note type="speaker" n="f11fdaa8">
            Anf. 166 JAN ANDERSSON (c):
          </note>
          <u who="jan_andersson_233a67" xml:id="i-9ede61ac38d8fe45-0" n="172e59c6">
            <seg n="1eab572c">
              Fru talman! I Svea rike har skogen onekligen en speciell ställning.
              Det är ingen överdrift att säga att skogen har varit en av grundpelarna
              för vårt välstånd. Det har under århundradenas lopp handlat om
              export av allt från trätjära till papper och sågvirke.
            </seg>
            <seg n="fdee22b0">
              Även om skogen har haft oerhört stor ekonomisk betydelse för
              landet är skogens betydelse mycket större än så för många människor.
              Den har en central betydelse för många människors friluftsliv
              och fritid. Skogen bidrar tveklöst till att höja många människors
              livskvalitet. Vad vore livet utan älgjakt till exempel?
            </seg>
            <seg n="e509acb7">
              I dag debatterar vi den skog som via Sveaskog ägs gemensamt av
              svenska folket. Det är självklart att den frågan engagerar. Betänkandet
              behandlar Sveaskogs förändrade uppdrag. Det är inga jättedramatiska
              förändringar. Det handlar om att tydliggöra Sveaskogs uppdrag
              och roll som innebär att Sveaskog i fortsättningen kan koncentrera
              sig på kärnverksamheten. Signalen är glasklar: Sveaskog ska generera
              marknadsmässig avkastning utan egna stora intressen som slutanvändare
              av skogsråvara.
            </seg>
            <seg n="793e2993">
              Utöver denna precisering beslutar vi att 100 000 hektar mark
              från Sveaskog blir möjlig bytesmark till markägare som avstår
              mark för reservat. Det är en mycket bra inriktning, tycker jag.
              Det gör att vi kan uppnå delmålet för långsiktigt skydd av skogsmark
              samtidigt som vi har respekt för äganderätten. En av skiljelinjerna
              mellan blocken är hur vi ser på reservat och långsiktigt skydd
              av skogsmark.
            </seg>
            <seg n="9bb4a71f">
              Med detta vill jag i mitt sista anförande tacka utskottskamraterna
              för en trevlig mandatperiod.
            </seg>
          </u>
          <note n="b94a768c">
            Jag yrkar bifall till majoritetens förslag och avslag på reservationerna.
          </note>
          <note type="speaker" n="3a84ce0b">
            Anf. 167 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-0df2999f16be1e8b-2" n="25d0a740">
            <seg n="c43f1978">
              Fru talman! Jag har en ganska kort fråga till Jan Andersson.
              Jag citerade Åsa Torstensson: Det enda rimliga är att staten lägger
              fram en plan för en tydlig strategi för en utförsäljning av statliga
              företag. Utifrån det ställde jag en fråga i mitt anförande som
              varken Carl B Hamilton eller Hans Rothenberg kommenterade. Jag
              önskar nu svar från representanten för Centerpartiet som är ansvarigt
              för näringspolitiken i regeringen. Kommer man att sälja Sveaskog
              om ni, mot all förmodan och olyckligtvis, vinner valet?
            </seg>
          </u>
          <note type="speaker" n="0b6662b3">
            Anf. 168 JAN ANDERSSON (c) replik:
          </note>
          <u who="jan_andersson_233a67" xml:id="i-9ede61ac38d8fe45-1" n="172e59c6">
            <seg n="b7666094">
              Fru talman! Om Eva-Lena Jansson hade lyssnat uppmärksamt på Carl
              B Hamilton och Hans Rothenberg hade hon haft svaret. På vår sida
              är vi överens om detta. Det är inte så att en av oss står i talarstolen
              och är bekymrad över köpsågverken och en annan säger att vi definitivt
              ska behålla Setra. På vår sida håller vi en gemensam linje.
            </seg>
            <seg n="a1a2f539">
              Hans Rothenberg sade att det, när det gäller skogsmarken, handlar
              om upp till 10 procent av det ursprungliga innehavet som vi vill
              föra över i privat ägande. När det gäller dotterbolag tycker vi
              inte att Sveaskog ska vara ägare till Setra Group.
            </seg>
          </u>
          <note type="speaker" n="c220aa85">
            Anf. 169 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-0df2999f16be1e8b-3" n="25d0a740">
            <seg n="31445396">
              Fru talman! Jan Andersson hänvisar till att man är så enig på
              den borgerliga sidan. Jag vill påminna om att i förra veckans
              debatt om kärnkraft sade tre borgerliga företrädare att det blir
              mer kärnkraft med beslutet, medan en borgerlig företrädare, Centerpartiet,
              hävdade att det inte blir mer kärnkraft. Det är svårt att veta.
            </seg>
            <seg n="0f6d7dd7">
              Jag frågade om det blir en försäljning av Sveaskog om borgarna
              vinner valet. Den frågan tycker jag är relevant.
            </seg>
            <seg n="0be1bc4b">
              Vad som kommer att hända utifrån det nya uppdraget har jag förstått
              av propositionen och av vad utskottets majoritet har sagt. Jag
              har konsekvent under hela den här mandatperioden ställt frågor
              till näringsministern om de statliga bolagen Vattenfall, Sveaskog,
              Posten och LKAB. När vi nu har en företrädare för Centerpartiet
              och näringspolitiken är det intressant att få reda på om man förbereder
              en så kallad utförsäljning som Åsa Torstensson nämnde inför den
              förra mandatperioden?
            </seg>
          </u>
          <note type="speaker" n="87f0710d">
            Anf. 170 JAN ANDERSSON (c) replik:
          </note>
          <u who="jan_andersson_233a67" xml:id="i-9ede61ac38d8fe45-2" n="172e59c6">
            <seg n="e36c45c0">
              Fru talman! Eva-Lena Jansson säger att det är svårt att veta.
              Det borde inte vara svårt att veta att dagens debatt inte handlar
              om kärnkraften i alla fall.
            </seg>
            <seg n="0091810f">
              De försäljningar som vi tycker ska göras under den kommande perioden
              är Setra, som jag sade i min förra replik. Sveaskog ska inte vara
              ägare av en stor aktör på förädlingssidan. Det handlar också om
              att sälja skog i vettiga bitar som folk kan köpa, upp till 10
              procent av ursprungsinnehavet. Det är mycket tydliga svar.
            </seg>
          </u>
          <note type="speaker" n="6533f4f5">
            Anf. 171 PER BOLUND (mp) replik:
          </note>
          <u who="per_bolund_208efb" xml:id="i-063bc64a04b6a9a8-1" n="bff4bcda">
            <seg n="d59b98ae">
              Fru talman! Jan Andersson säger här att regeringen har uppnått
              målet för biologisk mångfald. Det är viktigt att upplysa om att
              det är ett delmål och att vi har långt kvar till det långsiktiga
              målet.
            </seg>
            <seg n="94ba5ae1">
              En viktig fråga är hur denna markavsättning fördelar sig över
              landet. Där har regeringen läst detta delmål som att det bara
              handlar om så att säga en klump och inte alls varit intresserad
              eller engagerad i hur fördelningen ser ut. Det är jag bekymrad
              över. Det är klart att det för den biologiska mångfalden krävs
              att avsättningarna finns även i söder och inte bara i norr.
            </seg>
            <seg n="bfabcf4d">
              Tittar man på uppdelningen mellan olika delar av landet är det
              uppenbart att det är mycket avsatt i norr men alldeles för lite
              avsatt i söder. Det vore intressant att höra hur Jan Andersson
              ser på denna problematik och om det inte finns ett uppdrag att
              vidta åtgärder för att det ska bli en jämnare fördelning av den
              avsatta marken.
            </seg>
            <seg n="2ed55dec">
              Riksrevisionen har granskat Sveaskog och är tydlig i sina rekommendationer
              till regeringen och till regeringspartierna. De ska redovisa hur
              ett eventuellt framtida behov av ersättningsmark för samhällsnyttiga
              insatser ska lösas. Man föreslår att de ska precisera vad det
              innebär för Sveaskog att vara ett föredöme inom miljö och hållbar
              utveckling. Speciellt om den sista punkten, hur Sveaskog ska vara
              ett föredöme inom miljö och hållbar utveckling, vore det intressant
              att höra en kommentar från Jan Andersson. Läser man det förändrade
              uppdraget står det inte ett ord om miljö och hållbar utveckling,
              inte någonting över huvud taget.
            </seg>
            <seg n="d0f89704">
              Sveaskog ska vara en oberoende aktör, man ska verka marknadsmässigt,
              man ska genom försäljning av mark på marknadsmässiga villkor möjliggöra
              omarronderingar och tillköp för enskilt skogsbruk och så vidare.
              Men det står inte ett ord om biologisk mångfald, miljömål eller
              någonting åt det hållet. Hur tycker Jan Andersson att det rimmar
              med den kritik som kommer från Riksrevisionen?
            </seg>
          </u>
          <note type="speaker" n="b021b553">
            Anf. 172 JAN ANDERSSON (c) replik:
          </note>
          <u who="jan_andersson_233a67" xml:id="i-9ede61ac38d8fe45-3" n="172e59c6">
            <seg n="fda7cb65">
              Fru talman! Jag ska börja med det miljömässiga och att vara ett
              föredöme. Alla statliga bolag ska vara föredömen inom sin bransch,
              och där är Sveaskog inte undantaget.
            </seg>
            <seg n="3e821f35">
              När det gäller ersättningsmarken säger Per Bolund i sitt anförande
              att detta kommer att innebära att vi inte har någon ersättningsmark
              i fortsättningen. Det är precis det som är meningen med det förslag
              som vi nu antar. Vi sätter av 100 000 hektar som vi har som utbytesmark
              för att permanent, eller långsiktigt, kunna skydda viktiga biotoper.
            </seg>
            <seg n="61a5d199">
              Hur har det varit nu med det system som vi ärvde från oppositionen?
              Ungefär 2 000 hektar om året har man skrapat loss från Sveaskog
              för att använda som utbytesmark. Det betyder att om vi skulle
              nå upp till en nivå på 100 000 hektar med det system som vi ärvde
              av oppositionen skulle vi vara klara med det 2060, om ungefär
              50 år. 50 gånger 2 000 hektar blir 100 000 hektar. Det är därför
              en märklig inställning att säga att detta på något sätt stoppar
              möjligheten att erbjuda ersättningsmark.
            </seg>
          </u>
          <note type="speaker" n="6065d9c5">
            Anf. 173 PER BOLUND (mp) replik:
          </note>
          <u who="per_bolund_208efb" xml:id="i-063bc64a04b6a9a8-2" n="bff4bcda">
            <seg n="a134f794">
              Fru talman! Vi har inte klagat över denna avsättning. Frågan
              om att man skulle avsätta mark från Sveaskog har vi drivit även
              innan den här regeringen kom till makten. Det är någonting som
              vi stöder.
            </seg>
            <seg n="6f4324bb">
              Däremot är jag kritisk just till den begränsning som man faktiskt
              skriver in i propositionen. Man skriver: Sveaskogs uppdrag att
              tillhandahålla ersättningsmark till staten ska upphöra vid utgången
              av 2010.
            </seg>
            <seg n="86ae1331">
              Efter 2010 ska man alltså inte kunna avsätta någon mark. Då ska
              marken inte längre användas. Det tycker jag är en konstig princip.
              Då säger man i princip från regeringens och regeringspartiernas
              sida: Nu är vi nöjda. Detta är tillräckligt. Vi har nått så långt
              som vi behöver.
            </seg>
            <seg n="b7ebcaa2">
              Det borde vara uppenbart för alla som sätter sig in i problemet
              med den biologiska mångfalden att vi inte har nått i närheten
              av vad vi behöver göra utan vi behöver arbeta på alla fronter.
              Inte minst handlar det om att faktiskt avsätta pengar i budgeten
              för att också köpa in skog som är skyddsvärd runt om i landet.
              Där är vi djupt bekymrade över att denna regering med Centerpartiets
              aktiva stöd har dragit ned på satsningarna att köpa in och skydda
              biologiskt värdefull skogsmark. Det är en politik som är extremt
              kortsiktig och som gör att man inte kommer att kunna nå de långsiktiga
              målen. Det tycker vi är en oansvarig politik.
            </seg>
            <seg n="ccec424c">
              Man avsäger sig möjligheten att använda ekonomiska resurser eftersom
              man inte i tillräcklig utsträckning avsätter dem i budgeten. Man
              avsäger sig också möjligheten att använda Sveaskogs mark i framtiden
              efter 2010. På det sättet avhänder man sig egentligen alla möjligheter
              att nå det långsiktiga målet att skydda tillräckligt mycket skyddsvärd
              skogsmark för att man ska kunna nå målet om att skydda den biologiska
              mångfalden i Sverige. Därmed kommer inte heller de miljömål som
              handlar om ett rikt djur- och växtliv och om att skydda skogen
              att kunna nås. Det tycker vi är en kortsiktig politik.
            </seg>
          </u>
          <note type="speaker" n="10489759">
            Anf. 174 JAN ANDERSSON (c) replik:
          </note>
          <u who="jan_andersson_233a67" xml:id="i-9ede61ac38d8fe45-4" n="172e59c6">
            <seg n="d16fd1fa">
              Fru talman! 100 000 hektar skog plockar vi ut från Sveaskog för
              att kunna använda som bytesmark. Det kan inte vara ett självändamål
              att det är just Sveaskog som ska stå för bytesmarken. Det är mark
              som vi för till staten för att kunna byta den mot skyddsvärda
              områden. Det måste väl ändå vara det som är målet, alltså att
              vi permanent ska kunna skydda skyddsvärda områden, även om vi
              sedan gör det på ett mycket smidigare och snabbare sätt än vad
              oppositionen gjorde under den förra mandatperioden?
            </seg>
            <seg n="d9494d6d">
              Att vid varje enskilt objekt prisförhandla med Sveaskog har visat
              sig vara ett mycket ineffektivt sätt att få loss bytesmark 2 000
              hektar per år jämfört med de 100 000 hektar som vi nu sätter av.
            </seg>
            <seg n="47f3ebb8">
              Per Bolund säger att vi plockar ned pengen i budgeten. Det är
              klart att man kan plocka ned pengen i budgeten när vi sätter av
              100 000 hektar att byta med. Mark är också en ekonomisk resurs.
              Den marken behöver vi inte betala, utan då byter vi mark och lyckas
              på det sättet uppnå delmålet Levande skogar.
            </seg>
            <seg n="504678a4">
              Jag tycker att det är närmast plakatpolitik när man pratar om
              budgetsiffror och inte om man uppnår målet eller inte. Det må
              väl ändå vara det som är det viktigaste.
            </seg>
          </u>
          <note type="speaker" n="f64e6c3f">
            Anf. 175 EVA JOHNSSON (kd):
          </note>
          <note n="3fafb7d7">
            Fru talman! Jag börjar med att yrka bifall till förslaget i betänkandet
            och avslag på samtliga motioner.
          </note>
          <u who="eva_johnsson_ec5ffa" xml:id="i-de3d04a57e036c8b-0" n="04316de1" prev="i-a46f2786b0d05074-0">
            <seg n="c3f70b76">
              Förändrat uppdrag för Sveaskog AB heter detta betänkande. Mer
              än hälften av Sveriges landareal utgörs av skog. Det är skogen
              som vi gärna beger oss ut i. Det är där som vi plockar bär och
              svamp och upplever stillhet och naturligtvis naturen.
            </seg>
            <seg n="d5fb948c">
              Men skogen är också av stor betydelse för samhällsekonomin. Man
              räknar med att nästan 15 procent av Sveriges varuexport, eller
              drygt 100 miljarder kronor, utgörs av skogsindustrins produkter.
            </seg>
            <seg n="70374e0e">
              I dag arbetar närmare 90 000 människor inom skogsindustrin. Skogen
              ger resurser som i sin tur ger jobb. I denna bransch spelar Sveaskog
              en mycket viktig roll, dels som Sveriges största skogsägare och
              leverantör av sådant som sågtimmer, massaved och biobränslen,
              dels som aktör för att skydda skyddsvärd skog.
            </seg>
            <seg n="b348df8c">
              För oss kristdemokrater är dessa två uppgifter två sidor av förvaltarskapstanken.
              Den bygger på att man ska förvalta det som vi har så att det skapar
              välstånd och arbete för dem som bor och verkar här i Sverige men
              också på att man ska förvalta den skyddsvärda skog som vi har
              i Sverige så att även kommande generationer ska kunna njuta av
              den.
            </seg>
            <seg n="00fbaf09">
              Fru talman! För att kunna nå upp till allt detta är det viktigt
              att uppdraget för Sveaskog AB förändras och förtydligas. Sveaskogs
              verksamhet ska baseras på affärsmässig grund och generera marknadsmässig
              avkastning. Detta har mina kolleger i Alliansen på ett föredömligt
              sätt redogjort för.
            </seg>
            <seg n="892d3113">
              Jag skulle ändå vilja nämna försäljningen av mark som ska ske
              till dess att 10 procent av den areal som bolaget hade 2002 har
              avyttrats.
            </seg>
            <seg n="b9221ca9">
              Sveaskogs uppdrag att tillhandahålla ersättningsmark till staten
              ska upphöra vid utgången av år 2010. Alliansregeringen föreslår
              samtidigt att fastigheter med en sammanlagd areal av högst 100
              000 hektar produktiv skogsmark överförs från Sveaskog till staten
              för att därefter användas som ersättningsmark. Överföringen ska
              ske genom utdelning av fastigheter eller av aktier i ett av Sveaskog
              ägt dotterbolag.
            </seg>
            <seg n="0b1186b2">
              Den kritik från oppositionen som alltid riktas mot regeringen
              går bland annat ut på att regeringen inte gör tillräckligt för
              att nå miljömålet Levande skogar. Här tycker jag att det kan vara
              på sin plats att informera om att regeringen når upp till ett
              av delmålen, till delmålet om långsiktigt skydd av 900 000 hektar
              skogsmark. Det uppnås genom ett formellt skydd av 400 000 hektar
              värdefull skog och 500 000 hektar bestående av frivilliga avsättningar
              från skogsägare.
            </seg>
            <seg n="03e55394">
              Den måluppfyllelsen står i skarp kontrast till den tidigare regeringens,
              det vill säga den nuvarande oppositionens, politik. För fyra år
              sedan var det bara ca 150 000 hektar skyddsvärd skog som var skyddad
              av det statliga ansvaret på 400 000 hektar. Det är det viktigt
              att komma ihåg när man hör oppositionens hårda kritik här från
              talarstolen.
            </seg>
            <seg n="da2a7733">
              Kritik riktas också mot beslutet om att Sveaskog vid utgången
              av detta år ska upphöra med att tillhandahålla ersättningsmark
              till staten. Men det innebär inte att staten framöver frånhänder
              sig markbyten som instrument; det vill jag gärna understryka.
              Staten kommer även i fortsättningen att ha tillgång till ersättningsmark
              men utan att behöva involvera Sveaskog.
            </seg>
            <seg n="3bc3d7a4">
              Fru talman! Även Riksrevisionen har på några punkter riktat kritik
              mot Sveaskogs verksamhet. Jag vill gärna passa på att bemöta kritiken
              på en av punkterna.
            </seg>
            <seg n="ef24bd34">
              Riksrevisionen anser exempelvis inte att Sveaskog har gjort tillräckligt
              för att avyttra sin industri i Setra Group, som tidigare nämnts
              här i debatten. Det finns visst fog för denna kritik, men det
              ska sägas att den kritiken kan riktas till samtliga partier i
              denna kammare eftersom riksdagen för snart nio år sedan beslutade
              att sälja av skogsindustrin. Att jag säger det ska inte ses som
              ett sätt att skylla ifrån sig. Nuvarande regering har förstås
              ett ansvar att leva upp till detta beslut, men det sagda sätter
              ändå frågan i sitt sammanhang.
            </seg>
            <seg n="e5939e66">
              För tre år sedan, 2007, påbörjades en process för börsnotering
              av Setra Group för att bryta mark för, som man säger på bolagsspråk,
              en ägarbreddning. Den fick dock avbrytas på grund av den numera
              ganska välkända kris som ramlade över oss och som drabbade också
              träindustrin hårt och därför bidrog till att Setras resultat rasade.
            </seg>
            <seg n="bb6ee5cd">
              Nu när konjunkturen vänder uppåt är det dags att igen ta tag
              i detta och att se till att få ut ett bra värde för den tillgång
              som bolaget utgör. För oss handlar det om att renodla Sveaskogs
              roll. Det är anledningen och drivkraften bakom den här försäljningen.
              Att avyttra Setra Group är ett viktigt steg i det arbetet.
            </seg>
            <seg n="3f8cdad3">
              Det är, för att återvända till oppositionens kritik, mycket stirrande
              på siffror. Man hävdar att regeringen sänker ambitionsnivån genom
              att med 210 miljoner årligen mellan år 2011 och år 2020 minska
              på anslaget till åtgärder för biologisk mångfald. Men faktum är
              att en sådan minskning kan göras eftersom medel tidigare avsatts
              till detta anslag för att nå delmålet om långsiktigt skydd av
              skogsmark. Det hela är således mer en budgetteknisk fråga där
              jag upplever att oppositionen försöker ta politiska poäng, något
              som tyvärr är lite tråkigt för debatten.
            </seg>
            <seg n="71999c69">
              Jag har redan yrkat bifall till utskottets förslag i betänkandet
              så det behöver jag inte upprepa. Däremot vill jag precis som övriga
              talare här gärna tacka kansliet och också andre vice talmannen
              för den här mandatperioden. Jag vill rikta ett stort tack till
              er på kansliet för ert stöd och er hjälp och till kolleger i utskottet.
            </seg>
            <seg n="127f5bec">
              I sammanhanget är jag en riktig duvunge. Jag har bara haft några
              månader på mig i näringsutskottet. Jag känner en stor respekt
              för den demokratiska debatten och för den kunskap som ni besitter
              och har ofta imponerats av det och känt en stor ödmjukhet inför
              uppdraget och också en fantastisk glädje över att få vara en del
              i det här demokratiska sammanhanget.
            </seg>
          </u>
          <note type="speaker" n="fcef94bc">
            Anf. 176 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-0df2999f16be1e8b-4" n="25d0a740">
            <seg n="d606778d">
              Fru talman! Eva Johnsson talar om värdet av de 100 000 hektar
              som ska avyttras till staten. I utskottet har vi ställt frågor
              om hur mycket just dessa 100 000 hektar är värda men utan att
              kunna få svar. Eftersom Sveaskog kommer att fortsätta att vara
              ett bolag ägt av staten är det intressant att få veta hur mycket
              värdet minskar.
            </seg>
            <seg n="00deaab0">
              I min hand har jag en karta över Sveaskogs innehav. Mörkgröna
              markeringar visar var Sveaskog har sin mark. Men vi vet inte vilken
              del man ska avyttra. Därför vet vi inte heller vilket värde som
              försvinner från bolaget. Min fråga blir därför om Eva Johnsson
              är medveten om hur stort värde som försvinner från Sveaskog.
            </seg>
            <seg n="17c27da0">
              Att Naturvårdsverket ska hantera ersättningsmarken och att man
              säger att det blir enklare genom att inte blanda in Sveaskog gör
              att jag undrar: Tappar man kompetens när det gäller försäljning
              och markbyte? Kommer Naturvårdsverket att ha samma kompetens som
              Sveaskog som ju är ett bolag som enligt alla som varit uppe i
              talarstolen som jag uppfattat det i alla fall har en ganska stor
              kompetens på området. Det vore intressant att få veta. Finns risken
              att det blir en sorts realisation när man använder Naturvårdsverket,
              och hade det varit bättre att låta Sveaskog ha den här ersättningsmarken
              framdeles? De frågorna skulle jag, fru talman, vilja ha svar på.
            </seg>
          </u>
          <note type="speaker" n="5c48dce1">
            Anf. 177 EVA JOHNSSON (kd) replik:
          </note>
          <u who="eva_johnsson_ec5ffa" xml:id="i-21c36d14fa455a1b-0" n="04316de1">
            <seg n="b4e6c9e5">
              Fru talman! Jag skulle gärna vilja understryka det jag sade i
              mitt anförande, nämligen att anslaget till biologisk mångfald
              har ökat från 6 miljarder till 7 ½ miljard under den här mandatperioden.
              I en dialog med Naturvårdsverket ska nämnda prioritering göras.
              När det gäller de marker som ska överföras är det ännu inte hundraprocentigt
              färdigt, utan det här är ett uppdrag som vi förlitar oss på att
              Sveaskog i samarbete, i samverkan, med och i en dialog med Naturvårdsverket
              kommer att utföra.
            </seg>
            <seg n="b3a15131">
              Utifrån den insikt jag har om den kunskap som man besitter hos
              både Sveaskog och Naturvårdsverket är jag ganska lugn och trygg
              med att de gemensamt kommer att utföra uppdraget på ett alldeles
              utmärkt sätt. Med väldigt stor tillförsikt ser jag därför denna
              förändring an.
            </seg>
          </u>
          <note type="speaker" n="25ba69e9">
            Anf. 178 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-0df2999f16be1e8b-5" n="25d0a740">
            <seg n="0df9d265">
              Fru talman! Eva Johnsson talade i två minuter utan att svara
              på mina, tycker jag, ganska enkla frågor.
            </seg>
            <seg n="842d886b">
              Värdet av den mark som nu lämnar Sveaskog och som ska överföras
              till Naturvårdsverket i alla fall till staten, säger man innebär
              förändringar i bolagets värde. I näringsutskottet har vi ställt
              frågor om det frågor som vi inte riktigt kunnat få svar på, inte
              ens av Sveaskog. Fortfarande vet vi inte vilken del av allt det
              gröna på kartan som ska flyttas över.
            </seg>
            <seg n="ff7698de">
              Anledningen till att jag frågat om kompetensen är att Sveaskog,
              som flera av oss sagt, är Sveriges största skogsägare. Det innebär
              att man har en väldigt stor kompetens just när det gäller att
              värdera skog när man ska göra detta markbyte och det vi försökte
              framföra i vår reservation. Jag tyckte att vi var ganska tydliga
              där.
            </seg>
            <seg n="fa10cef3">
              Det var därför jag ställde frågan om man gör detta för att det
              ska bli enklare och någon sorts realisation på detta markbyte.
              Är risken att man tappar i värde när man låter Naturvårdsverket
              eller staten då hantera dessa frågor i stället för Sveaskog? Det
              var därför jag ställde frågan, och jag hade hoppats få ett svar.
              I stället fick jag en diskussion om biologisk mångfald, och det
              är inte riktigt det värdet vi pratar om nu. Jag hoppas i alla
              fall att Eva Johnsson försöker svara på dessa frågor.
            </seg>
          </u>
          <note type="speaker" n="eb63f437">
            Anf. 179 EVA JOHNSSON (kd) replik:
          </note>
          <u who="eva_johnsson_ec5ffa" xml:id="i-a46f2786b0d05074-1" n="04316de1" next="i-de3d04a57e036c8b-1">
            <seg n="e71babe3">
              Fru talman! Eva-Lena Janssons ihärdiga upprepande av denna fråga
              gör att jag känner mig ännu gladare över att det inte är oppositionen
              i näringsutskottet som kommer att utföra detta uppdrag tillsammans
              med Sveaskog. Att ge ett definitivt svar på den fråga Eva-Lena
              Jansson ställer är nämligen ungefär lika lätt som om jag skulle
              kräva att Eva-Lena Jansson exakt anger värdet på Ericssons aktier.
              Det är med skog precis som det är med aktiemarknaden: Värdet skiftar
              rejält beroende på om det är i dag, i morgon eller för ett år
              sedan.
            </seg>
            <seg n="5e553361">
              I nuläget har vi skogspriser vi får gå tillbaka till 60-talet
              för att hitta motstycke till. Dessa skogspriser kommer vi inte
              att ha om tre månader. Vi har dem nu. Vi hade dem inte för ett
              år sedan. All försäljning kommer inte att ske i dag, och det betyder
              att värdet fluktuerar. Jag är övertygad om att Sveaskog kommer
              att göra sitt yttersta för att få ett bra värde, men värdet förändras
              och fluktuerar något. Av den anledningen är jag fortfarande fullständigt
              trygg i att Sveaskog tillsammans med Naturvårdsverket kommer att
              göra en god helhetsbedömning och att vi kommer att få ett rimligt
              pris på denna skog.
            </seg>
          </u>
          <note n="4da0fa8b">
            Överläggningen var härmed avslutad.
          </note>
          <note n="a995da95">
            20 § Uppskov med behandlingen av vissa ärenden
          </note>
          <note n="0350a74e">
            Föredrogs
          </note>
          <note n="c53e04ce">
            Andre vice talmannen konstaterade att ingen talare var anmäld.
          </note>
          <note n="f4123fa4">
            21 § Handlingsplan för att genomföra Helsingforssprogrammet
          </note>
          <note n="0350a74e">
            Föredrogs
          </note>
          <note n="c53e04ce">
            Andre vice talmannen konstaterade att ingen talare var anmäld.
          </note>
          <note n="f6d40f27">
            22 § Riksrevisionens styrelses redogörelse om klassificering
            av kurser vid universitet och högskolor
          </note>
          <note n="0350a74e">
            Föredrogs
          </note>
          <note n="c53e04ce">
            Andre vice talmannen konstaterade att ingen talare var anmäld.
          </note>
          <note n="51c9c1c1">
            23 § Uppskov med behandlingen av ärenden
          </note>
          <note n="0350a74e">
            Föredrogs
          </note>
          <note n="c53e04ce">
            Andre vice talmannen konstaterade att ingen talare var anmäld.
          </note>
          <note n="f4b45908">
            24 § Ändring i lagen om alkoholutandningsprov
          </note>
          <note n="0350a74e">
            Föredrogs
          </note>
          <note n="c53e04ce">
            Andre vice talmannen konstaterade att ingen talare var anmäld.
          </note>
          <note n="eaabe239">
            25 § Bordläggning
          </note>
          <note n="1d8301c4">
            Anmäldes och bordlades
          </note>
          <note n="2521abb8">
            26 § Anmälan om fråga för skriftligt svar
          </note>
          <u who="eva_johnsson_ec5ffa" xml:id="i-de3d04a57e036c8b-1" n="04316de1" prev="i-a46f2786b0d05074-1">
            <seg n="7663a371">
              Anmäldes att följande fråga för skriftligt svar framställts
            </seg>
          </u>
          <note n="17c3c4b8">
            den 22 juni
          </note>
          <note n="cdcd0a01">
            Amineh Kakabaveh
          </note>
          <note n="4f452a20">
            Frågan redovisas i bilaga som fogats till riksdagens snabbprotokoll
            tisdagen den 29 juni.
          </note>
          <note n="1172c8ed">
            27 § Anmälan om skriftligt svar på fråga
          </note>
          <note n="bea32500">
            Anmäldes att skriftligt svar på följande fråga inkommit
          </note>
          <note n="17c3c4b8">
            den 22 juni
          </note>
          <note n="27183cc5">
            Per Bolund
          </note>
          <note n="9d34a097">
            Svaret redovisas i bilaga som fogats till riksdagens snabbprotokoll
            tisdagen den 29 juni.
          </note>
          <note n="d7eedd07">
            28 § Kammaren åtskildes kl. 19.13.
          </note>
          <note n="be11d041">
            Förhandlingarna leddes
          </note>
          <note n="d39d8d99">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
