<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--52</head>
          <docDate when="2009-12-17">2009-12-17</docDate>
        </div>
      </front>
      <body>
        <div>
          <note n="4cd331ad">
            ﻿
          </note>
          <note n="feb219ef">
            Riksdagens protokoll
          </note>
          <note n="a467c7e4">
            2009/10:52
          </note>
          <note type="date" n="c51040ca">
            Torsdagen den 17 december
          </note>
          <note n="2946f813">
            Kl. 09:00 - 15:05
          </note>
          <note n="4684a781">
            1 § Justering av protokoll
          </note>
          <note n="99cabc0f">
            Justerades protokollet för den 11 december.
          </note>
          <note n="1c36f127">
            2 § Beslut om ärenden som slutdebatterats den 16 december
          </note>
          <note n="20d52a75">
            Punkt 2
          </note>
          <note n="e2eac4c3">
            Punkt 5
          </note>
          <note n="7b4af593">
            Punkt 9
          </note>
          <note n="1316b97c">
            Punkt 12
          </note>
          <note n="e4f0dd80">
            Punkt 13
          </note>
          <note n="f0e76f34">
            Punkt 31
          </note>
          <note n="9284b7a2">
            Övriga punkter
          </note>
          <note n="f9974385">
            Punkt 3
          </note>
          <note n="f19f99c7">
            Punkt 4
          </note>
          <note n="e2eac4c3">
            Punkt 5
          </note>
          <note n="caa8dead">
            Punkt 6
          </note>
          <note n="7666d2d4">
            Punkt 17
          </note>
          <note n="5fad9013">
            Punkt 18
          </note>
          <note n="9284b7a2">
            Övriga punkter
          </note>
          <note n="6f3be6a7">
            3 § Meddelande om partiledardebatt
          </note>
          <note n="46a03ed5">
            Andre vice talmannen meddelade att partiledardebatt skulle äga
            rum onsdagen den 20 januari 2010 kl. 9.00.
          </note>
          <note n="0bda0865">
            4 § Meddelande om preliminär plan för kammarens sammanträden
          </note>
          <note n="e35bd19b">
            Andre vice talmannen meddelade att en preliminär plan för kammarens
            sammanträden med voteringstider till och med den 25 mars 2010
            delats ut till riksdagens ledamöter.
          </note>
          <note n="ffe106da">
            5 § Hänvisning av ärenden till utskott
          </note>
          <note n="ad789a31">
            Föredrogs och hänvisades
          </note>
          <note n="ca203943">
            6 § Fordonsbesiktning
          </note>
          <note n="e98cd306">
            Föredrogs
          </note>
          <note type="speaker" n="8736f61d">
            Anf. 1 INGEMAR VÄNERLÖV (kd):
          </note>
          <u who="ingemar_vanerlov_889291" xml:id="i-7872e98e9d4728d4-0" n="d2f5fa87">
            <seg n="1d7040fb">
              Fru talman! I dag ska trafikutskottets betänkande TU8 Fordonsbesiktning
              debatteras. Det har sin grund i regeringens proposition med samma
              titel där man föreslår omreglering och konkurrensutsättning av
              fordonsbesiktningen. I betänkandet finns det en gemensam reservation
              från Socialdemokraterna, Vänsterpartiet och Miljöpartiet.
            </seg>
            <seg n="5bffd59f">
              Fru talman! Vi har haft obligatorisk kontrollbesiktning sedan
              1965. Men vad många inte vet är att Sverige redan i början av
              1900-talet hade regler om periodisk kontroll av motorfordon. Reglerna
              gällde emellertid i huvudsak endast fordon i yrkesmässig trafik.
              Genom 1916 års förordning om automobiltrafik skärptes och utvidgades
              bestämmelserna om efterbesiktning till att gälla även bilar i
              enskild trafik som skulle besiktigas åtminstone vart tredje kalenderår
              och bilar i yrkesmässig trafik som skulle besiktigas minst en
              gång varje kalenderår. Länsvis utsedda bilinspektörer ombesörjde
              besiktningen.
            </seg>
            <seg n="60f600e9">
              I 1923 års förordning om motorfordon togs emellertid kravet på
              efterbesiktning av bilar i enskild trafik bort. Det hade nämligen
              visat sig att det största antalet olyckor hade sin grund i förarnas
              vårdslöshet eller okunnighet och inte berodde på brister hos fordonen.
            </seg>
            <seg n="a664b769">
              Senare utvidgades besiktningsskyldigheten till att avse även
              vissa andra fordonskategorier, till exempel bilar i uthyrningsrörelse.
              Som ett komplement tillkom längre fram flygande inspektion på
              väg som utfördes av polisen. År 1936 slopades kravet på efterbesiktning
              av lastbilar i yrkesmässig trafik. Det viktigaste skälet härtill
              torde ha varit att den i statspolisens trafikövervakning ingående
              fordonskontrollen förutsattes komma att inriktas på dessa fordon.
            </seg>
            <seg n="2e1ad813">
              År 1948 ansåg 1945 års trafiksäkerhetskommitté att periodisk
              besiktning av samtliga bilar skulle medföra en inte oväsentlig
              höjning av standarden hos fordonsparken eftersom den vid denna
              tid till största delen bestod av bilar från 1930-talet. Under
              efterkrigstiden ökade både antalet bilar i trafik och antalet
              olyckor snabbt. Antalet dödsolyckor i trafiken, som 1950 var ca
              500, hade fördubblats 1960 och fortsatte att stiga till drygt
              1 300 dödsolyckor 1965.
            </seg>
            <seg n="45f79b72">
              Mot bakgrund av den alarmerande olycksutvecklingen i trafiken
              samt fordonsparkens snabba ökning beslutade riksdagen 1963 att
              AB Svensk Bilprovning skulle grundas. År 1965 infördes periodisk
              kontrollbesiktning, och redan efter några år märktes en kraftig
              minskning av antalet trafikolyckor.
            </seg>
            <seg n="4be5b7dd">
              Fru talman! Med denna rapsodiska historik över äldre tiders kontrollbesiktning
              lämnar jag till debatt över förslagen om den framtida fordonsbesiktningen.
            </seg>
          </u>
          <note type="speaker" n="b9a590be">
            Anf. 2 HANS STENBERG (s):
          </note>
          <u who="hans_stenberg_6f64dd" xml:id="i-ab4f369374347692-0" n="b4386859">
            <seg n="8f9497f9">
              Fru talman! Jag ska villigt erkänna att jag har haft lite bryderier
              inför hur jag skulle lägga upp mitt anförande här i dag. Normalt
              när vi för debatter här i kammaren har vi olika åsikter i frågorna
              grundade på sakliga argument. Men när det gäller den här avregleringen
              saknas vettiga motiv och argument för ett genomförande av den.
              Därför blir det, tycker jag, en lite märklig debatt.
            </seg>
            <seg n="b01bf99f">
              Bilprovningen har, som den i dag fungerar, en väldigt effektiv
              organisation. Man har en väl fungerande verksamhet. Vid en jämförelse
              med priserna internationellt ser man att Sverige är ett av de
              länder som har de lägsta priserna.
            </seg>
            <seg n="41b89ed7">
              I allmänhet ger bilisterna bilprovningen mycket höga betyg. För
              ett antal år sedan såg det annorlunda ut. Då hade vi bekymmer
              med köer. Men i dag är man oerhört nöjd med bilprovningen generellt
              sett.
            </seg>
            <seg n="54925641">
              Tillgängligheten är hög i hela landet. Jag behöver bara titta
              på mina egna erfarenheter. Jag har besiktigat bilar i 30 års tid,
              och senast när jag beställde tid på besiktningen fick jag en tid
              dagen efter. Den kunde jag inte ta, så jag fick en annan som passade
              mig inom tre dagar. Jag har svårt att tänka mig att man kan få
              en bättre tillgänglighet. Så hög tillgänglighet har man inte när
              man lämnar in bilen på bilverkstaden.
            </seg>
            <seg n="958635f1">
              Trots en bra tillgänglighet i hela landet, ett lågt pris och
              nöjda kunder väljer regeringen att avreglera inte av sakliga skäl
              utan av rent dogmatiska skäl. Vi har en regering som anser att
              privat och avreglerat alltid är bättre. Hur det fungerar i verkligheten
              väljer man att bortse ifrån. Det är märkligt.
            </seg>
            <seg n="d243b4a9">
              När man genomför den här avregleringen kommer det enligt alla
              bedömare att bli dyrare för oss konsumenter. För oss som bor i
              storstäder, eller hyfsat stora städer som jag själv, blir det
              kanske inte så väldigt mycket dyrare. Men de som bor ute i glesbygden
              kommer med all säkerhet att drabbas av ordentliga prishöjningar
              framåt. Med all säkerhet kommer de också att få en försämrad tillgänglighet,
              för det finns ingen lönsamhet i att driva bilprovning på små orter.
              Man kommer att få åka längre för att besiktiga bilen, och man
              kommer att få betala betydligt mer än i dag.
            </seg>
            <seg n="f99c459a">
              När man får olika aktörer på det här området innebär det också
              att det uppstår risk för olika behandling eller sämre rättssäkerhet
              i processen. Därför tvingas man från samhällets sida att bygga
              upp en dyrbar kontrollapparat för att kontrollera att de privata
              aktörerna och även Svensk Bilprovning, som ju med all säkerhet
              också blir privat i förlängningen, följer reglerna.
            </seg>
            <seg n="3677cef4">
              Denna kontrollapparat ska betalas av oss konsumenter. Jag tycker
              faktiskt att det är ordentligt upprörande när regeringen sätter
              medborgarnas intresse i andra hand och bortser från att det blir
              en sämre samhällseffektivitet och att det blir dyrare för medborgarna.
              Uppenbarligen tycker man inte att det gör någonting. Viktigast
              för den här regeringen och majoriteten är nämligen att företag
              får möjlighet att tjäna så mycket pengar som möjligt på medborgarna.
              Jag tycker att det är en mycket märklig syn man har på sitt uppdrag.
              Jag tycker också att det är en mycket märklig syn på företagande
              och tillväxt.
            </seg>
            <seg n="022f81a6">
              En regering borde, som jag ser det, verka för medborgarnas bästa
              och att vi har en effektiv samhällsorganisation. Nu får vi en
              sämre och mindre effektiv organisation när det gäller bilprovningen.
              Det enda som jag skulle kunna spåra är en fördel med detta ur
              regeringens synvinkel är att ett antal företag kan etableras så
              att det skapas några arbetstillfällen.
            </seg>
            <seg n="98ffa4d5">
              Det är klart att vi behöver fler företag i det här landet, men
              vi ska inte skapa fler företag genom att försämra effektiviteten
              i samhället och göra det dyrare för medborgarna. Man ska inte
              skapa jobb genom att privatisera myndighetsutövning på ett sådant
              sätt att det behövs fler människor för att genomföra en obligatorisk
              kontroll som alla medborgare tvingas genomföra, om man nu väljer
              att ha bil förstås.
            </seg>
            <seg n="52fa0c5a">
              Fru talman! Avslutningsvis vill jag säga att jag tycker att det
              här är den märkligaste proposition som regeringen har lagt fram
              under den här tiden. Vi har ofta olika ideologiska synpunkter
              på vad som ska vara privat, vad som ska vara offentligt och så
              vidare. Men det brukar åtminstone finnas något slags rötter och
              fötter i förslagen och i alla fall några positiva argument för
              att genomföra en avreglering.
            </seg>
            <seg n="065dafba">
              Den här gången saknas sådana hållbara argument. Jag yrkar bifall
              till reservationen.
            </seg>
            <seg n="775f5e8b">
              (Applåder)
            </seg>
          </u>
          <note n="8aab2aef">
            I detta anförande instämde Peter Pedersen (v).
          </note>
          <note type="speaker" n="9eea405b">
            Anf. 3 PETER PEDERSEN (v):
          </note>
          <u who="peter_pedersen_0f4dae" xml:id="i-29dc5f031e377376-0" n="4aa31761">
            <seg n="244e70bb">
              Fru talman! Jag tycker att Hans Stenberg på ett föredömligt sätt
              redovisade de brister som finns i regeringens proposition. Jag
              har inte heller lyckats hitta några som helst sakliga argument
              för att det här ska vara något bra för konsumenterna. Man pratar
              i allmänna ordalag om att det ger högre tillgänglighet, bättre
              verksamhet och lägre priser, men frågan är vad man har för belägg
              för de synpunkterna. Det är bara allmänna ideologiska ståndpunkter
              som man alltid har.
            </seg>
            <seg n="66fa7186">
              Riksdag &amp; Departement hade i nr 34 i år en artikel med rubriken
              Avreglerad bilbesiktning sämre för konsumenten. Vilka är det som
              säger det? Jo, det är Konkurrensverket som befarar att det här
              under lång tid kommer att innebära sämre villkor för konsumenten.
              Det är precis tvärtemot vad som sägs vara själva syftet.
            </seg>
            <seg n="2b9273c3">
              I idrottssammanhang brukar det sägas att man inte ska förändra
              ett vinnande lag, men här verkar man vara bestämd på att man ska
              sabotera så mycket som möjligt av all offentlig verksamhet som
              fungerar väl.
            </seg>
            <seg n="f6b7ae90">
              När Bilprovningen var på besök i trafikutskottet fick vi en del
              underlagsmaterial, bland annat en positionskarta för 2008 där
              man visar hur konsumenter ser på olika företag och om man känner
              igen företagen. På listan kommer ett känt, privatägt möbelföretag
              högst upp. Därefter ligger till exempel Apoteket väldigt högt,
              och vi vet ju vilken väg det har gått. Strax under kommer Bilprovningen.
            </seg>
            <seg n="c9c315a4">
              Det verkar vara ett slags strategi att ett statligt ägande Bilprovningen
              ägs till 52 procent av staten inte ska förekomma. Det kan ju ge
              konstiga vibrationer om vi har bra verksamhet i offentlig regi,
              så därför ska vi snabbt se till att ändra på det så att någon
              annan kan ta hem det eventuella mervärdet ett mycket märkligt
              synsätt.
            </seg>
            <seg n="3c1d34ee">
              Dessutom kan vi visa att vi ligger bra till prismässigt. Bilprovningen
              hittar varje år ett betydande antal fel på våra bilar som måste
              rättas till inom kort tid, vilket sannolikt bidrar till en ökad
              trafiksäkerhet.
            </seg>
            <seg n="eb75b85c">
              Sammantaget kan man bara konstatera och jag ska hålla det väldigt
              kort att de positiva effekterna bara är floskler. Man har heller
              inte förankrat varför man tycker att de är positiva. Man säger
              sedan att man vill åtgärda de negativa effekterna. Men vad har
              ni för underlagsmaterial för att komma fram till det hela?
            </seg>
            <seg n="b322963b">
              Det som gör mig mest bekymrad är det som står på s. 17. Där säger
              man: Utskottet utgår ifrån att en uppföljning kommer att ske av
              omregleringen där vikt kommer att läggas vid att god tillgänglighet
              ska råda i hela landet. Utskottet förutsätter vidare att regeringen
              kommer att följa upp effekterna av reformerna för att tillförsäkra
              att stora aktörer inte begränsar de positiva effekterna av en
              avreglerad marknad.
            </seg>
            <seg n="fa92a657">
              Om man jämför med den så diskuterade pumplagen där vi skrev ungefär
              samma sak, att utskottet förordade och utgick från att regeringen
              ska återkomma och göra avrapporteringar och se om effekten av
              själva lagförslaget faktiskt genomförs, har regeringen fortfarande
              inte kommit med någon sådan avrapportering. Det förekommer kritik
              här och där, och man har synpunkter. Trafikutskottet har tillsammans
              med riksdagens utredningstjänst gjort en egen undersökning om
              det här.
            </seg>
            <seg n="34172607">
              Det är ett väldigt lättsamt sätt att uttrycka sig på: Man förutsätter
              att regeringen återkommer. Det finns alltså ett par exempel, och
              jag gav ett exempel när regeringen inte gör det.
            </seg>
            <seg n="829dc344">
              Jag skulle dessutom vilja att majoriteten förklarar om det brukar
              vara så när man avreglerar, eller omreglerar, som ni nu väljer
              att kalla det, att det är de människor som bor i glesbygd som
              blir vinnare. Kan ni hävda med bestämdhet att vi jag brukar vara
              en av dem som inte bor i de större städerna kommer att gynnas
              av det här? Kommer det att bli lägre priser? Kommer tillgängligheten
              att öka? Kommer de olika aktörerna att stå i kö för att få dra
              i gång bilprovningsverksamhet i de glesare bebyggda orterna?
            </seg>
            <seg n="ec1cd9de">
              Är det så det har gått till när det till exempel har gällt betaltjänster,
              Svensk Kassaservice, var Försäkringskassan är placerad, var polismyndigheten
              finns och var åklagare och domstolar finns? Är det så att de flyttas
              ut till glesbygd, eller är det i regel så att allting flyttas
              in mot centrum och så förväntas de som bor i glesbygden få skylla
              sig själva och masa sig in mot centrum?
            </seg>
            <seg n="a03cc182">
              Vad har ni för några kontrollstationer som gör att det inte kommer
              att upprepas när det gäller Svensk Bilprovning? Där har vi ytterligare
              en svårighet med att bo kvar på mindre orter.
            </seg>
            <seg n="14d4b7c4">
              De små stegens tyranni återkommer gång på gång. Tyvärr är det
              så att det är ni på den borgerliga sidan som står för de små stegens
              tyranni. Jag tycker att ni ska slita av er de ideologiska skygglapparna
              och se verkligheten som den är. Vi har en bra verksamhet, så varför
              ska ni förstöra den av rent ideologiska skäl?
            </seg>
          </u>
          <note n="760d0965">
            Bifall till reservationen!
          </note>
          <note n="aed713fe">
            I detta anförande instämde Hans Stenberg (s).
          </note>
          <note type="speaker" n="f8b8aa33">
            Anf. 4 KARIN SVENSSON SMITH (mp):
          </note>
          <u who="karin_svensson_smith_1f3fb3" xml:id="i-bce25a84272b4b15-0" n="348c8d84" next="i-5773887a8bb58500-0"/>
          <note n="f9e8b968">
            Fru talman! Från Miljöpartiets sida yrkar jag bifall till reservationen.
          </note>
          <u who="karin_svensson_smith_1f3fb3" xml:id="i-5773887a8bb58500-0" n="348c8d84" prev="i-bce25a84272b4b15-0">
            <seg n="cc789da5">
              Jag skulle vilja titta lite grann på vad det kan finnas för motiv
              till att utsätta Svensk Bilprovning för konkurrens. I betänkandet
              redovisas en konsultrapport som regeringen har låtit beställa.
              Där pratas om fyra potentiella kriterier för att det här ska kunna
              vara en bra sak.
            </seg>
            <seg n="f9b7635a">
              Man pratar om ökad tillgänglighet. Det skulle kunna vara ett
              motiv för att bilprovning ska kunna ske på flera ställen, men
              man har inte på något sätt lyckats visa att det kommer att bli
              så. Om vi tittar på exemplet Finland och vad som hände där kan
              vi se att det snarare var så att det blev ökad tillgänglighet
              i Helsingfors men inte någon annanstans, för där blev tillgängligheten
              sämre.
            </seg>
            <seg n="a27cdcff">
              Det stämmer överens med precis alla andra områden som har avreglerats,
              taxi, inrikesflyg och så vidare. De av oss som bor i städerna
              får fler att välja mellan medan de som bor utanför storstäderna
              och kanske har större behov får färre att välja mellan.
            </seg>
            <seg n="431579ea">
              Ett annat motiv som den här konsultrapporten tar upp är positiva
              samhällsekonomiska effekter. Det är alltid väldigt svårt att resonera
              om, men jag kan inte för mitt liv förstå varför det är en positiv
              samhällsekonomi att man öppnar fler ställen. Jag kan inte på något
              sätt se någon nettonuvärdeskvot som överstiger noll i det avseendet.
              Men det är ett svårt kapitel att resonera om.
            </seg>
            <seg n="41745543">
              Ökad sysselsättning är en potentiell fördel med det här. Det
              tror jag stämmer. Det är nog den enda pluspunkten. Det blir minst
              1520 nya tjänster på Transportstyrelsen. Jag vet inte riktigt
              om det var de nya jobben som Fredrik Reinfeldt syftade på när
              han gick in i valrörelsen och sade att nu är det jobben som gäller.
              Var det Transportstyrelsen som skulle stå för den ökningen av
              nya jobb? Men det blir nya jobb, måste vi erkänna från oppositionen.
              Där blev det rätt.
            </seg>
            <seg n="808c81e6">
              Tydliggjorda roller nej, så blir det inte. Anledningen till att
              man får fler nya tjänster på Transportstyrelsen är just att det
              blir väldigt besvärligt att hitta en rågång mellan dem som besiktigar
              och dem som sedan utför verksamheten. Det krävs en avancerad ackreditering
              och kontroll efteråt för att förhindra att det inte blir så att
              de som ska besiktiga också tar hand om alla tvåor, som det blir
              fler av. Det vet man. Det här tror jag inte heller stämmer.
            </seg>
            <seg n="27168f40">
              Skulle man kunna tänka sig att ett motiv är att det här är en
              så fullständigt usel verksamhet att det behövs privata alternativ
              för att medborgarna ska få något bra att välja? Nej, det tycker
              jag att de två tidigare talarna har klargjort väldigt bra. Jag
              delar deras uppfattning. Svensk Bilprovning har tidigare haft
              problem, men nu är verksamheten allmänt vitsordad att vara mycket
              väl fungerande.
            </seg>
            <seg n="4fafe129">
              Trafiksäkerhet är någonting vi ofta debatterar i trafikutskottet.
              Kan det finnas sådana motiv till att utsätta Svensk Bilprovning
              för konkurrens? Snarare tvärtom. Vi kan titta internationellt
              på hur ofta fel på bilen är den primära anledningen till att det
              blir en trafikolycka. Då ligger vi väldigt lågt i Sverige. Jag
              tror att det är någonstans runt 0,3 procent av alla dödsolyckor
              där den primära orsaken är att någonting är fel på bilen. Det
              tror jag att vi har Svensk Bilprovning att tacka för. Vi har en
              väldigt effektiv kontrollbesiktning i Sverige. Ska man angripa
              trafiksäkerheten är det nog något annat man får göra. Vi kan nog
              inte hoppas på någon vinst alls som effekt av regeringens förslag.
            </seg>
            <seg n="ccd38721">
              Man brukar ibland skriva i regeringens proposition att det ska
              vara användarvänligt, att det ska vara nära den enskilde och bra
              för den enskilde. Då undrar jag: Blir det här bra för den enskilde?
              Jag har väldigt svårt att se det.
            </seg>
            <seg n="219cf739">
              Jag tittade i Dagens Industri, och i måndags var där en insändare
              från Peter Jeppsson, vd för Transportgruppen, och Tommy Andersson,
              ordförande för Motorbranschens Riksförbund. De skriver så här
              i sin insändare: En avreglering brukar syfta till att skapa hög
              konkurrens och tillgänglighet. När fordonsbesiktningen avregleras
              är det risk för motsatsen. Det är deras slutsats av det hela.
            </seg>
            <seg n="2ff6ecaf">
              Blir det billigare för konsumenten? Det blir det nog inte. Förvisso
              måste jag erkänna att vi från Miljöpartiets sida nog tycker att
              biltrafiken ska bli dyrare, men jag tror inte att det här är riktigt
              rätt metod. Jag tror i så fall att det är bättre att lägga någon
              sorts skatt på bränslet än att göra det dyrare att besiktiga bilen.
            </seg>
            <seg n="6bea218d">
              Nej, jag kan inte se något annat argument än fler jobb på Transportstyrelsen
              som motiv för regeringens förslag. Jag tycker inte att det är
              tillräckligt starkt för att biträda regeringens förslag, så jag
              yrkar bifall till vår reservation.
            </seg>
          </u>
          <note type="speaker" n="4091f9f9">
            Anf. 5 STEN BERGHEDEN (m):
          </note>
          <u who="sten_bergheden_a3b5cf" xml:id="i-c1beab9a4b47ad56-0" n="287447d4" next="i-7647e8634238c320-0"/>
          <note n="9d47583a">
            Fru talman! I dag debatterar vi betänkande TU8 som behandlar
            proposition 2009/10:32 Fordonsbesiktning och handlar om en omreglering
            av fordonsbesiktningen i Sverige. Betänkandet behandlar också
            en följdmotion och ytterligare två motioner från den allmänna
            motionstiden.
          </note>
          <note n="d8e4fdfb">
            Först vill jag yrka bifall till propositionen och förslagen i
            betänkandet och avslag på motionerna och reservationen.
          </note>
          <u who="sten_bergheden_a3b5cf" xml:id="i-7647e8634238c320-0" n="287447d4" prev="i-c1beab9a4b47ad56-0">
            <seg n="cb227b93">
              Fru talman! Från och med den 1 juli 2010 är det möjligt för fler
              företag att starta och bedriva fordonsbesiktning i Sverige, under
              förutsättning att man blir godkänd och ackrediterad av Styrelsen
              för ackreditering och teknisk kontroll, Swedac.
            </seg>
            <seg n="3f510ba1">
              Detta ska på sikt skapa förutsättningar för fler besiktningsstationer,
              längre öppettider och ett ännu större serviceutbud. Det ökar också
              möjligheterna att välja var man vill besiktiga sitt fordon.
            </seg>
            <seg n="5be3c2d7">
              Kraven på besiktningsföretagen och besiktningsteknikerna kommer
              att finnas i lag, i förordningar och i myndighetsföreskrifter
              som Transportstyrelsen kommer att ansvara för. Transportstyrelsen
              är också den myndighet som kommer att följa upp så att verksamheter
              håller hög och jämn kvalitet och att vi även fortsättningsvis
              får rimliga avstånd till våra besiktningsstationer.
            </seg>
            <seg n="e6a83dcb">
              Det är också viktigt att alla som bedriver fordonsbesiktning
              jobbar efter samma lagar och regler för att alla kunder ska få
              samma bedömning av sina fordon oavsett vilken station de väljer
              att åka till.
            </seg>
            <seg n="a2324933">
              Fru talman! Jag vill också tydligt påpeka att Svensk Bilprovning
              i dag gör ett mycket gott och bra arbete och kommer efter denna
              omreglering säkert att även fortsättningsvis stå för den absolut
              största andelen av våra besiktningar i landet.
            </seg>
            <seg n="d9c3d44c">
              Det som är extra roligt med omregleringen och öppnandet för fler
              aktörer är att man på Svensk Bilprovning själv välkomnar detta.
              Svensk Bilprovning välkomnar detta och ser nya möjligheter med
              konkurrensen. Man lyfter fram att detta kan stimulera nuvarande
              verksamhet ytterligare i det fortsatta arbetet.
            </seg>
            <seg n="b9742ba9">
              De flesta remissinstanser välkomnar förslaget. Konkurrensverket
              vill till och med driva på avregleringen ännu snabbare för att
              uppnå resultat och önskade effekter. Konkurrensverket vill att
              man till och med säljer ut ett antal av de befintliga besiktningsstationerna.
            </seg>
            <seg n="e01a2e43">
              Regeringen och utskottet har ändå valt att gå varsamt fram i
              förändringsarbetet för att se till att vi klarar tillgängligheten
              i både glesbygden och övriga landet.
            </seg>
            <seg n="7ac47f77">
              Fru talman! Sverige är ett av få länder i Europa som i dag inte
              kan erbjuda sina invånare något alternativ till Bilprovningen.
              Detta vill vi ändra på. I jämförelse med andra länder i Europa
              har vi i dag en genomsnittlig prisnivå på våra besiktningar. Pålitligheten
              är god. Däremot är tillgängligheten sämre i Sverige än i många
              andra länder.
            </seg>
            <seg n="8bdc0f46">
              Självklart kommer vi att följa upp effekterna av denna omreglering.
              Vi är också mycket måna om och vill att detta ska bli något bra
              för Sveriges fordonsägare.
            </seg>
            <seg n="eae2dcf7">
              Vid bedömningen av vilka företag som ska få bli ackrediterade
              kommer Swedac att bland annat bedöma organisationen, rutiner,
              metoder, personalens kompetens och lokalisering. Godkända företag
              ska dessutom vara registrerade i Sverige, och de ska ha allmänt
              gott anseende. De ska dessutom ha skött tidigare verksamheter
              på ett laglydigt sätt med mera.
            </seg>
            <seg n="cb8c0006">
              Swedac utför redan i dag kontroller och besiktningar, och man
              har därmed en bred kompetens för att fortsätta att sköta dessa
              godkännanden av verksamheter på ett bra sätt för landet.
            </seg>
            <seg n="c8b2391f">
              Vi är övertygade om att en omreglering av fordonsbesiktningen
              kommer att innebära fler arbetstillfällen, kortare köer, olika
              prisnivåer, fler arbetsgivare, fler stationer och ett bredare
              serviceutbud. Det finns redan i dag företag som är villiga att
              starta och driva besiktningsverksamheten efter den 1 juli nästa
              år.
            </seg>
            <seg n="508f54ef">
              Fru talman! De fyra allianspartierna är överens om att detta
              är ett bra förslag som skapar fler valmöjligheter för våra fordonsägare
              och hjälper till att ytterligare utveckla besiktningsverksamheten
              i Sverige.
            </seg>
            <seg n="e477118b">
              Avslutningsvis vill jag önska alla skaraborgare, fru talman,
              kammarkansliet, trafikutskottets ledamöter och personal samt övriga
              lyssnare en riktigt god jul och ett gott nytt år.
            </seg>
          </u>
          <note n="bdfe1d14">
            I detta anförande instämde Christer Winbäck (fp).
          </note>
          <note type="speaker" n="fe564626">
            Anf. 6 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-d674be5db8ae7044-0" n="348c8d84">
            <seg n="3123eb35">
              Fru talman! Jag tänkte börja med att gå i polemik med Hans Stenberg.
              Han sade att det här var det tokigaste förslaget regeringen har
              lagt fram. Jag tycker att det är ännu sämre att avreglera spår
              eftersom spåren är mer begränsade. Där finns inte plats fler för
              operatörer. Rent fysiskt får det plats med fler verkstäder för
              Svensk Bilprovning. Det är ännu tokigare.
            </seg>
            <seg n="91f8f7ba">
              Jag går tillbaka till regeringens förslag. Jag måste erkänna
              att jag inte var tillräckligt generös mot regeringen när jag sade
              att det nog blir 1520 nya jobb i Transportstyrelsen. Det blir
              nog många nya jobb på Swedac också. Ert förslag ökar nog sysselsättningen.
              Jag vet inte om nya jobb på Transportstyrelsen och Swedac är de
              samhällsekonomiskt mest produktiva arbetstillfällena, de som gynnar
              svensk utveckling, export och tillväxt. Det kanske Sten Bergheden
              kan leda i bevis. Jag väntar spänt på det resonemanget.
            </seg>
            <seg n="186870f2">
              I ditt anförande sade du att det är bra att det nu kommer att
              bli en kontroll av att det blir rimliga avstånd mellan de olika
              bilbesiktningsställena. Det kan i dag regleras genom att i regleringsbrev
              tala om för Svensk Bilprovning vilka avstånden ska vara. Det kan
              lättare styras än att öppna för konkurrens och sedan kontrollera
              att bilprovning finns på olika ställen. Det verkar vara ett konstigt
              sätt att styra rimliga avstånd. Vad är ett rimligt avstånd? Hur
              långt ska man ha till bilbesiktningen?
            </seg>
          </u>
          <note type="speaker" n="5397858c">
            Anf. 7 STEN BERGHEDEN (m) replik:
          </note>
          <u who="sten_bergheden_a3b5cf" xml:id="i-8ed051e967fba7d6-0" n="287447d4">
            <seg n="ae823cd8">
              Fru talman! Jag svarar först på den inledande frågan om arbetstillfällen.
              Enligt de beräkningar som finns och de erfarenheter som man har
              inhämtat ger detta landet ungefär 700 nya jobb. Om det blir samma
              utveckling i Sverige på antalet besiktningsställen med tre gånger
              så många stationer efter avreglering som innan kommer det att
              innebära att tillgängligheten ökar. Vi vet redan i dag att det
              finns mobila besiktningsstationer. De kommer säkert att öka ännu
              mer i framtiden när det finns fler möjligheter för fler aktörer
              att verka.
            </seg>
            <seg n="8e4164d6">
              Det går att reglera allt med hjälp av staten och regleringsbrev.
              Men varför är Miljöpartiet så negativt till att det finns andra
              aktörer som hjälper till? Övriga Europa har sett en möjlighet
              i detta. Vi har studerat vad övriga Europa har gjort, och vi har
              dragit lärdom av detta och lägger fram ett förslag som vi tycker
              är bra.
            </seg>
          </u>
          <note type="speaker" n="838c461c">
            Anf. 8 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-d674be5db8ae7044-1" n="348c8d84">
            <seg n="9c14e2a3">
              Fru talman! Jag tackar för svaret.
            </seg>
            <seg n="6f0969fe">
              Ja, det var frågan om Sverige i förhållande till övriga Europa.
              När jag samarbetade med Socialdemokraterna under de åtta tidigare
              åren tog vi emot många utländska besökare som var imponerade av
              många verksamheter som vi har i Sverige, god ordning och så vidare.
              Jag är inte så säker på att vi hela tiden ska blicka efter hur
              det fungerar någon annanstans om vi själva har något som är bra.
            </seg>
            <seg n="507cf8fa">
              Jag tycker också att det blir bra om det blir 700 nya arbetstillfällen
              om det är fråga om produktiva arbetstillfällen, om de tillgodoser
              ett otillfredsställt behov. Annars påminner Sten Berghedens resonemang
              mest om hur man tänkte om arbetstillfällen i det forna Sovjetunionen.
              Där kunde man också snabbt ordna nya arbetstillfällen. Det fanns
              ingen relation till vad som egentligen behövde göras. Det är en
              viss skillnad. Jag är för nya jobb, men de ska utföra något vettigt.
            </seg>
            <seg n="7c99ed5d">
              Jag kommer till frågan om avreglering. Jag vill återkomma till
              vad mina kompisar i det rödgröna gänget har sagt. Avreglering
              kan vara bra ibland, men här är det bara ett ideologiskt experiment.
              Det går inte att påvisa ett enda motiv annat än möjligtvis fler
              arbetstillfällen som talar för att det här är en god sak, att
              det gynnar någon. Det gynnar uppenbart inte dem som ska besiktiga
              sina bilar.
            </seg>
          </u>
          <note type="speaker" n="4d45d300">
            Anf. 9 STEN BERGHEDEN (m) replik:
          </note>
          <u who="sten_bergheden_a3b5cf" xml:id="i-8ed051e967fba7d6-1" n="287447d4">
            <seg n="22432f91">
              Fru talman! Det är klart att vi skulle kunna skapa ännu fler
              statliga arbeten genom att statliga Svensk Bilprovning bygger
              ut sina stationer ytterligare. Men vi tror på att vi kan gå en
              annan väg, att vi öppnar marknaden och släpper in ett par tre
              aktörer till i landet som startar verksamhet.
            </seg>
            <seg n="7b90c7c8">
              Det handlar inte om att skapa arbetstillfällen, utan de nya företagen
              kommer att bedriva besiktningsverksamhet och kommer att göra ett
              mycket bra och vettigt arbete runt om i landet. Jag delar inte
              alls Karin Svensson Smiths uppfattning att de inte skulle få ett
              vettigt arbete att utföra. Det handlar om att de kommer att skapa
              annan service och ett annat utbud. Kanske kommer de att göra det
              möjligt för människor att besiktiga sina bilar på helt andra tider,
              så att människor slipper ta ledigt från jobb och andra verksamheter
              och kan utnyttja dygnet på ett helt annat sätt och få en helt
              annan servicenivå.
            </seg>
            <seg n="4732f2fb">
              Jag tror på den här möjligheten. Nästan alla andra länder i Europa
              har trott på samma möjligheter. Jag tror att det på sikt kommer
              att bli bra för Sverige.
            </seg>
          </u>
          <note type="speaker" n="dad39dbb">
            Anf. 10 HANS STENBERG (s) replik:
          </note>
          <u who="hans_stenberg_6f64dd" xml:id="i-ab4f369374347692-1" n="b4386859">
            <seg n="7190bb64">
              Fru talman! Den här debatten börjar bli lite absurd.
            </seg>
            <seg n="e2443db4">
              Det ska vara 700 fler människor för att göra exakt samma jobb
              som görs i dag. I hela samhället strävar vi efter att rationalisera
              och effektivisera. Här genomför regeringen med vett och vilja
              en förändring som man vet innebär att det behövs 700 fler anställda
              för att göra exakt samma jobb som i dag. Det är unikt. Jag blir
              nästan mållös.
            </seg>
            <seg n="75fcd2f7">
              Så talar man om att öka tillgängligheten. Senast jag beställde
              tid för besiktning fick jag tid dagen efter om jag hade kunnat
              ta den tiden. Men jag hade ett antal tider att välja på, och inom
              tre dagar fick jag besiktiga bilen. Så ser det ut. Det är många
              år sedan det var köer och problem att få tid för besiktning.
            </seg>
            <seg n="6bfc150f">
              I min egen hemkommun har Bilprovningen en ny och fin anläggning.
              Efter avregleringen tänker man nu försöka hitta externa hyresgäster
              för delar av anläggningen och sedan etablera sig på ytterligare
              en anläggning i staden. Då finns det fler alternativ. Det är naturligtvis
              för att täcka upp så att det går att möta konkurrensen från det
              privata. Då blir det kanske fem till sju minuter kortare resväg
              för den som bor i den ändan av stan till priset av att en nybyggd
              anläggning byggd för medborgarnas pengar kommer att användas mindre
              effektivt än i dag.
            </seg>
            <seg n="917d94ad">
              Var ligger vinsterna i detta? Det kan inte vara så att vi ska
              skapa fler jobb med hjälp av ökad ineffektivitet?
            </seg>
          </u>
          <note type="speaker" n="eb0ca64d">
            Anf. 11 STEN BERGHEDEN (m) replik:
          </note>
          <u who="sten_bergheden_a3b5cf" xml:id="i-8ed051e967fba7d6-2" n="287447d4">
            <seg n="6993e27f">
              Fru talman! Jobben skapas genom ett större serviceutbud, längre
              öppettider och ett helt annat koncept på vissa besiktningsstationer.
              Det handlar också om en ökad tillgänglighet, som i Finland där
              det blev tre gånger så många stationer. Finländarna är nöjda med
              det de har lyckats skapa.
            </seg>
            <seg n="5b79e1a3">
              Tydligen vill man inte ha någon konkurrens inom bilprovningen.
              Man kan inte se ens möjligheten att öppna upp för konkurrens inom
              bilprovningen, trots att Svensk Bilprovning själv välkomnar denna
              idé. De enda som ser ett bekymmer med idén är Socialdemokraterna,
              Miljöpartiet och Vänsterpartiet. De aktörer som finns på marknaden
              ser positivt på detta och ser det som en möjlighet till och med
              det bolag som kommer att bli utsatt för konkurrens.
            </seg>
          </u>
          <note type="speaker" n="9770564a">
            Anf. 12 HANS STENBERG (s) replik:
          </note>
          <u who="hans_stenberg_6f64dd" xml:id="i-ab4f369374347692-2" n="b4386859">
            <seg n="d6460036">
              Fru talman! Det är klart att företagen, även Svensk Bilprovning,
              ser positivt på detta. De måste naturligtvis tro på sitt eget
              företag. Dessutom tar vi nu bort prisregleringen. De ser självklart
              framför sig oanade möjligheter att höja priserna och tjäna mer
              pengar.
            </seg>
            <seg n="70ac8667">
              Det är 700 fler människor som ska göra samma jobb som i dag,
              och man blir fri att sätta priserna. Detta är ingen vara vilken
              som helst som man kan välja om man vill köpa eller inte vi åläggs
              som bilister att besiktiga bilen. Det är inget fritt val. Det
              är ingen fri marknad, utan det är myndighetsutövning. Detta ska
              utföras; vi är tvungna att köpa tjänsten vare sig vi vill eller
              inte. På många orter i landet kommer det heller inte att bli fler
              att välja på, utan det kommer att bli färre att välja på. Det
              är nämligen inte så attraktivt att bedriva bilprovningsverksamhet
              på mindre orter.
            </seg>
          </u>
          <note type="speaker" n="97a36c8f">
            Anf. 13 STEN BERGHEDEN (m) replik:
          </note>
          <u who="sten_bergheden_a3b5cf" xml:id="i-8ed051e967fba7d6-3" n="287447d4">
            <seg n="c863a94a">
              Fru talman! Möjligheten finns att det kan vara olika priser vid
              olika tider på dygnet när det är olika belastning för företagen.
              Det kan innebära att en person som ska besiktiga en bil kan välja
              en tid då avgiften till och med kan vara lägre än i dag. Det skapas
              alltså helt nya möjligheter. Den som väljer en tid som är mer
              belastad får en högre avgift men samtidigt kanske också en helt
              annan tillgänglighet och ett helt annat utbud.
            </seg>
            <seg n="f7d71b1d">
              Vi ska också se den positiva biten att de människor som i dag
              jobbar på Svensk Bilprovning får möjlighet att välja ytterligare
              en arbetsgivare. Med tanke på både löneutveckling och vidareutveckling
              i arbetet är det bra med ytterligare en arbetsgivare. I dag är
              man i Sverige hänvisad till en arbetsgivare. Det finns alltså
              många positiva aspekter på denna del, och jag tror att även Socialdemokraterna
              kanske skulle kunna se dem om de verkligen studerade detta och
              tittade på vad övriga världen faktiskt gör i denna fråga framför
              allt i Europa och Finland.
            </seg>
          </u>
          <note type="speaker" n="807f2a44">
            Anf. 14 PETER PEDERSEN (v) replik:
          </note>
          <u who="peter_pedersen_0f4dae" xml:id="i-29dc5f031e377376-1" n="4aa31761">
            <seg n="618bac59">
              Fru talman! Jag tycker att Sten Bergheden fortfarande är svaret
              skyldig när det gäller de 700 nya jobben. Faktum är att det är
              samma mängd bilister som ska betala merkostnaden, och det är ett
              ansenligt antal extra miljoner som tillkommer om man ska betala
              lön och sociala avgifter för 700 anställda. Någon ska betala detta,
              och det är rimligtvis de som låter besiktiga sina bilar.
            </seg>
            <seg n="49211099">
              Det pratas om att ha möjlighet att välja fritt när man går till
              bilprovningen jag tänkte säga tandläkaren och att man ska kunna
              åka dit på natten eller kvällen när det inte är så många andra
              där. Visst kan man tycka att det är lågtid och inte så många där
              på en lördagsnatt, men frågan är om det blir billigare för dem
              som ska upprätthålla verksamheten. Om de ska stå för den servicen
              kommer det att kosta väldigt mycket pengar.
            </seg>
            <seg n="c0e69c19">
              Tanken är kanske att det ska bli väldigt många ombesiktningar
              som gör att de kan tjäna mer pengar för att bära denna extrakostnad
              eller att vi ska köpa ett större antal bilar per hushåll för att
              få större ruljans och verksamheten att fungera. Jag skulle gärna
              vilja ha svar på hur dessa 700 jobb ska finansieras.
            </seg>
            <seg n="459dcfe4">
              Rapporten som togs fram visar på vissa plus och minus. Å ena
              sidan var ett plus ökad tillgänglighet, och å andra sidan var
              ett minus lägre tillgänglighet i glesbygd. Frågan är då fortfarande:
              Hur ska ni säkerställa att det kommer att finnas närhet och inte
              bara rimliga priser utan rimliga villkor för de människor som
              bor i glesare trakter? De ska inte behöva ta sig långa sträckor
              eller ha mycket sämre utbud och villkor än de som bor i en större
              stad.
            </seg>
            <seg n="0496a980">
              Hur ska ni säkerställa systemet? Det brukar inte vara så att
              de som startar konkurrerande företag flockas ute i glesbygden,
              oavsett om det gäller post, telekommunikationer, bredband eller
              som i detta fall bilprovningen. Det brukar vara i de största städerna
              konkurrens uppstår. Resten får det allmänna sköta. Hur har ni
              tänkt lösa det?
            </seg>
          </u>
          <note type="speaker" n="81613b05">
            Anf. 15 STEN BERGHEDEN (m) replik:
          </note>
          <u who="sten_bergheden_a3b5cf" xml:id="i-8ed051e967fba7d6-4" n="287447d4">
            <seg n="5829ebdf">
              Fru talman! Först och främst är Swedac ansvarigt vid etableringen
              för att kolla att vi får en verksamhet som är så bred som lagen
              säger i varje län. Dessutom kommer Transportstyrelsen att övervaka
              att man verkligen upprätthåller denna nivå av service också ute
              på landsbygden. Vi vet också från Finland att det kan komma upp
              fler besiktningsställen, och det ökar tillgängligheten. De mobila
              besiktningsställena kommer säkert också att öka i dessa områden.
            </seg>
            <seg n="2b367b98">
              När det gäller priset på en besiktning handlar det om att det
              servicepris, den kostnad som kommer att vara för besiktning, säkert
              kommer att variera över en större spännvidd. I dag är den genom
              statliga beslut satt till 300 kronor, men i framtiden kanske den
              enligt detta förslag kommer att ligga någonstans runt 200400.
              Det beror på vart du väljer att åka och vilka tider och vilken
              service du vill ha.
            </seg>
            <seg n="90f22a98">
              Det är ju ett fritt val, precis som när Pedersen går till sin
              tandläkare. Han går väl till den tandläkare han tycker gör jobbet
              på ett bra sätt och har rimliga priser. Den bedömningen kommer
              givetvis varje fordonsägare att göra. Vill fordonsägaren åka till
              Svensk Bilprovning kommer han självklart att även fortsättningsvis
              åka dit. Vill han åka till ett annat ställe ger vi honom möjligheten
              att göra det.
            </seg>
            <seg n="c94d1bbb">
              Jag förstår inte varför man är så negativ till att över huvud
              taget öppna upp för möjligheten att ha ett alternativ och varför
              man är så inlåst i sitt tänkande att staten ska sköta allt själv.
            </seg>
          </u>
          <note type="speaker" n="da8b220a">
            Anf. 16 PETER PEDERSEN (v) replik:
          </note>
          <u who="peter_pedersen_0f4dae" xml:id="i-29dc5f031e377376-2" n="4aa31761">
            <seg n="e8061c5a">
              Fru talman! Det är inte bara staten som äger Svensk Bilprovning,
              utan det är andra aktörer också. Det första ni får göra är alltså
              att socialisera Svensk Bilprovning för att sedan eventuellt privatisera
              vad vet jag om hur ni har tänkt gå till väga?
            </seg>
            <seg n="0fbc6bd3">
              Fru talman! På s. 10 står det: Om verksamhet efter ackreditering
              inte skulle etableras inom ett visst område finns grund att återkalla
              ackrediteringen. Då finns visst hopp om att man gör någonting.
              Men sedan står det: Villkoret innebär inte någon begränsning av
              hur många aktörer som kan etablera sig i ett visst område. Det
              är ju bra, men finns det någonstans reglerat vilken mängd som
              ska finnas i till exempel glesbygd? Vad är ett rimligt villkor
              till exempel för avstånd till bilprovningen för människor som
              bor i glesbygd, oavsett om det är rörligt eller fast?
            </seg>
            <seg n="27194b95">
              Det står att det inte finns några hinder för att många etablerar
              sig i samma område. Ja, då har vi Helsingfors, Göteborg, Malmö
              och ett antal stora städer som kommer att få massor av konkurrens
              och där man kommer att slåss om kunderna. Om inte samma aktörer
              finns ute i glesbygden och slåss om kunderna där, vad finns det
              för garantier för att det faktiskt blir inte bara rimliga priser
              utan också rimliga villkor så att de som bor i glesbygd inte ska
              behöva sitta och åka tiotals mil för att komma till bilprovningen?
              Så är faktiskt inte fallet i dag, utan det är bra villkor, bra
              tillgänglighet och nöjda kunder.
            </seg>
            <seg n="bcf6991a">
              Ni säger att ni ska göra dem ännu mer nöjda. Hur ska ni säkerställa
              de nöjda kunderna ute i glesbygden, på landsorten? Det har jag
              fortfarande inte fått något svar på.
            </seg>
          </u>
          <note type="speaker" n="0f083a09">
            Anf. 17 STEN BERGHEDEN (m) replik:
          </note>
          <u who="sten_bergheden_a3b5cf" xml:id="i-8ed051e967fba7d6-5" n="287447d4">
            <seg n="ef919566">
              Fru talman! Först och främst har Transportstyrelsen ett ansvar
              att sköta detta genom översynen, och dessutom har Swedac ett ansvar
              när de tillåter nya verksamheter. Sedan har vi precis som det
              står i betänkandet självklart också ett politiskt ansvar att följa
              upp detta, och det tänker vi göra för att just garantera att det
              inte blir orimliga avstånd.
            </seg>
            <seg n="25397db5">
              I dag har vi i genomsnitt ungefär 26 kilometer till en bilbesiktningsstation.
              I propositionen står det att detta med fler aktörer och ett större
              utbud kan minska till 1822 kilometer. Det skulle enligt uträkningen
              innebära att vi minskar koldioxidutsläppen med 4 500 ton.
            </seg>
            <seg n="e49bff17">
              Här står alltså vänstermajoriteten och säger nej till ett förslag
              som skulle kunna minska koldioxidutsläppen i Sverige, samtidigt
              som man har miljökonferens nere i Köpenhamn. Läs igenom siffrorna!
              Detta skulle kunna vara vårt första bidrag om ni kunde gå med
              på detta förslag.
            </seg>
          </u>
          <note type="speaker" n="770a6990">
            Anf. 18 SVEN BERGSTRÖM (c):
          </note>
          <u who="sven_bergstrom_93e816" xml:id="i-76198a1b1ac44167-0" n="220f6b51">
            <seg n="84787c45">
              Fru talman! Omreglering och konkurrensutsättning av fordonsbesiktningsmarknaden
              har diskuterats i Sverige under lång tid, sedan tidigt 1990-tal.
              Det är nu 15 år sedan den dåvarande regeringen lade fram förslaget
              om att avskaffa monopolet på fordonsbesiktning, och det är dags
              att gå från ord till handling. Vi har också i Sverige kommit till
              den tidpunkt då vi är beredda att genomföra en omreglering av
              marknaden för fordonsbesiktning och öppna den för fler aktörer.
            </seg>
            <seg n="8da6a2b4">
              Sverige har så här långt varit ett av sex länder i Europa som
              har hållit fast vid monopolet inom bilprovningen. De andra länderna
              är Grekland, Lettland, Luxemburg, Schweiz och Ungern. Det är inte
              riktigt lika illa som på apoteksområdet, där det väl var Nordkorea,
              Kuba och Sverige. Här är det några länder till som dröjer kvar.
              Men vi har gott sällskap av många länder, både socialdemokratiskt
              och borgerligt styrda, som bejakar mångfald och tror på konkurrensutsättning
              som en metod att förbättra verksamheten.
            </seg>
            <seg n="82d9533d">
              Det förslag som riksdagen nu ska ta ställning till är väl berett
              och övervägt under lång tid. En sak som har diskuterats är vilka
              effekter en omreglering av det här slaget skulle få i de glesare
              delarna av vårt land. Det är intressant att så många är så intresserade
              av den frågan. För mig som centerföreträdare i trafikutskottet
              väger den aspekten på frågan tungt.
            </seg>
            <seg n="8c6acf1b">
              I det utredningsmaterial som har tagits fram har just effekterna
              för landsbygden och den riktiga glesbygden diskuterats ordentligt.
              När vi nu närmar oss ett beslut kan vi konstatera att det på den
              punkten inte finns anledning till oro. Inte minst trafikutskottets
              möte med Bilprovningens chef Magnus Ehrenstråhle bekräftade att
              man från Bilprovningens sida har fortsatt mycket höga ambitioner
              att man i hela Sverige ska ha tillgång till bilprovning på ett
              rimligt avstånd. Man är till och med beredd att öppna fler stationer,
              och man kör med sin ambulerande fordonsbesiktning och så vidare.
            </seg>
            <seg n="4cb5286a">
              Våra nordiska grannar Finland, Norge och Danmark har inte heller
              något monopol på bilprovningen, och åtminstone Norge och Finland
              har ju liknande geografiska och befolkningsmässiga förhållanden
              som Sverige. Från dessa länder har inte rapporterats om att de
              mer glest bebyggda delarna av respektive land skulle ha fått en
              försämrad situation när det gäller tillgång till bilprovning.
            </seg>
            <seg n="08836396">
              Fru talman! Att också släppa in privata aktörer på bilprovningsområdet
              är inte att tumma på trafiksäkerheten, på nödvändig utbildning
              eller på strikt och rättssäker fordonskontroll, som har antytts
              i debatten här. Det ska bland annat säkras av att alla som vill
              agera på denna marknad måste certifieras av styrelsen för ackreditering
              och teknisk kontroll, Swedac. Med denna reformering blir också
              bilprovningen anpassad till den svenska huvudregeln om öppna system
              för provning och kontroll.
            </seg>
            <seg n="a3615d3f">
              Fru talman! Mycket mer skulle kunna sägas i denna fråga, men
              Sten Bergheden har noggrant gått igenom ärendet också. Jag vill
              avsluta med att yrka bifall till utskottets förslag. Jag vill
              också rikta ett tack till vårt kansli för ett sedvanligt gott
              arbete under den här terminen. I den frågan hoppas och tror jag
              att vi är eniga över alla blockgränser. Jag önskar också god jul
              och gott nytt år.
            </seg>
          </u>
          <note type="speaker" n="49258817">
            Anf. 19 HANS STENBERG (s) replik:
          </note>
          <u who="hans_stenberg_6f64dd" xml:id="i-ab4f369374347692-3" n="b4386859">
            <seg n="54e2932c">
              Fru talman! Jag vill börja med att kommentera det som kom fram
              tidigare från Sten Bergheden om att man enligt propositionen skulle
              få i genomsnitt 4 kilometer kortare att åka till besiktningen.
              Det skulle minska koldioxidutsläppen. Det är naturligtvis riktigt.
            </seg>
            <seg n="65effd8e">
              Jag undrar om regeringen också har räknat på hur mycket koldioxid
              700 ytterligare anställda i sektorn bidrar till när de ska åka
              till och från jobbet varje dag. Det kanske Sven Bergström kan
              svara på. Det torde betydligt överstiga den minskning av koldioxidutsläppen
              som man uppnår med kortare resväg den gång per år eller vartannat
              år som man ska åka och besiktiga bilen.
            </seg>
            <seg n="ddeb7e7b">
              Jag hörde på radion i morse att en representant för en av de
              privata aktörerna på den besiktningsmarknad som ska växa fram
              efter halvårsskiftet menade att det nog inte blir så stora prishöjningar
              i storstadsområdena. På landsbygden är däremot prissättningen
              helt fel i dag, och därmed krävs det omfattande prishöjningar.
              Erfarenheterna från Finland är också tydliga. Det har blivit ordentligt
              mycket dyrare att besiktiga bilen.
            </seg>
            <seg n="b5787c79">
              Sven Bergström kanske kan svara på vad det är som gör att vi
              inte skulle få samma utveckling i Sverige. På vilket vis skiljer
              det sig?
            </seg>
          </u>
          <note type="speaker" n="7ec4c154">
            Anf. 20 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-76198a1b1ac44167-1" n="220f6b51">
            <seg n="153dd0cb">
              Fru talman! När man lyssnar på den rödgröna sidans debattinlägg
              ja, Karin Svensson Smith ska jag ha en replikväxling med sedan
              slås man av att man verkar vilja ha en återgång till gamla modeller
              över hela linjen. Det var bättre förr. Björn Rosengren talade
              om den sista sovjetstaten. Ibland funderar jag på om det verkligen
              var Norge han menade eller om det var något annat land.
            </seg>
            <seg n="f935d662">
              Jag skulle vilja rikta en fråga till Hans Stenberg: Om det Gud
              förbjude skulle bli regeringsskifte nästa höst, kommer du då att
              återföra den här reformen och återinföra monopol på det här området,
              eller blir det som med jobbskatteavdraget att ni anpassar er år
              för år, så att det som i fjol var fel och dumt nu kommer att vara
              högsta sanning och klokskap? Svara gärna på den frågan, Hans Stenberg.
            </seg>
            <seg n="62d20748">
              När det gäller de 700 nya jobben vill jag gärna veta vad Hans
              Stenberg har tänkt sig för alternativ. Ska dessa människor ligga
              hemma i hängmattan? Det har förmodligen ett jobb i dag också med
              ett visst reseavstånd. Har Hans Stenberg gjort någon beräkning
              som visar att de får mycket längre till det nya jobbet med koppling
              till bilprovningen? Hur tänker man i det socialdemokratiska partiet?
              Det skulle vara intressant att veta.
            </seg>
            <seg n="f81b9739">
              När vi i utskottet träffade Magnus Ehrenstråhle fick jag inte
              alls intrycket att det skulle bli dyrare. 350400 kronor kan det
              bedömas kosta om tre till fem år. Det var hans bedömning. Och
              när det gällde tillgängligheten över hela landet var deras ambition
              att öppna fler stationer, inte att antalet skulle minska. Det
              skulle öka tillgängligheten.
            </seg>
            <seg n="fd32524c">
              Som har påpekats tidigare ser man från Bilprovningens sida det
              här som en möjlighet att öka produktiviteten i den egna verksamheten.
              Man får jämföra sig med andra och hur de sköter det här. All erfarenhet
              från andra verksamheter tyder på att det då blir bättre. Man ökar
              produktiviteten och blir duktigare. Eller tror Stenberg att Bilprovningen
              har en optimal utformning på alla sätt redan i dag?
            </seg>
          </u>
          <note type="speaker" n="0abe54fa">
            Anf. 21 HANS STENBERG (s) replik:
          </note>
          <u who="hans_stenberg_6f64dd" xml:id="i-ab4f369374347692-4" n="b4386859">
            <seg n="a6607173">
              Fru talman! 94 procent av kunderna är nöjda. Vi har låga priser
              jämfört med övriga Europa. Den modell ni förespråkar innebär att
              det krävs ytterligare 700 människor för att utföra samma myndighetsuppgift
              som det här handlar om.
            </seg>
            <seg n="142d5d66">
              Sedan blir jag nästan skrämd när jag hör resonemangen om de 700
              ytterligare som ska till. Sverige är ett konkurrensutsatt land.
              Vi behöver vara effektiva på alla områden. Vi behöver fler jobb,
              men vi behöver fler jobb i exportindustrin och i tjänstesektorn,
              alltså sådant som kan ge tillväxt och utveckling i landet. Vi
              behöver inte fler människor som kontrollerar bilar. Vi har i dag
              de människor som behövs för det. Det sker på ett utmärkt sätt.
            </seg>
            <seg n="56f922a8">
              Priserna för bilprovning har fördubblats i Finland. Nu tror Sven
              Bergström på Bilprovningens chef som säger att de nog går upp
              med bara en tredjedel. Även om detta skulle visa sig stämma undrar
              jag: Varför ska bilprovningen bli en tredjedel dyrare än i dag?
              Vad ligger det för vinst i det? Varför ska människor betala mer
              än vad man behöver för myndighetsutövning? Det är ingen tjänst
              man köper. Det är fullkomligt obegripligt.
            </seg>
            <seg n="1d8ee56f">
              Jag vill också, precis som flera andra här tidigare, passa på
              så här dagarna före jul att tacka mina kolleger i utskottet på
              båda sidorna för ett gott samarbete under året och önska alla
              en god jul och ett gott nytt år. Likaså vill jag önska trafikutskottets
              kansli en riktigt god jul och ett gott nytt år.
            </seg>
            <seg n="962380a0">
              Men svara gärna på frågan, Sven Bergström: Hur blir det bättre
              att 700 människor ska göra samma jobb som i dag? Tror du verkligen
              att kundnöjdheten ökar?
            </seg>
          </u>
          <note type="speaker" n="2423eeed">
            Anf. 22 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-76198a1b1ac44167-2" n="220f6b51">
            <seg n="d66635fa">
              Fru talman! Jag ska gärna svara på den frågan. Jag noterar dock
              att Hans Stenberg inte kommenterade min fråga till honom om att
              man redan har kunnat räkna ut att de där 700 människorna skulle
              bränna mycket mer koldioxid i sina nya jobb med anknytning till
              bilprovningen jämfört med i de jobb de har i dag.
            </seg>
            <seg n="607a5ede">
              Det kan naturligtvis vara så att man höjer servicegraden. Bilprovningens
              verksamhet har utvecklats oerhört under de ca 30 år som jag har
              besökt dem. De ger goda råd och tips om hur man kan sköta bilen
              på ett bättre sätt, om förebyggande och underhåll.
            </seg>
            <seg n="682f42e4">
              Sten Bergheden var inne på att man kanske kan ha andra öppettider
              och differentierade priser beroende på när på dagen man besöker
              bilprovningen. Det finns naturligtvis en flexibilitet i det här
              som är outnyttjad.
            </seg>
            <seg n="4033c6c4">
              När det gäller de där 700 en gång till brukar det sägas att i
              svensk livsmedelssektor skulle vi kunna försörja inte bara 810
              miljoner människor som vi är i Sverige, utan det finns så mycket
              personal inom livsmedelssektorn att vi skulle kunna försörja 80,
              90 eller kanske 100 miljoner människor. Vill Socialdemokraterna
              kommendera bort dem och säga att, nej, det behövs bara hälften
              så många inom livsmedelssektorn? Bort med Hemköp, bort med Ica,
              det räcker med Konsum. Eller hur ser ni på detta? Det är också
              ett exempel på att ni har en väldigt statisk och gammaldags syn
              på detta.
            </seg>
            <seg n="5032b877">
              Det är bara sex länder utöver Sverige som har kvar den här modellen.
              Socialdemokratiska länder som har haft stabila socialdemokratiska
              regeringar i många år tycker att det är fel med mångfald. Men
              jag är övertygad om att i Sverige kommer en eventuell socialdemokratisk
              regering någon gång i framtiden att tycka: Ja, men det är inte
              så fel. Bara SJ är ett gott exempel. Man har börjat ta till sig
              servicetänkande och kundorientering på ett helt annat sätt än
              när man var ensam på marknaden för 20 år sedan. Då fick människor
              stå med mössan i hand för att eventuellt få köpa en biljett till
              en osäker kostnad.
            </seg>
            <seg n="ad785155">
              Service och mångfald är bra, och jag hoppas att också den rödgröna
              sidan inser det så småningom.
            </seg>
          </u>
          <note type="speaker" n="9541863e">
            Anf. 23 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-d674be5db8ae7044-2" n="348c8d84">
            <seg n="71ebbce2">
              Fru talman! Jag hade möjlighet att vikariera i Klimatberedningen
              när Maria Wetterstrand var mammaledig. Där listade vi alla aktiviteter
              som skulle kunna minska transportsektorns utsläpp, men vi glömde
              det här med Bilprovningen. Jag skulle vilja att Sven Bergström
              utvecklar hur många ton koldioxid mindre det blir jämfört med
              det som vi föreslog i enighet i Klimatberedningen, utvidgad kapacitet
              i järnvägsnätet med 50 procent och införande av kilometerskatt
              på lastbilar. Vilken dignitet har det här med Svensk Bilprovning?
            </seg>
            <seg n="459eac4a">
              Jag skulle vilja återvända till en mer ideologisk fråga, eller
              jag vet egentligen inte om det är en ideologisk fråga. Jag har
              läst nationalekonomi. Det var förvisso ett tag sedan, men där
              lärde man sig vissa kriterier för vad som är en fri marknad och
              fri etablering och vad som är fri prissättning, och de två sakerna
              uppfylls nu. Men det är ju fritt för kunderna att välja om de
              vill köpa tjänsten. Det är också ett kriterium för en fri marknad.
              Man är ju inte tvungen att gå in och köpa om det är en helt fri
              marknad. Är det då nästa steg att det blir fritt för kunderna
              att välja om de ska besiktiga bilen? Om ni ska fullfölja det här
              med att det ska vara en fri marknad ska det ju inte vara nödvändigt
              att besiktiga bilen.
            </seg>
            <seg n="fe9cb3aa">
              Marknadsekonomi är bra till mycket, men jag tror att det behövs
              någon sorts reglering. Jag tror fortfarande att det är rätt bra
              med en obligatorisk bilbesiktning, men att den ska vara frivillig
              är kanske nästa reformförslag från den här regeringen. Är det
              så, Sven?
            </seg>
          </u>
          <note type="speaker" n="34b807cb">
            Anf. 24 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-76198a1b1ac44167-3" n="220f6b51">
            <seg n="3c0dd037">
              Fru talman! Visserligen närmar vi oss jul och det är en lite
              mer avslappnad ton här i kammaren. Men ibland undrar jag om det
              är allvar eller skämt, som när Karin Svensson Smith frågar om
              det ska vara frivilligt att besiktiga sin bil. Vi har naturligtvis
              varit överens om att det är en viktig trafiksäkerhetsfrämjande
              åtgärd att alla ska besiktiga sina bilar med regelbundenhet. Det
              har också visat sig att det är mycket sällan som det är tekniska
              fel på bilen som orsakat olyckor i Sverige.
            </seg>
            <seg n="02737059">
              På Bilprovningen har de blivit jätteduktiga 94 procents kundnöjdhet,
              påpekade Hans Stenberg. Men det har varit perioder när det har
              varit långa köer och man har fått åka många mil för att besiktiga
              sin bil, kanske fem eller tio mil, inte för att komma till närmaste
              bilprovning utan för att komma till en bilprovning där man lyckats
              få en tid till sist.
            </seg>
            <seg n="d2467058">
              När det gäller koldioxidpåverkan vet jag inte om Karin Svensson
              Smith är inne på samma tema som Hans Stenberg, att de här 700
              människorna genererar mycket mer koldioxidutsläpp om de jobbar
              inom bilprovningsverksamhet jämfört med om de jobbar inom annan
              verksamhet. Men det kanske Karin Svensson Smith kan utveckla i
              sitt nästa inlägg.
            </seg>
            <seg n="bb3c15c4">
              Sedan noterade jag att Karin Svensson Smith åberopade Peter Jeppsson
              på Transportgruppen i sitt huvudanförande, men hon undvek mycket
              noga hans slutsats. Hans slutsats är nämligen inte att man inte
              ska göra någonting åt bilprovningen, utan han bejakar mångfald
              och konkurrensutsättning. Han hade synpunkter på detaljer i regeringens
              förslag, men han står på vår sida i grundsynen att det är klokt,
              bra och framsynt att låta fler aktörer komma in på marknaden för
              bilprovning.
            </seg>
          </u>
          <note type="speaker" n="cf1c7a18">
            Anf. 25 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-d674be5db8ae7044-3" n="348c8d84">
            <seg n="912530df">
              Fru talman! Mitt inlägg om hur mycket koldioxidutsläpp man sparar
              var föranlett av att Sten Bergheden hävdade att det här var en
              miljöåtgärd som man skulle tänka på nu när klimatmötet i Köpenhamn
              pågår, så det här skulle vara positivt. Jag har liksom inte sett
              det, så jag skulle vilja att Sven, som ju är kunnig på det här
              området, förklarar för mig hur det hänger ihop.
            </seg>
            <seg n="4b9806d8">
              Sedan tyckte jag att det var intressant detta med regional utveckling
              och tillgänglighet. Det måste ju också intressera Sven Bergström.
              Här säger man att det ska bli så bra därför att Transportstyrelsen
              ska övervaka att det inte blir sämre tillgänglighet i glesbygd.
              Men det tror jag är enklare att kontrollera om man behåller bilprovningen
              som den är nu, för det är enklare att styra.
            </seg>
            <seg n="f61461e3">
              Om det här är Transportstyrelsens nya uppgift, ska den då också
              övervaka att det finns posttjänster överallt? Ska den övervaka
              att det finns bensinpumpar överallt? Det kanske är en ny verksamhet
              som Transportstyrelsen ska syssla med ett tips, för ni brukar
              ju klaga på att det blir allt färre pumpar och att det är ett
              bekymmer i glesbygd. Det kanske Transportstyrelsen ska ordna då.
              Är det så? Jag förstår inte riktigt hur ni tänker.
            </seg>
            <seg n="635ac53e">
              När det gäller Posten är det rätt intressant att när konkurrensen
              släpptes in där fick man börja med statsanslag för att klara av
              övernattbefordran även i glesbygd. Det klarade ju Posten på eget
              bevåg tidigare när det inte fanns konkurrens, därför att då lät
              man överskotten i storstäderna finansiera en bra service i glesbygd.
              Men när man öppnade upp för City Mail och andra att plocka russinen
              ur kakan var vi från riksdagens sida tvungna att lägga till så
              att Posten kunde klara servicen även i glesbygd. Det tycker jag
              var riktigt att vi gjorde. Men det hade vi inte behövt göra om
              Posten hade fått ha hand om hela verksamheten, för då hade man
              kunnat låta den billiga postdistributionen i storstad finansiera
              upprätthållandet av service även där människor bor långt ifrån
              varandra.
            </seg>
          </u>
          <note type="speaker" n="e4eb856e">
            Anf. 26 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-76198a1b1ac44167-4" n="220f6b51">
            <seg n="f120d86e">
              Fru talman! Jag vet att Karin Svensson Smith numera tillhör Miljöpartiet
              men att hon har en bakgrund i Vänstern. När jag hör henne argumentera
              här i riksdagen måste jag säga att det inte är alldeles tydligt
              att hon har bytt parti. När hon resonerar om Posten, SJ och annat
              låter det som åter till det gamla, åter till ett ensamt postverk,
              kanske också ett ensamt televerk bort med Telenor, Tele 2 och
              alla de andra åter till ett ensamt SJ där man fick stå med mössan
              i hand, som på Lars Petersons tid på 60-talet, och fråga om man
              möjligen kunde få köpa en biljett och kanske komma fram så småningom.
              Jag har uppfattat att Miljöpartiet har en mer dynamisk syn på
              marknadens möjligheter att bejaka mångfald på olika områden i
              samhället.
            </seg>
            <seg n="de887ed6">
              Sten Bergheden har sagt något om frågorna om miljöåtgärder. Jag
              uppfattade hans inlägg som att han påpekade att om man får närmare
              till närmaste bilprovning blir det mindre koldioxidutsläpp när
              man åker till bilprovningen. Så uppfattade jag hans resonemang.
            </seg>
            <seg n="9b4f4007">
              Jag är den förste att säga att bilprovningen i dag har blivit
              mycket bättre, kanske under hotet av mångfald och konkurrensutsättning.
              I dag är det väldigt korta köer och man får tider precis när man
              vill. Men det är inte länge sedan, för bara några år sedan, som
              jag själv fick åka till Ljusdal eller Sundsvall i stället för
              till Hudiksvall för att besiktiga en bil. Då blev det mycket CO2-utsläpp,
              och det var långa kötider. Jag tror att det redan har haft en
              positiv effekt på bilprovningen att man har känt att det kommer
              att bli som i många andra länder runt om i Europa. I alla våra
              nordiska grannländer, oavsett om de har socialdemokratisk eller
              borgerlig regering, finns mångfald och konkurrensutsättning. Ingen
              talar om återreglering. Jag fick inget svar av vare sig Hans Stenberg,
              Peter Pedersen eller Karin Svensson Smith på om ni tänker driva
              utvecklingen tillbaka och återinföra monopol på det ena efter
              det andra området. Bilprovningen är det exempel vi diskuterar
              i dag.
            </seg>
          </u>
          <note type="speaker" n="0f0716f6">
            Anf. 27 CHRISTER WINBÄCK (fp):
          </note>
          <u who="christer_winback_e24068" xml:id="i-aeda428e5afd91f0-0" n="39587a53">
            <seg n="d4f4f21a">
              Fru talman! Svensk Bilprovning ska konkurrensutsättas. Privata
              företag kommer att kunna utföra besiktningar av olika slag. Våra
              vänner i den rödgröna federationen avvisar förslaget. Usch och
              fy, inte kan privata företag göra saker lika bra som offentliga.
              Dessutom måste det kontrolleras att de gör rätt, vilket betyder
              omfattande kontroller.
            </seg>
            <seg n="2737d526">
              Kära vänner i det rödgröna sällskapet! Någon talade för en stund
              sedan om skygglappar. Det finns företag som klarar sig och går
              med vinst fast de inte är statliga. Jag förstår att det förvånar,
              men så är det faktiskt. Det gäller även inom sektorer där de helt
              eller delvis konkurrerar med det offentliga på en öppen marknad.
            </seg>
            <seg n="40ca92d4">
              Låt oss se över några av det rödgröna kompaniets argument i den
              nästan gemensamma reservationen. Det första argumentet är att
              94 procent av kunderna uppger att de är nöjda med sitt besök på
              provstationen, vilket Hans Stenberg upprepar flera gånger. Det
              betyder att där man är nöjd med det offentliga utbudet behövs
              det alltså ingen konkurrens. Gäller det även tvärtom? Om konsumenter
              är missnöjda med butik, urval och tillgänglighet, ska man då starta
              offentliga monopol?
            </seg>
            <seg n="62702b09">
              Det andra argumentet är att dagens system för fordonsbesiktning
              är självfinansierande och inte behöver gå med vinst. Men om ett
              privat företag eller en privat företagsgrupp med samordnings-
              och synergieffekter med annan verksamhet kan göra det billigare
              och tjäna några kronor är det inte fel. Då får vi kanske några
              fler företag i Sverige och kan minska arbetslösheten. Kan de inte
              tjäna på det kommer de antingen att inte försöka eller också försöka
              och efter en tid dra sig ur. Svårare än så behöver man faktiskt
              inte stava marknadsekonomi.
            </seg>
            <seg n="07b7fcc3">
              Som tredje argument ifrågasätter man om ett privat företag ska
              få jobba med trafiksäkerhet. Vad är det för tveksamt med det?
              Angående trafiksäkerhet samarbetar Svensk Bilprovning med flera
              privata aktörer för att öka trafiksäkerheten. Man anser att kompetens
              finns även utanför den egna organisationen. Svensk Bilprovning
              är engagerad i ett flertal samarbeten som syftar till att öka
              trafiksäkerheten, värna miljön, förbättra fordonsekonomin med
              mera. Vi ska inte glömma att bilprovningen faktiskt till 48 procent
              ägs av ett antal intresseorganisationer som privata aktörer står
              bakom. Peter Pedersen talade om att socialisera bilprovningen.
              Jag tror att ni är bättre på det än vi är.
            </seg>
            <seg n="22b50802">
              Det femte argumentet är att det krävs en stor kontrollapparat
              i och med att staten lämnar över ansvaret för fordonsbesiktning
              på privata aktörer. Med dagens system är denna kontrollapparat
              överflödig. Alla statliga organ är uppenbarligen felfria. Det
              privata är misstänkt och måste kollas.
            </seg>
            <seg n="2896e996">
              Det kanske inte har gått upp för er att man kontrollerar och
              utövar tillsyn även på statlig verksamhet. MSB är tillsynsmyndighet
              över SOS Alarm som ägs av stat och landsting. Vi har tillsyn i
              miljöbalken över kommunal verksamhet. Socialstyrelsen granskar
              offentlig sjukvård vad gäller brister etcetera. Vi har tillsyn
              av skolor genom Skolinspektionen. Mycket sådan verksamhet granskas
              och utövas det tillsyn på alltså. Vi har även flera exempel i
              Sverige på hur tillsynsutövandet utförs av privata aktörer. Sotning
              och skorstensfejning är ett bra exempel på det.
            </seg>
            <seg n="8fdbde12">
              Vi ska heller inte glömma att bilprovningen utsätts för en viss
              tillsyn i dag genom Swedac. Så kommer även de som ansöker om att
              få öppna privata provningsstationer att bli kontrollerade, vilket
              var det rödgröna sällskapets sjätte argument mot förslaget.
            </seg>
            <seg n="4f2c8a36">
              Det sjunde argumentet är att det blir höjt pris på grund av utökad
              tillgänglighet och service något kunderna inte efterfrågar. Vi
              får väl se hur priserna utvecklas. Några av er är annars duktiga
              på att hitta på pålagor för bilister och andra inom fordonsområdet.
              Ökad tillgänglighet och bättre service kan leda till ett något
              högre pris. Kvällar och helger nämndes förut, och det är klart
              att det kan kosta något mer. Men vad kunderna efterfrågar när
              de själva får välja återstår att se. Det är bättre att de får
              välja än att vi bestämmer exakt vad de får efterfråga.
            </seg>
            <seg n="37af33c8">
              Det åttonde argumentet är att den totala efterfrågan på bilbesiktning
              är oberoende av priset eftersom den är obligatorisk för alla som
              innehar ett fordon. Det är inte riktigt sant. Det finns en mängd
              extra produkter som kan vara av intresse i dag. Det kan vara utökad
              extra besiktning före bilköp, registreringsbesiktning vid införsel
              av bil, vägning, extra avgaskontroll efter motorservice, lämplighetsbesiktning
              och så vidare. Visst finns det en marknad bara man utvecklar den.
              Här kan en del av de jobb som har nämnts komma i fråga.
            </seg>
            <seg n="e10a7be0">
              Att sitta still utvecklar ingenting. Med fler aktörer kommer
              fler idéer, nya metoder och annat. Det betyder att vi måste ta
              chansen och pröva.
            </seg>
            <seg n="24dfcd59">
              Fru talman! Jag skulle kunna fortsätta att räkna upp många fler
              exempel, men tiden räcker inte för att bemöta alla nedskrivna
              grodor. Jag får ta det i replikerna i stället.
            </seg>
          </u>
          <note type="speaker" n="1404e52e">
            Anf. 28 HANS STENBERG (s) replik:
          </note>
          <u who="hans_stenberg_6f64dd" xml:id="i-ab4f369374347692-5" n="b4386859">
            <seg n="87665529">
              Fru talman! Kan privata företag göra det billigare måste de få
              försöka, säger Christer Winbäck. Om jag trodde att det fanns en
              möjlighet att detta kunde bli billigare och bättre för konsumenterna
              skulle jag inte ha något emot en avreglering. Vi socialdemokrater
              avreglerade många marknader under vår regeringsperiod. Problemet
              är att enligt regeringens egna beräkningar kommer det att bli
              betydligt dyrare för konsumenterna. Det är mitt stora bekymmer
              med avregleringen.
            </seg>
            <seg n="9dca75aa">
              Vi vet att det med all säkerhet kommer att bli lite bättre tillgänglighet
              i städerna. Man kanske inte måste vänta tre dagar på besiktning
              utan kan kanske få den samma dag till ett betydligt högre pris,
              om man har det behovet.
            </seg>
            <seg n="ca005db8">
              Problemet är att detta är myndighetsutövning. Det är obligatoriskt
              och går inte att välja bort. Bor man i glesbygd eller på landsbygden
              blir det sämre med det nya förslaget. Enligt de privata aktörer
              som ska in på marknaden och som Christer Winbäck så varmt omhuldar
              kommer vi att få rejäla prishöjningar på landsbygden och på mindre
              orter. Dessutom kommer tillgängligheten sannolikt att bli sämre.
            </seg>
            <seg n="9d27f820">
              Som statens företrädare ska vi se till att obligatoriska verksamheter
              som vi tvingar människor att genomgå ska ha samma tillgång till
              service till samma pris i hela landet. Det är viktigt i en demokrati.
            </seg>
          </u>
          <note type="speaker" n="8611b595">
            Anf. 29 CHRISTER WINBÄCK (fp) replik:
          </note>
          <u who="christer_winback_e24068" xml:id="i-aeda428e5afd91f0-1" n="39587a53">
            <seg n="0f24836a">
              Fru talman! Det var många saker på en gång. Om det fanns en möjlighet
              att privata företag kunde göra något bättre än statliga skulle
              jag inte ha något emot en avreglering, sade Hans Stenberg. Jag
              är av åsikten att vi på vår sida ser möjligheterna. Det gör uppenbarligen
              inte Hans Stenberg, vilket är tråkigt.
            </seg>
            <seg n="b1a6933d">
              Om det blir betydligt dyrare får väl prisuppgifterna visa. Det
              kan naturligtvis bli en justering av priserna. Det har sagts tidigare
              under debatten att vi har låga priser på bilbesiktning i Sverige.
              Utifrån det tjänsteutbud som kan komma kan det bli varierande
              priser. Vi har redan i dag varierande priser på Bilprovningen
              beroende på om besiktningen avser lätta fordon, tyngre fordon,
              avgaskontroll eller annat. Det handlar inte bara om myndighetsutövning,
              alltså den årliga kontrollbesiktningen, utan om många fler besiktningar.
              Åtminstone står det så i propositionen.
            </seg>
            <seg n="f01a7730">
              Det är möjligt att bilbesiktningen i Sundsvall är mindre utnyttjad.
              Om jag försöker få en tid får jag vänta långt mer än tre dagar.
              Jag kanske inte heller får en tid som passar. Jag tror att det
              finns behov av tider på kvällar och helger. Jag tycker inte att
              det är fel att kunna erbjuda det i så fall.
            </seg>
          </u>
          <note type="speaker" n="dae2b408">
            Anf. 30 HANS STENBERG (s) replik:
          </note>
          <u who="hans_stenberg_6f64dd" xml:id="i-ab4f369374347692-6" n="b4386859">
            <seg n="781501ba">
              Fru talman! Till och med regeringens egna beräkningar visar att
              det blir dyrare. Enligt Bilprovningens chef ska det bara bli en
              tredjedel dyrare.
            </seg>
            <seg n="bd903565">
              Erfarenheterna från Finland visar att det innebär betydligt högre
              priser som ska betalas av konsumenten.
            </seg>
            <seg n="26296af9">
              Priserna varierar i dag, säger Christer Winbäck. Det är klart
              att de gör. Det är skillnad på att besiktiga en lastbil och en
              personbil. Det är skillnad på att göra en registreringsbesiktning
              och en vanlig besiktning. Det är självklart.
            </seg>
            <seg n="89821984">
              Det nya är att vi nu får varierande priser beroende på var man
              bor i landet på en tjänst som vi tvingar människor att köpa. Det
              är inte frivilligt. Man kan inte välja att avstå.
            </seg>
            <seg n="70f613bc">
              Hur ska vi garantera servicen i glesbygd? Transportstyrelsen
              ska kontrollera att den upprätthålls. Hur ska det gå till? Det
              finns i lagstiftningen inga möjligheter att tvinga någon att etablera
              sig. Det finns inget som hindrar någon att lägga ned de stationer
              som finns i glesbygd. Det är fullt frivilligt.
            </seg>
            <seg n="92fbd72a">
              En av baksidorna med avregleringen av Taxi som vi socialdemokrater
              genomförde för ett antal år sedan är att man på vissa orter inte
              har taxiservice. Så kommer det naturligtvis att bli med det här
              också.
            </seg>
            <seg n="be3cc657">
              Det här är en mycket märklig reform som leder till att det blir
              700 fler myndighetsutövande. Det är unikt. Vi strävar hela tiden
              efter att få myndighetsutövningen effektivare och få färre människor
              att syssla med den. Nu blir det 700 fler som vi bilister ska betala.
            </seg>
          </u>
          <note type="speaker" n="88545e9e">
            Anf. 31 CHRISTER WINBÄCK (fp) replik:
          </note>
          <u who="christer_winback_e24068" xml:id="i-aeda428e5afd91f0-2" n="39587a53">
            <seg n="eb540152">
              Fru talman! Hans Stenberg säger att det kommer att bli mycket
              dyrare. Det återstår att se. Som vi sade förut är det ett ökat
              tjänsteutbud. Hans Stenberg pratar om den myndighetsutövande delen,
              alltså snarare den årliga kontrollbesiktningen.
            </seg>
            <seg n="fced1968">
              Vi har sagt tidigare att det finns många andra delar av ett serviceutbud
              som bilägare är intresserade av, som reparationer och annat. Det
              är viktigt att se att det finns en möjlighet att utveckla också
              den typen av tjänster.
            </seg>
            <seg n="49cd5007">
              När det gäller glesbygden har ju en del av diskussionen handlat
              om hur viktigt det är att se till att vi får en minst bibehållen,
              helst utökad, service i glesbygd.
            </seg>
            <seg n="2d486ea9">
              Vi har, om jag inte minns fel, 177 bilprovningsstationer i Sverige
              i dag. En snabb sökning på Eniro efter sådana som sysslar med
              bilreparationer av olika slag visar 130 bilelektriska verkstäder,
              354 bilplåtslagerier, 4 050 bilverkstäder av annat slag som i
              dag sysslar med bilreparationer.
            </seg>
            <seg n="133068ad">
              Det finns nog intresse från en och annan av dem att ha möjlighet
              att besiktiga bilar.
            </seg>
            <seg n="7f13cc93">
              De ska inte samtidigt besiktiga och reparera. Det är inte det
              jag menar. Jag menar att det finns ett stort utbud av företag
              som sysslar med bilreparationer.
            </seg>
            <seg n="e6fd23b6">
              Det är ungefär 5 000 företag. Skulle vi ha en statlig bilverkstad
              som skulle hålla dem under armarna skulle vi knappast ha 5 000
              företag i Sverige som sysslar med bilreparationer. Vi kanske skulle
              ha ett par hundra.
            </seg>
            <seg n="f1437954">
              Jag menar att om vi får konkurrens om bilprovning av de 177 verkstäderna
              kommer den att öka kraftigt.
            </seg>
          </u>
          <note type="speaker" n="0feda6e2">
            Anf. 32 PETER PEDERSEN (v) replik:
          </note>
          <u who="peter_pedersen_0f4dae" xml:id="i-29dc5f031e377376-3" n="4aa31761">
            <seg n="159f9b68">
              Fru talman! Jag vill också önska alla en god jul och ett gott
              nytt år. Alla gör ett jättebra arbete och är trevliga på alla
              sätt och vis. Så har jag sagt det så att inte vi som enda parti
              glömmer det.
            </seg>
            <seg n="b9488402">
              I powerpointpresentationen som vi fick från Bilprovningen står
              det: Vinst är inget självändamål för Bilprovningen men vi måste
              ha en ekonomi som gör att vi kan investera för framtiden.
            </seg>
            <seg n="0fb289d7">
              Tror Christer Winbäck och majoriteten att det är en slogan som
              de övriga aktörerna på marknaden kommer att ha? Ser vi att det
              inte är så noga med vinsten på den avreglerade marknaden utan
              att man är mån om nöjda kunder?
            </seg>
            <seg n="d60a5312">
              Jag tror nog att de kommer att ha ett vinstmål.
            </seg>
            <seg n="aac1b1cf">
              Det är 750 årsarbetskrafter ser jag i underlaget. Det är ju samma
              antal bilister som tidigare som ska betala för fler människor
              som ägnar sig åt bilbesiktning på något sätt. De ska antingen
              besiktiga bilen eller kontrollera att de som besiktigar gör rätt.
              Någon ska bära den kostnaden. Ni har fortfarande inte svarat på
              hur det kan bli billigare.
            </seg>
            <seg n="4e70b8dd">
              Ni pratar också om en fri marknad. Som Karin Svensson Smith sade
              tidigare ska den ju präglas av fria val, fria priser och ett fritt
              utbud. Vi kan konstatera att det här inte är något fritt val.
              Jag kan välja att gå till tandläkaren eller inte. Jag kan välja
              att gå in i en klädaffär eller inte. Men jag kan inte välja att
              låta bli att besiktiga bilen. Därför kan man inte göra den jämförelsen
              och låtsas att det här är som vilken marknad som helst.
            </seg>
            <seg n="18f19d09">
              I så fall har ni på den borgerliga sidan en väldigt konstig syn
              på vad en fri marknad och en fri marknadsekonomi är.
            </seg>
            <seg n="e1d9e5bb">
              Det här handlar i hög grad om myndighetsutövning som sällan lämpar
              sig för en vinstkoppling.
            </seg>
            <seg n="68956af0">
              Så till ackrediteringen som ni ska bygga upp det hela med. Hur
              ska det gå till om man ska kunna konkurrera? Hur ska man kunna
              följa upp det?
            </seg>
            <seg n="fc5a0f02">
              Ett sätt att få fler kunder är att man godkänner fler bilar,
              att man är lite släpphänt och inte har samma krav. Det hoppas
              jag att ackrediteringen kan lösa. Ett annat sätt är att man ser
              till att man ombesiktigar mycket. Då får man också en större inkomst.
              Långsiktigt är det inte något bra val, för då väljer man en annan
              aktör.
            </seg>
            <seg n="165ea3f0">
              Det är lätt att säga att ni ska ordna det här, men hur ska det
              gå till i verkligheten?
            </seg>
          </u>
          <note type="speaker" n="4f520153">
            Anf. 33 CHRISTER WINBÄCK (fp) replik:
          </note>
          <u who="christer_winback_e24068" xml:id="i-aeda428e5afd91f0-3" n="39587a53">
            <seg n="9b7ae8a6">
              Fru talman! Jag vill instämma i Peter Pedersens första del av
              repliken, det vill säga: God jul och tack till kansliet.
            </seg>
            <seg n="747a46bc">
              I övrigt vill jag bemöta några av argumenten.
            </seg>
            <seg n="a51e1954">
              Självklart vill ett privat företag ha en viss vinst. Om man kan
              hantera det hela så att man gör det både smartare och billigare
              finns det kronor över att ta ut från kunden och få en vinst utan
              att höja priset.
            </seg>
            <seg n="285510e6">
              Jag har inte sagt att det kommer att bli billigare. Jag har framför
              allt framhållit att jag tror att det kommer att bli en utökad
              service framdeles. Som jag nämnde tidigare finns det en hel del
              andra företag i Sverige som har intresse av att besiktiga bilar.
              De kanske kan göra det på andra tider än vad Bilprovningen kan
              i dag.
            </seg>
            <seg n="03b23605">
              Jag tror att det är viktigt att konstatera att kunder ska bli
              nöjda. Jag tror inte att de blir nöjda om de får ombesiktiga bilen
              många gånger. Jag tror att företagen, precis som Bilprovningen,
              kommer att vara noggranna och se till att det blir en rättvis
              och sjyst värdering av bilen. Det ligger i allas intresse. Det
              kommer också ackrediteringsorganet att försöka se till.
            </seg>
            <seg n="d4bd43aa">
              Peter Pedersen säger att det är samma antal bilister. Det är
              riktigt, men samtidigt finns det, som jag sade, en hel del andra
              tjänster som kan vara av intresse för bilägare. De tjänsterna
              är fria att välja eller inte. Det kan innebära att man får fler
              sådana tjänster och det kan finansiera en del av den eventuella
              vinst man vill uppnå. Det innebär att vi får ett större utbud
              för bilägarna. Den delen är faktiskt ett fritt val i så fall.
            </seg>
          </u>
          <note type="speaker" n="e41d20f4">
            Anf. 34 PETER PEDERSEN (v) replik:
          </note>
          <u who="peter_pedersen_0f4dae" xml:id="i-29dc5f031e377376-4" n="4aa31761">
            <seg n="a7640b22">
              Fru talman! På s. 15 i betänkandet står det under Konsekvensanalys:
              Om kunderna accepterar ett högre pris kommer tillgängligheten
              att öka.
            </seg>
            <seg n="45bed11c">
              Rent logiskt kommer tillgängligheten att minska om kunderna inte
              accepterar ett högre pris.
            </seg>
            <seg n="2246222e">
              Kan Folkpartiet hålla med om att det finns en uppenbar risk att
              de som bor utanför de större städerna får betala ett högre pris
              om man ska kunna tillgodose servicegraden, myndighetsutövningen,
              att man ska kunna besiktiga sin bil?
            </seg>
            <seg n="1906be59">
              Är det inte en rimlig tolkning? Priskonkurrensen kommer att ske
              i de större städerna där det finns flera aktörer. Sådan är inte
              verkligheten i glesbygd.
            </seg>
            <seg n="726b3be3">
              I mitt första anförande frågade jag om det finns andra exempel
              på en avreglerad marknad där man kan se att olika aktörer flockas
              runt kunderna i glesbygd. Det brukar oftast bli så att det offentliga
              får säkerställa en rimlig prisnivå eller rimliga villkor. Tyvärr
              misslyckas vi ganska ofta med det.
            </seg>
            <seg n="bb3f3629">
              Det är lätt att säga att man tror saker.
            </seg>
            <seg n="2807c2f2">
              Det här är en viktig fråga ur trafiksäkerhetssynpunkt. Vi kan
              inte ha ett system som innebär att det finns en misstanke om att
              man söker till en viss skola för att få bra betyg.
            </seg>
            <seg n="92929b9b">
              Vi kan inte ha ett system som innebär att om det uppfattas som
              att det på ett bilprovningsställe är förhållandevis enkelt att
              få igenom sin bil ökar man kundunderlaget och kan få en ökad vinst.
              Då kanske betydligt fler behöver anställas på Transportstyrelsen
              för att kunna åka runt och granska att det verkligen är en likvärdig
              standard över hela landet på de olika bilprovningsstationerna,
              så att man faktiskt vet att om en bil har gått igenom besiktningen
              är den godkänd i dess rätta bemärkelse. Det ska inte finnas någon
              misstanke om att det finns någon annan värdering.
            </seg>
          </u>
          <note type="speaker" n="58b896c9">
            Anf. 35 CHRISTER WINBÄCK (fp) replik:
          </note>
          <u who="christer_winback_e24068" xml:id="i-aeda428e5afd91f0-4" n="39587a53">
            <seg n="19802818">
              Fru talman! Peter Pedersen upprepar samma saker igen. Jag har
              inte sagt att det kommer att bli billigare. Hur mycket priserna
              kommer att variera återstår att se. På en marknad har man möjlighet
              att variera priserna på olika sätt utifrån de produkter som man
              saluför. Jag har tidigare sagt att det finns en mängd tilläggsprodukter
              som kan vara intressanta för bilägare att ta del av. Huruvida
              de kommer att kosta mer eller mindre om de finansierar en del
              av den obligatoriska besiktningen återstår att se. Men det kommer
              naturligtvis att bli någon form av marknadsanpassning av priserna.
            </seg>
            <seg n="8be96d64">
              Jag tycker att Peter Pedersens argumentation är svår när han
              säger att det blir mycket bättre genom att det är offentligt och
              att trafiksäkerheten kommer att bli sämre genom att bilprovningen
              privatiseras. I så fall skulle vi i trafiksäkerhetens namn säga
              att trafikskolorna som utbildar elever ska vara statliga, att
              bilverkstäderna ska vara statliga, att företagen som säljer bilar
              ska vara statliga och att däckfirmorna absolut ska vara statliga
              eftersom det ofta är fel på däck, vilket vi har pratat mycket
              om nu när halkan kommer och däcken är dåliga. Allt i kedjan ska
              väl i så fall vara statligt och kvalitetssäkrat om man nu tror
              att de privata företagen inte kan göra detta minst lika bra eller
              bättre?
            </seg>
            <seg n="942a157c">
              Jag delar absolut inte Peter Pedersens syn på detta. Jag tror
              att det finns en och annan sak som vi naturligtvis ska vara noga
              med att följa upp och kontrollera på vägen. Men jag tror att alla,
              både bilägarna och trafiksäkerheten, kommer att tjäna på att vi
              får fler aktörer som arbetar på ett seriöst och säkert sätt med
              dessa frågor. Det statliga kontrollorganet Swedac kommer att se
              till att det blir kvalitetsgranskning och tillsyn.
            </seg>
          </u>
          <note n="480298ea">
            Överläggningen var härmed avslutad.
          </note>
          <note n="bce28cf3">
            7 § Förändrad ägarstruktur i Aktiebolaget Svensk Bilprovning,
            m.m.
          </note>
          <note n="e98cd306">
            Föredrogs
          </note>
          <note type="speaker" n="6726409a">
            Anf. 36 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-d2579b053cd7ebb9-0" n="7f832485">
            <seg n="cfdc703c">
              Fru talman! Nu ska vi debattera den fortsatta avregleringen av
              fordonsbesiktningen i Sverige. Jag gör det med en känsla av olust.
              För mig känns det som om den borgerliga regeringen ännu en gång,
              på privatiseringens altare, av ideologiska skäl förstör något
              som fungerar bra. Till intäkt för dessa farhågor hänvisar jag
              till regeringens egna ord. Man säger: Ägarstrukturen kan påverka
              marknadsreformens framgång.
            </seg>
            <seg n="747bfc0d">
              Vidare påpekas i den konsultrapport som låg till grund för propositionen
              om fordonsbesiktning att det finns ett behov av en utredning om
              ägarfrågan.
            </seg>
            <seg n="e01f0f6b">
              Alliansregeringens tillvägagångssätt i denna fråga påminner alltför
              väl om den illa förberedda utförsäljningen av apoteken och nu
              senast förändringarna i sjukförsäkringens regelverk.
            </seg>
            <seg n="309530b7">
              Fru talman! Jag kan inte låta bli att i detta sammanhang ställa
              en fråga till de borgerliga ledamöterna i näringsutskottet. Blir
              ni aldrig trötta på att få ställa er bakom dåligt underbyggda
              propositioner från er regering som ni ska försvara och sedan ta
              debatten i kammaren där ministrar lyser med sin frånvaro? Risken
              som ni löper är att ni som vanligt får behandla samma fråga här
              i kammaren och ta tillbaka det som ni tidigare har påstått i debatten.
            </seg>
            <seg n="be98802a">
              Fru talman! Sverige har i dag ett väl fungerande system för fordonsbesiktning.
              Systemet är effektivt, och kunderna är nöjda. I Bilprovningens
              enkät från den 31 augusti 2009 uppgav 94 procent av kunderna att
              de var nöjda med sitt besök på provstationen. Dagens system är
              självfinansierat och behöver inte gå med vinst. Svensk fordonsbesiktning
              håller också hög kvalitet som står sig väl i en europeisk jämförelse.
              Produktiviteten är hög, pålitligheten god och prisnivån för konsumenten
              ligger på ett genomsnitt i Europa.
            </seg>
            <seg n="33066b71">
              I motsats till detta säger regeringen själv i sin egen proposition
              om fordonsbesiktningen att effektiviteten beräknas minska med
              25 procent i samband med avregleringen. Regeringen bedömer också
              att priserna kommer att stiga för privatpersoner.
            </seg>
            <seg n="329851cd">
              Fru talman! Låter detta som ett lockande alternativ? Knappast.
              Men detta förslag är inte framtaget av den borgerliga regeringen
              och deras riksdagsledamöter för att göra det bättre för allmänheten
              i Sverige. Det är framtaget för att privatisera en verksamhet
              med statliga intressen kosta vad det kosta vill.
            </seg>
            <seg n="0e379c07">
              Vi socialdemokrater avvisade regeringens proposition om avreglering
              av fordonsbesiktningen och avvisar nu denna proposition av samma
              skäl. För denna proposition tillkommer dessutom den borgerliga
              regeringens undermåliga beredning av ärendet som ett tungt vägande
              argument för avslag.
            </seg>
            <seg n="520c366d">
              I stället för den avreglering och utförsäljning som alliansen
              nu föreslår vill vi socialdemokrater se en striktare styrning
              av bilprovningen i syfte att öka tillgängligheten genom bland
              annat generösare öppettider och förbättrad service. Detta bör
              åläggas bolaget genom justeringar av bolagsordningen vid nästa
              bolagsstämma.
            </seg>
            <seg n="91cfc587">
              Fru talman! Jag vill tacka kansliet för det utomordentliga arbete
              som man hjälper oss riksdagsledamöter med, och jag vill önska
              alla en god jul och ett gott nytt år.
            </seg>
          </u>
          <note n="3f1b475a">
            Fru talman! Med detta anförande yrkar jag avslag på propositionen
            och bifall till reservationerna.
          </note>
          <note type="speaker" n="4b3382d5">
            Anf. 37 KENT PERSSON (v):
          </note>
          <u who="kent_persson_3230c6" xml:id="i-85ea2730357d33dc-0" n="c64041af" next="i-d74461bc7201b904-0">
            <seg n="b82de51a">
              Fru talman! Vi har nyligen tagit del av debatten om en omreglering
              av den svenska fordonsbesiktningsmarknaden. Vi ska nu fortsätta
              debatten om själva ägandet av Svensk Bilprovning AB.
            </seg>
            <seg n="b8430c3e">
              När vi pratar om Svensk Bilprovning AB är det ett myndighetsuppdrag
              som bolaget har när det gäller kontrollbesiktning av våra fordon
              i Sverige. Detta är inte ett bolag vilket som helst, utan det
              har ett tydligt myndighetsuppdrag. Det är ett bolag som har till
              syfte att kontrollbesiktiga fordonen så att de fyller trafiksäkerhetsbestämmelser
              vad gäller säkerhet, utsläpp av partiklar med mera.
            </seg>
            <seg n="608b9a4d">
              Jag har förgäves letat efter kritik mot nuvarande verksamhet.
              Är den dålig på något sätt, dyr eller ineffektiv? Eller slarvar
              de anställda vid besiktningarna? Ingenstans finns det belägg för
              att det skulle vara på det sättet.
            </seg>
            <seg n="d060668c">
              I jämförelse med de nordiska grannländerna som har en avreglerad
              marknad är det svenska systemet både billigt, effektivt och säkert
              och har nöjda kunder. Väldigt få trafikolyckor kan härledas till
              tekniska fel på fordonen.
            </seg>
            <seg n="75cfd3a6">
              Detta bekräftas också av den rapport som McKinsey &amp; Company har
              gjort på uppdrag av Näringsdepartementet.
            </seg>
            <seg n="68af7448">
              Den enda slutsats jag kan dra är att regeringen sätter ideologin
              framför att ansvarsfullt äga och förvalta svenska folkets egendom.
              Handlar det bara om att förbättra tillgängligheten och servicen
              för fordonsägare är det bara att gå in och ändra i nuvarande bolagsordning.
            </seg>
            <seg n="bc7e89e4">
              För att fullfölja sin strategi vill regeringen få ett öppet mandat
              att förändra ägarförhållandena i Svensk Bilprovning AB. Regeringen
              vill få möjlighet att minska eller öka sitt ägande samt tillåtelse
              att överlåta delar av eller hela bolagets tillgångar.
            </seg>
            <seg n="324023af">
              Men, fru talman, så lätt är det kanske inte, eftersom staten
              äger Svensk Bilprovning tillsammans med åtta branschföreträdare.
              Det är 52 procent statligt ägande och 48 procent övriga ägare.
            </seg>
            <seg n="fe7d5de6">
              Regeringens proposition ger inte någon vägledning, eftersom ägarfrågan
              inte utretts över huvud taget. Det enda man säger är att ägarstrukturen
              kan påverka marknadsreformens framgång. På vilket sätt då?
            </seg>
            <seg n="90dc273a">
              Är det inte viktigt att kammarens ledamöter får klarhet i hur
              ägarstrukturen påverkar marknadsreformens framgång? Jag tycker
              det. Och varför har inte regeringen utrett den frågan innan beslut
              fattas? Det är ändå det som den utredning som ligger till grund
              för propositionen föreslår.
            </seg>
            <seg n="9c30abe2">
              Marknadsvärdet av Svensk Bilprovning uppgår till något mellan
              1 och 1 ½ miljard kronor. Men det nominella värdet av samtliga
              aktier i bolaget är 40 miljoner. Frågan är vem som löser ut vem
              och till vilket pris. Det är skrivet i stjärnorna. Det ska bli
              en intressant diskussion att följa här framöver.
            </seg>
            <seg n="95ce94da">
              Det finns en hembudsklausul som innebär att om någon av innehavarna
              vill sälja sitt innehav av aktier har de övriga aktieägarna möjlighet
              att köpa aktierna till det nominella värdet. Vi kan få en situation
              där staten för att kunna fullfölja sina intentioner tvingas köpa
              ut delägarna. Regeringen skulle i det scenariot ha socialiserat
              Svensk Bilprovning AB, vilket i sig är en intressant tanke.
            </seg>
            <seg n="5dc995b5">
              Regeringen kan inte klandras för att ligga på latsidan i frågor
              som rör svenska folkets egendom, nämligen de statliga bolagen.
              Det går ofta fort, och det blir fel. I detta fall har det inte
              gått fort. Ändå har det blivit fel.
            </seg>
          </u>
          <note n="0f9ce840">
            Jag yrkar bifall till reservationerna 1 och 2.
          </note>
          <u who="kent_persson_3230c6" xml:id="i-d74461bc7201b904-0" n="c64041af" prev="i-85ea2730357d33dc-0">
            <seg n="11438d96">
              Jag vill också passa på att önska samtliga ledamöter i näringsutskottet,
              kansliet, talman och presidiet här ett gott slut och en god jul.
            </seg>
            <seg n="775f5e8b">
              (Applåder)
            </seg>
          </u>
          <note type="speaker" n="e8da2031">
            Anf. 38 PER BOLUND (mp):
          </note>
          <u who="per_bolund_0a9708" xml:id="i-3e0ad85c90359836-0" n="1f502518">
            <seg n="23d444cc">
              Fru talman! Det finns ett amerikanskt ordspråk som är en ledstjärna
              för mig både i det privata och i politiken: If it aint broken
              dont fix it! Det vill säga om det inte finns något problem att
              lösa, försök då inte att hitta någon lösning på det!
            </seg>
            <seg n="e195dc0d">
              Om man följer den principen är det svårt att se varför regeringen
              nu väljer att avreglera fordonsbesiktningen. Vilket problem är
              det man tänker lösa?
            </seg>
            <seg n="87509c6b">
              Svensk Bilprovning fungerar väl och är effektivt. Kunderna är
              mycket nöjda. I den senaste utvärderingen från augusti i år är
              94 procent av kunderna nöjda med verksamheten. Det är siffror
              som många privata och konkurrensutsatta företag bara drömmer om
              att komma upp till.
            </seg>
            <seg n="ea2931d7">
              Priserna på besiktning ligger i nivå med genomsnittet i Europa.
              Den svenska bilparken har visat sig ha få fel som orsakar trafikolyckor.
              Delvis måste det bero på att man har en fordonsbesiktning som
              fungerar som den ska och som upptäcker de fel som annars skulle
              kunna orsaka trafikolyckor.
            </seg>
            <seg n="924e7a02">
              Så vad kommer svenska folket att tjäna på en avreglering av bilbesiktningen?
              Det är upp till den politiska majoriteten i den här salen att
              förklara för väljarna och för oss i oppositionen.
            </seg>
            <seg n="6bf94d39">
              Tittar man på situationen i andra länder som har avreglerat,
              till exempel Finland, ser det inte ut som om det är några positiva
              erfarenheter. I Regeringskansliets egen departementsskrivelse
              säger man att den finska marknaden karakteriseras av höga inträdesbarriärer,
              få aktörer, begränsad priskonkurrens, medelhög tillgänglighet
              och god lönsamhet för aktörerna. Det vill säga att det är en ganska
              dåligt fungerande marknad.
            </seg>
            <seg n="2c255cfe">
              Man säger också att den reform som man har genomfört i Finland
              har medfört lägre effektivitet. Om man tittar på antalet registrerade
              personbilar per anställd har det sjunkit ganska kraftigt genom
              reformen. Är det en dåligt fungerande marknad med sämre effektivitet
              som regeringen och regeringspartierna vill se? Vad är det annars
              för förslag man tänker genomföra som gör att utfallet skulle bli
              annorlunda i Sverige än i Finland?
            </seg>
            <seg n="914349fb">
              Vi från oppositionens sida är också oroliga för att omregleringen
              av fordonsbesiktningen kommer att leda till högre besiktningspriser,
              framför allt i områden där utbudet är begränsat, det vill säga
              i glesbygd. Även här saknar vi förslag från regeringen som kan
              säkerställa att vi skulle få en likvärdig service i alla delar
              av landet.
            </seg>
            <seg n="e6184413">
              I andra länder ser man tydligt att priserna skiljer sig mycket
              åt efter en avreglering. Det blir ett mycket större prisspann.
              De högsta priserna finns i de områden som har lägre befolkningstäthet.
              Där är det svårare att få en lönsamhet i besiktningen.
            </seg>
            <seg n="f9e0a3fc">
              Tittar man på exempel från Finland kan man se att priset för
              besiktning har gått upp från 17 euro till 46 euro på tio år. Det
              är alltså en tredubbling av priset. Man har infört en moms, men
              det förklarar bara en del av den prisutvecklingen. Det kan inte
              alls förklara hela. Även där kan man se att det har blivit ett
              mycket större spann och en dyrare besiktningsverksamhet.
            </seg>
            <seg n="7c628de9">
              Även miljöeffekterna av den här reformen kan kraftigt ifrågasättas.
              I den tidigare debatten här har man från majoritetens sida talat
              om att koldioxidutsläppen skulle sänkas av en sådan här reform.
              Men i den beräkning som ligger till grund för ett sådant påstående
              säger man att man inte kan se några omedelbara effekter på miljön
              av den här reformen över huvud taget.
            </seg>
            <seg n="0d29ed21">
              Sedan har man en beräkning som är inslängd med mycket teoretiska
              resonemang omkring. Man utgår från att den geografiska spridningen
              av besiktningsstationer kommer att bli större. Det är inte alls
              självklart. Det är tvärtom mycket debatterat. Man konstaterar
              också att om man som många kunder gör utför flera ärenden samtidigt
              som man besiktigar bilen kommer det inte att bli någon kortare
              körsträcka och därmed inga minskade koldioxidutsläpp.
            </seg>
            <seg n="32462f2c">
              Trots att man har en mycket positiv beräkning av klimateffekten
              kommer man bara fram till att det skulle minska utsläppen med
              4 500 ton per år. Det är en femtontusendel av de svenska utsläppen.
              Det finns många viktigare åtgärder för att minska de svenska utsläppen
              än den här reformen.
            </seg>
            <seg n="55e9f897">
              Det sätt som det här förslaget har tagits fram på förtjänar hård
              kritik. Vi ser att regeringen har valt att inte alls utreda ägandet
              av Svensk Bilprovning, trots att de konsulter som har tagit fram
              delar av förarbetena har föreslagit att man gör en sådan utredning.
            </seg>
            <seg n="d7b37f01">
              De skriver under rubriken Nödvändiga aktiviteter för att förbereda
              en omreglering att det är viktigt att man ser över ägandeformen
              så att man före en avreglering får klart för sig hur marknaden
              kommer att se ut efteråt. Det har regeringen valt att inte ta
              hänsyn till alls.
            </seg>
            <seg n="95f9576a">
              Regeringen själv konstaterar att ägarstrukturen kan påverka marknadsreformens
              framgång. Men det har uppenbarligen inte alls gjort att man har
              tänkt gå vidare med att utreda hur ägarstrukturen ska se ut.
            </seg>
            <seg n="3a0b0b85">
              Om man nu vill genomföra en avreglering utan att utreda frågan
              i grunden ligger det nära till hands att se att det bara är rent
              ideologiska skäl som ligger bakom. Man vill inte ens utreda vilka
              konsekvenser det får.
            </seg>
            <seg n="07e6ea9a">
              Om regeringen i någon slags ideologisk klåfingrighet vill minska
              offentliga verksamheter finns det andra som ligger mycket närmare
              till hands och som är mycket mer relevanta att privatisera. Ett
              förslag som jag tycker skulle vara mycket bättre är att privatisera
              SAS och sluta ha ett statligt ägande i den verksamheten.
            </seg>
            <seg n="16f58d8d">
              Det skulle leda till, tror vi, en mycket mindre risk för att
              skattepengar måste pumpas in i ett bolag som går väldigt dåligt.
              Det skulle dessutom kunna göra att flygmarknaden fungerar bättre
              i Sverige.
            </seg>
            <seg n="15051a99">
              Det är svårt att förstå varför regeringen har valt att fokusera
              sin energi på det här området, en marknad och en funktion som
              är väl fungerande i Sverige, i stället för att fokusera på det
              som inte fungerar.
            </seg>
            <seg n="bad63190">
              Med det vill jag yrka bifall till reservationerna 1 och 2.
            </seg>
            <seg n="0533df2e">
              Jag önskar alla åhörare, ledamöter och tjänstemän en god jul
              och ett gott nytt år.
            </seg>
            <seg n="775f5e8b">
              (Applåder)
            </seg>
          </u>
          <note type="speaker" n="e1ba76de">
            Anf. 39 KARIN PILSÄTER (fp):
          </note>
          <u who="karin_pilsater_e191db" xml:id="i-c46c11a71d788506-0" n="4f98cc29" next="i-4bbec16da5357991-0">
            <seg n="a3ccf05c">
              Fru talman! Det har varit en ganska lång debatt med trafikutskottets
              ledamöter om själva omregleringen av marknaden, och det ärende
              som vi har här nu är svaret på den fråga som fanns i konsultrapporten
              om att ägandet också är viktigt att se över. Det handlar om förändrade
              ägarstrukturer. Jag tänker inte säga någonting om själva omregleringen
              av marknaden som sådan, men det är någonting som faller nödvändigt
              och självklart ut ur detta.
            </seg>
            <seg n="ab6327f0">
              Staten äger sedan starten en majoritet, 52 procent, av aktierna,
              och det finns tolv olika minoritetsägare. Det finns en hembudsklausul
              om någon vill gå ur.
            </seg>
            <seg n="5b636b75">
              Om man ska göra en förändrad ägarstruktur handlar det självklart
              om en omförhandling först och främst med de andra tolv ägarna.
              De kan i sin tur ha olika intressen. En del vill gå ur för att
              de kanske vill bygga upp något eget eller vara parter i någon
              annan struktur. Andra kanske vill öka sitt ägande. En del kanske
              inte tycker att det är någonting man behöver vara kvar i längre
              när vi omstöper det hela. Det kan handla både om aktieägandet
              och om att ta över stationer och så vidare.
            </seg>
            <seg n="ec9801ae">
              För att kunna göra den här förändrade ägarstrukturen, och för
              att kunna göra en vettig ny struktur på det hela, måste regeringen
              ha ett mandat. Det går inte att sätta sig ned på sin egen kammare
              och rita upp en karta över hur man vill att det ska se ut när
              det till att börja med finns tolv andra parter inblandade. Detta
              är naturligtvis inte heller någonting som vi här i riksdagen skulle
              ha möjlighet att ta ställning till ensidigt för statens del, och
              vi skulle inte kunna bilda oss någon allmän uppfattning om vad
              alla andra ägare tycker och ta ställning till hur det ska se ut.
            </seg>
            <seg n="83fe0942">
              Det är därför som regeringen måste få ett mandat från riksdagen
              att kunna sätta i gång den här processen. Det hade varit alldeles
              orimligt, utifrån de demokratiska principerna, om regeringen hade
              börjat gå in i olika typer av förhandlingar utan ett mandat för
              att sedan förelägga riksdagen ett färdigt resultat av det hela.
            </seg>
            <seg n="f1365dda">
              Därför behöver regeringen ha ett mandat både att öka och att
              minska statens ägande att öka det i förhållande till en part och
              minska det i förhållande till en annan och att kunna avyttra tillgångar
              som sådana som inte är aktier. En part kan inte ensidigt genom
              ett riksdagsbeslut som är bindande lägga fast hur den här omförhandlingen
              ska landa.
            </seg>
            <seg n="e479d6d4">
              Då ställs frågan här, i och för sig kanske rättmätigt: Hur blir
              det? Ja, utifrån den beslutsstruktur som finns är det inte möjligt
              att säga det i dag. Vi är inte ensamma på banan, utan vi måste
              bestämma det här tillsammans med andra.
            </seg>
            <seg n="a917dd84">
              Det här är återigen ett exempel på den krock som uppstår mellan
              å ena sidan demokratins principer om långsamhet, utredningar,
              öppenhet, kontroll över besluten och bindande riksdagsbeslut och
              å andra sidan de principer som gäller för företagandets villkor
              och samverkan med helt andra aktörer som inte ligger under vår
              beslutsmöjlighet, krocken mellan principer om affärsförhandlingar
              och den sekretess som sådana behöver föras under.
            </seg>
            <seg n="31b54b6e">
              För att kunna gå in i den här processen med ett mandat att kunna
              slutföra förhandlingar precis som de som nu sitter på klimatmötet
              behöver kunna komma dit och ha förhandlingsmandat behöver vi ge
              ett mandat från riksdagen till regeringen att seriöst kunna gå
              in och föra dessa förhandlingar med de andra parterna för att
              förändra ägarstrukturen i AB Svensk Bilprovning.
            </seg>
          </u>
          <note n="2fc33e90">
            Därför yrkar jag bifall till förslaget i utskottets betänkande
            och avslag på reservationerna.
          </note>
          <u who="karin_pilsater_e191db" xml:id="i-4bbec16da5357991-0" n="4f98cc29" prev="i-c46c11a71d788506-0">
            <seg n="38373132">
              Jag vill, som alla andra, önska kammarens ledamöter en riktigt
              god jul. Jag hoppas att ni hinner hem och skotta snö innan ni
              blir alldeles insnöade. Jag vill tacka utskottet för det fina
              samarbetet under året.
            </seg>
          </u>
          <note type="speaker" n="5e06c51b">
            Anf. 40 KRISTER ÖRNFJÄDER (s) replik:
          </note>
          <u who="krister_ornfjader_cbfd0a" xml:id="i-d2579b053cd7ebb9-1" n="7f832485">
            <seg n="6d2b44e0">
              Fru talman! Det är riktigt att trafikutskottet har haft en diskussion
              i samma ärende, men det förhindrar inte att de här sakerna går
              intimt ihop med varandra. Jag har därför ett par frågor som jag
              tycker är relevanta i sammanhanget.
            </seg>
            <seg n="760d04de">
              Den första frågan lyder: Är det bra att man tar ett beslut som
              innebär att allmänheten/kunderna får betala ett högre pris? Det
              gäller både den enskilde och företagare, helt enkelt alla som
              använder den här tjänsten. Är det bra?
            </seg>
            <seg n="d5df6cf9">
              Nästa fråga är: Är det bra att man inför ett system som ökar
              antalet myndighetsanställda och myndighetsutövandet? Det här gäller
              både den enskilde och företagen.
            </seg>
            <seg n="0acdcff9">
              Den tredje frågan, som jag vill ställa eftersom Karin Pilsäter
              var inne på den, är: Är det verkligen bra att man avreglerar innan
              ägarstrukturen är klar? Att man inte har skrivit under ett papper
              eller gjort upp ett avtal kan jag ha viss förståelse för, men
              man borde ha kommit längre i de tankarna än att inte ha gjort
              någonting, som jag uppfattar det. Är det bra?
            </seg>
          </u>
          <note type="speaker" n="94ceb589">
            Anf. 41 KARIN PILSÄTER (fp) replik:
          </note>
          <u who="karin_pilsater_e191db" xml:id="i-95ce9cf5c8cd3bf6-0" n="4f98cc29">
            <seg n="1f458ec2">
              Fru talman! Om jag ska prata generellt om avreglering av marknader
              är det väldigt svårt att veta i förväg vilket resultatet kommer
              att bli på längre sikt. Det vet vi från avreglering av ett otal
              antal marknader, beroende på hur skickligt man har lyckats utforma
              regelverken. Man lär sig mer och mer, förhoppningsvis, på många
              områden. Man kan inte veta det. Även om jag vet att det står att
              man gör olika typer av bedömningar går det inte att förutse den
              dynamik som kan uppstå. Det viktigaste är att dra den lärdomen.
            </seg>
            <seg n="7bb0a196">
              När vi avreglerade telemarknaden trodde vi att vi skulle få lite
              lägre pris på våra markeringar, men det är helt andra saker som
              har hänt, där avregleringen har haft sin del i händelseförloppet.
            </seg>
            <seg n="79699021">
              För det andra gällde det antalet myndighetsanställda. Jag tycker
              inte att det är orimligt att det är myndighetspersoner som utför
              just myndighetsutövning.
            </seg>
            <seg n="2354aa69">
              För det tredje gällde det ägarstrukturen. Jag tror att det skulle
              vara oerhört svårt att säga vad som händer bakom kulisserna. Vi
              får erkänna att det inte går att ange vilka diskussioner som redan
              har påbörjats och vad som kommer att hända. Innan villkoren för
              avregleringen av marknaden är klarlagda går det inte heller att
              gå in och föra någon sådan diskussion eller göra några skisser
              på hur ägarstrukturen skulle kunna förändras utifrån vad andra
              parter kan vara intresserade av.
            </seg>
            <seg n="2f0dc16b">
              Jag tror att man måste inse att det här är två processer, och
              under de drygt sex månader som ligger framför oss fram till att
              själva reformen träder i kraft kommer nog mycket av det här att
              klarläggas. Jag tycker ändå att det i slutändan är så att vi från
              riksdagens sida, om det här över huvud taget ska kunna fungera
              på ett vettigt sätt, måste ge Regeringskansliet och ägarenheten
              där ett mandat att kunna gå in i sakdiskussioner med de andra
              intressenterna.
            </seg>
          </u>
          <note type="speaker" n="9772fc51">
            Anf. 42 KRISTER ÖRNFJÄDER (s) replik:
          </note>
          <u who="krister_ornfjader_cbfd0a" xml:id="i-d2579b053cd7ebb9-2" n="7f832485">
            <seg n="9152ada3">
              Fru talman! Det sista innebär ju inte att man inte kan göra någonting
              annat också. Att man får ett mandat så att man kan slutförhandla
              och träffa ett avtal som är bindande är en sak. Men att ha sonderat
              terrängen och lagt upp olika modeller är någonting helt annat.
              Det kan man mycket väl göra innan.
            </seg>
            <seg n="4782ee6d">
              Det är inte enbart farhågor som står i den här skriften. Det
              är själva underlaget till det beslut som vi nu tar. Där har man
              alltså uttalat ett antal saker som jag tycker att man borde ha
              tagit hänsyn till innan man lämnade fram det förslag som vi har
              haft att ta ställning till. Varför ska man annars göra det, om
              man inte ska ta hänsyn till resultatet? Jag tycker att det är
              helt obegripligt.
            </seg>
            <seg n="e65e5361">
              På den tredje frågan undvek Karin Pilsäter att svara. Jag frågade
              inte om det var lämpligt att myndighetspersoner utövade myndighetstillsyn.
              Vad jag frågade var: Är det bra att man inför ett system som ökar
              antalet myndighetsanställda och myndighetsutövandet?
            </seg>
            <seg n="0e9ebd9c">
              Jag kan väl säga, delvis med min bakgrund, att regeringen själv
              har sagt att myndighetsutövandet ska minska inom ett antal områden,
              inte minst när det gäller kontakter med allmänhet och företag.
              Här blir det då tvärtom.
            </seg>
            <seg n="93e86f6c">
              Jag tycker att frågan är relevant från den synpunkten, för vi
              inom näringsutskottet har ju att följa den frågan. Och nu går
              det på tvärs, tycker jag. Frågan kvarstår: Är det bra?
            </seg>
          </u>
          <note type="speaker" n="12bac4a0">
            Anf. 43 KARIN PILSÄTER (fp) replik:
          </note>
          <u who="karin_pilsater_e191db" xml:id="i-95ce9cf5c8cd3bf6-1" n="4f98cc29">
            <seg n="a06c551b">
              Fru talman! Jag vill inte vara petig, men det var Krister Örnfjäders
              andra fråga. Jag tyckte att jag svarade på den, men han kanske
              inte är nöjd med svaret.
            </seg>
            <seg n="4592bd6b">
              Jag förstår att oppositionen är mer intresserad av att fortsätta
              den debatt som trafikutskottet hade i stället för att diskutera
              frågan om statens ägarroll. Prognosen är väl ganska god att reservanterna
              kommer att bli nedröstade om ett antal timmar, och då förstår
              jag att de är mindre intresserade av att diskutera det ställningstagande
              som blir följden av omröstningen, nämligen om staten ska ha majoritetsägande
              i ett bolag som från början inte bara är dominant utan har monopol
              på marknaden och hur avregleringen kommer att fungera.
            </seg>
            <seg n="556692d2">
              Om man går på reservanternas linje, avreglerar marknaden men
              har kvar staten som dominerande ägare i det bolag där staten i
              dag äger 100 procent, hur lyckad blir omregleringen då? Vi kan
              garantera att det inte kommer att fungera särskilt väl. För mig
              kommer det att fungera väl. Jag kommer inte att någon mer gång
              råka ut för att den utskickade tiden från Bilprovningen visar
              sig krocka med en kammardebatt och när jag försöker boka en ny
              tid får jag körförbud en månad vilket har hänt mig ett antal gånger
              eftersom det är så länge man får vänta om man bor i Storstockholm.
            </seg>
            <seg n="bd0e7554">
              Det kan säkert bli fler aktörer i Storstockholmsområdet, men
              om hela omregleringen ska fungera, och framför allt fungera på
              ett dynamiskt sätt, måste man gå in och även förändra ägarstrukturen.
              Jag förstår att oppositionen inte vill diskutera det. Jag är ganska
              övertygad om att de inser allt detta men ändå vill hålla fast
              vid ett nej på den punkten.
            </seg>
            <seg n="dc01461a">
              Jag vidhåller att oaktat vilka sonderingar som kan ha skett bland
              de andra intressenterna är det ingenting som de vill ha offentliggjort
              i detta skede. Regeringen behöver ett förhandlingsmandat för att
              kunna gå in och omstrukturera ägandet i Svensk Bilprovning. Utskottet
              har också påpekat att det inte bara kan handla om själva ägandet,
              utan att det också måste handla om att man avhänder sig stationer.
            </seg>
          </u>
          <note type="speaker" n="4cc7f380">
            Anf. 44 KENT PERSSON (v) replik:
          </note>
          <u who="kent_persson_3230c6" xml:id="i-e821ec2d39d8a68e-0" n="c64041af">
            <seg n="15ea622f">
              Fru talman! Vi kommer nog att fortsätta den här diskussionen.
            </seg>
            <seg n="9dbf1ef1">
              Jag vill ägna mig lite grann åt frågan om ägarstrukturen. I tidningen
              Riksdag &amp; Departement nr 34 kan man läsa att regeringen vill vara
              kvar som betydande ägare av AB Svensk Bilprovning; det är vad
              jag tror att man syftar på. Det är ganska intressant med tanke
              på den hembudsklausul som finns i aktieägaravtalet och som reglerar
              förhållandena mellan de olika ägarna.
            </seg>
            <seg n="a496f85f">
              Om nu regeringen vill vara kvar som betydande ägare innebär det
              att staten måste köpa ut de övriga ägarna. Jag har svårt att tänka
              mig att det nominella aktievärdet då kommer att ligga till grund
              för förhandlingen. Om man ska klara den delen kommer det att bli
              betydligt mycket dyrare än de 40 miljonerna.
            </seg>
            <seg n="74c648fa">
              Det är ganska intressant om man betänker vad Karin Pilsäter sade
              tidigare. I betänkandet sägs nämligen att en felaktig ägarstruktur
              kan medföra betydande kostnader för bolaget. Vidare sägs att regeringen
              gör också bedömningen att bolagets ägarstruktur kan påverka marknadsreformens
              framgång. Det är ett mycket intressant påstående, men jag förstår
              inte vad det betyder. Man får i den övriga texten ingen som helst
              vägledning till vad det innebär.
            </seg>
            <seg n="77b82a1b">
              Karin Pilsäter, som är ordförande i näringsutskottet och regeringens
              företrädare i dessa frågor, kanske kan berätta för oss ledamöter
              vad ägarstrukturen får för konsekvenser för omregleringen.
            </seg>
          </u>
          <note type="speaker" n="efbfbe04">
            Anf. 45 KARIN PILSÄTER (fp) replik:
          </note>
          <u who="karin_pilsater_e191db" xml:id="i-95ce9cf5c8cd3bf6-2" n="4f98cc29">
            <seg n="a1fd431d">
              Fru talman! Det är bra att Kent Persson vill diskutera ägandet,
              men som jag nu sagt flera gånger är det helt meningslöst att spekulera
              i var man kan landa när man inte ens har kunnat påbörja förhandlingarna
              eftersom man inte haft något mandat att göra det.
            </seg>
            <seg n="4a54a39d">
              Det kan uppstå ett oändligt antal kombinationer. Att vara en
              betydande ägare innebär inte att man säger någonting om en procentsats.
              Vi vet inte vilka ägare som vill bli utlösta, vilka som kanske
              vill kvarstå, vilka som kanske vill öka sitt innehav i förhållande
              till att andra går ur, vilka som kanske vill byta sina aktier
              i Svensk Bilprovning mot några stationer. Det finns en uppsjö
              kombinationer av förändringar.
            </seg>
            <seg n="970e0638">
              Faktum kvarstår att om det görs på ett sätt som landar i en dålig
              kombination alla som kan lite om kombinationsteori inser att det
              finns många kombinationer och att vissa kan vara bättre, eller
              man bedömer dem som bättre är det egentligen helt meningslöst
              att stå här och spekulera om det.
            </seg>
            <seg n="5c2dfec3">
              Hur skulle regeringen i en proposition ha kunnat redogöra för,
              utan namns nämnande, alla upptänkliga kombinationer, sådana som
              skulle kunna tänkas uppstå i en diskussion och senare i en förhandling?
              Det vore helt meningslöst. Det handlar om de principer som Kent
              Persson tog upp, och jag tror att han har både goda kunskaper
              och tillräcklig kapacitet att tänka sig olika scenarier för att
              inse att det skulle kunna landa i många olika varianter där en
              del vore sämre och en del bättre.
            </seg>
          </u>
          <note type="speaker" n="a6343632">
            Anf. 46 KENT PERSSON (v) replik:
          </note>
          <u who="kent_persson_3230c6" xml:id="i-e821ec2d39d8a68e-1" n="c64041af">
            <seg n="0d3f89e7">
              Fru talman! Det var roligt att höra att det är intressant vad
              jag tycker och tänker. Om jag hänvisar till den rapport som ligger
              till grund för förarbetena är man där ganska tydlig med att förorda
              att ägarstrukturen undersöks och utreds för att detta ska få ett
              lyckat förlopp. Det finns inte med i propositionen. Att då i kammaren
              ta ställning till förslagen känns inte alls bra.
            </seg>
            <seg n="140bb669">
              Jag märker att jag inte får svar på mina frågor om ägarstrukturen
              och vad den kan få för konsekvenser. Jag förstår det eftersom
              frågan inte är utredd. Jag ska inte tjata mer om det, för jag
              tror inte att det blir bättre med det.
            </seg>
            <seg n="cee80a92">
              Om man går till det aktieägaravtal som ligger till grund för
              hur förhandlingarna senare ska gå till är det intressant att regeringen
              säger att staten ska vara en betydande ägare. Om man är en betydande
              ägare har man också stort inflytande över hur verksamheten ska
              utformas, och då är det även intressant hur man ska genomföra
              förhandlingarna. Varje ägare har givetvis ett intresse av att
              få ut så mycket som möjligt av en förhandling. Vad jag förstår
              ska regeringen återkomma till riksdagen för att få genomföra ägarförändringen
              genom att köpa ut de övriga ägarna. Det är en intressant tanke
              som jag då troligtvis kommer att stödja.
            </seg>
            <seg n="84f377d5">
              Hur tänker regeringen att det ska gå till? Man har i propositionen
              inte gett oss någon vägledning över huvud taget. Jag är väldigt
              intresserad av att få veta det.
            </seg>
          </u>
          <note type="speaker" n="2ce33141">
            Anf. 47 KARIN PILSÄTER (fp) replik:
          </note>
          <u who="karin_pilsater_e191db" xml:id="i-95ce9cf5c8cd3bf6-3" n="4f98cc29">
            <seg n="35b97489">
              Fru talman! Vi vet alla att när man är inne i affärsförhandlingar
              kan olika parter ha intresse av att torgföra sina förhandlingsbud
              och annat. Det har vi sett när det gällt andra affärer. För det
              mesta fungerar dock den här typen av affärsförhandlingar bättre
              om man inte före förhandlingarna går ut offentligt med exakt hur
              man tänker göra. Framför allt gäller det när det, som i detta
              fall, är många olika parter inblandade. Då kan man inte veta vilka
              önskemål inte bara en utan tolv motparter har.
            </seg>
            <seg n="cdd6922d">
              Ett betydande ägande är inte exakt definierat, men om man äger
              någonstans runt 30 procent får man ett bestämmande inflytande
              ifall det finns många olika aktieägare. Det är ett stort spann
              alltså. Det är det mandatet regeringen ber att få för att kunna
              gå in i förhandlingarna och se till att man sammantaget kan hamna
              på en bra struktur. Om man gick ut med att man vill köpa ut alla
              skulle man hamna på pottkanten i de förhandlingarna ifall vi hade
              fattat det beslutet i förväg.
            </seg>
            <seg n="979baccc">
              Om vi exempelvis hade sagt att vi vill att AB Svensk Bilprovning
              inledningsvis ska ha ett visst antal procent av marknaden, men
              vi vill äga bolaget till 100 procent, vilken förhandlingsposition
              hade man då haft i förhållande till de andra? Även Kent Persson
              förstår att man inte kan göra så. I stället för att försöka förhandla
              och spekulera från riksdagens talarstol får vi ge regeringen mandatet
              att via ägarenheten och de proffs som sitter där gå in i förhandlingarna.
              Sedan kommer de att återkomma med rapporter om hur det går, förhoppningsvis
              löpande, till oss i näringsutskottet.
            </seg>
          </u>
          <note type="speaker" n="a3114a1b">
            Anf. 48 PER BOLUND (mp) replik:
          </note>
          <u who="per_bolund_0a9708" xml:id="i-3e0ad85c90359836-1" n="1f502518">
            <seg n="54806d7d">
              Fru talman! Man blir lite förvirrad när Karin Pilsäter säger
              att det inte går att komma fram till något slags slutsatser om
              hur staten ska agera som ägare. Det ska tydligen vara ett helt
              öppet mandat, ingen som helst vägledning, utom möjligtvis det
              som Kent Persson var inne på, att man ska kvarstå som ganska stor
              ägare, vilket inte heller är särskilt mycket att bygga vidare
              på.
            </seg>
            <seg n="ef9bf986">
              Det måste ändå kunna erkännas från majoritetens sida att det
              skulle vara möjligt att utreda olika lösningar utan att för den
              skull begränsa regeringens handlingsfrihet. Det skulle kunna vara
              bra, tror jag, för många aktörer på den marknad som nu kommer
              att uppstå att veta någorlunda vilka konsekvenser olika ageranden
              från staten kommer att få på marknaden.
            </seg>
            <seg n="254df55b">
              Det är också det man har kommit fram till i konsultrapporten,
              översynen av fordonsbesiktningsmarknaden i Sverige, där man har
              rubriken Nödvändiga aktiviteter för att förbereda en omreglering.
              Det står inte önskvärda eller det vore kul att, utan det är nödvändiga
              åtgärder för att förbereda en omreglering. Man skriver i konsultrapporten:
              Då en försäljningsmodell kan påverka vissa dimensioner av regleringslösningen
              är det viktigt att det görs en utredning angående eventuell försäljning
              (och val av modell) innan omregleringslösningen fastställs. De
              gör uppenbarligen bedömningen att detta kommer att påverka marknaden
              i ganska stor utsträckning, beroende på hur staten väljer att
              agera som ägare.
            </seg>
            <seg n="20191741">
              Det är det som är problemet, som vi ser det. Detta skapar en
              osäkerhet på marknaden. Jag skulle själv känna mig mycket skeptisk
              inför att gå in på en marknad där man inte vet om en stor aktör
              kommer att sälja ut sin verksamhet eller tvärtom köpa in mer och
              bli en större och dominerande ägare. Det stora problemet är att
              regeringens hantering i det här fallet påverkar marknaden. Regeringens
              hantering kan leda till att det blir ännu färre aktörer på marknaden
              än vad det skulle ha blivit annars. Det kommer bara att vara stora
              aktörer som vågar gå in med den osäkerheten. Risken är att vi
              går från ett delvis statligt monopol till ett privat oligopol.
              Tycker Karin Pilsäter att det är en bra utveckling?
            </seg>
          </u>
          <note type="speaker" n="4e65267d">
            Anf. 49 KARIN PILSÄTER (fp) replik:
          </note>
          <u who="karin_pilsater_e191db" xml:id="i-95ce9cf5c8cd3bf6-4" n="4f98cc29">
            <seg n="1d0644ce">
              Fru talman! Nej, det skulle jag naturligtvis inte tycka, även
              om det skulle kunna innebära att det blir lite större skillnader
              jämfört med i dag. Dessutom finns det stora underskott i tillgängligheten,
              och där finns det öppningar omedelbart. Men det är just för att
              man ska kunna veta ungefär vilka spelregler man går in på som
              vi behöver fastställa omregleringen. Jag vet inte om konsultrapporten
              använde samma terminologi som vi gör, men det är självklart så
              att det måste vara klart före den 1 juli hur det ska se ut inledningsvis.
              Det är därför det också är ganska angeläget att få fram det här
              beslutet med ett mandat att gå in i diskussionerna och förhandlingarna
              och slutföra dem, så att andra aktörer ganska snart kan få inte
              bara en ungefärlig hint utan ett mer exakt besked.
            </seg>
            <seg n="2a3fab5f">
              Vi vet också att det kan finnas väldigt olika önskemål hos de
              tolv andra ägarna om att gå in eller ut och om man när man går
              ut i så fall vill ha med sig en bit av bolaget i stället för aktieinnehavet
              i de hela. Därför tror jag ändå att alla egentligen inser att
              vad vi behöver göra från riksdagens sida nu är att ge regeringen
              det här förhandlingsmandatet för att gå in i diskussionerna, men
              riktlinjerna som har framgått är att staten kommer att kvarstå
              som ägare i AB Svensk Bilprovning. Man kommer att se till att
              bolaget som sådant inte har den dominerande ställning som det
              har nu. Men vilka procentsatser man sedan landar på måste kunna
              avgöras i förhandlingar med de andra ägarna.
            </seg>
          </u>
          <note type="speaker" n="a485c42d">
            Anf. 50 PER BOLUND (mp) replik:
          </note>
          <u who="per_bolund_0a9708" xml:id="i-3e0ad85c90359836-2" n="1f502518">
            <seg n="4b7aaccd">
              Fru talman! Då fick vi i alla fall något svar på ungefär vilken
              tidsutdräkt man anser att det blir för regeringens förhandlingar.
              Jag har sökt efter det, men har i den proposition och det betänkande
              som vi nu har framför oss inte lyckats hitta någon uppgift om
              ungefär när man har tänkt sig att genomföra förhandlingarna. Men
              då är det alltså så att regeringen tänker sig att man ska göra
              det innan omregleringen träder i kraft den 1 juli. Det var en
              intressant faktauppgift.
            </seg>
            <seg n="ccc77e33">
              Jag tror fortfarande att osäkerheten kommer att kvarstå. Man
              vet att förhandlingarna ibland drar ut på tiden. Det är inte alltid
              så lätt som man skulle kunna hoppas på. Risken finns att förhandlingarna
              dras ut och fortsätter även efter att man har tänkt sig att sätta
              i gång omregleringen av marknaden. Jag tror att risken är stor
              att vi får effekten att små aktörer inte kommer att våga kasta
              sig ut när det finns sådana stora osäkerheter. De som kommer att
              vilja ta risken är de som har ett starkt kapital bakom sig, det
              vill säga stora dominerande aktörer.
            </seg>
            <seg n="d0e56c56">
              Det var precis det som hände i Finland när man avreglerade marknaden
              där. Det är två bolag i Finland som dominerar och har 80 procent
              av marknaden. Man har alltså en väldigt kraftig oligopolstruktur,
              där det är några bolag som helt delar upp marknaden mellan sig
              och bestämmer villkoren. Det brukar i ekonomisk teori betraktas
              som en väldigt dålig fungerande marknad när det är på det sättet.
              Man vill hellre ha mångfald, och det är det som regeringen egentligen
              säger sig vilja ha: konkurrens mellan olika aktörer.
            </seg>
            <seg n="be852a00">
              Jag tror att risken är väldigt stor att regeringens hantering
              av detta, där man väljer att inte ta ställning över huvud taget,
              väljer att inte utreda vilka konsekvenser olika alternativ för
              ägande i bolaget kommer att få på marknaden, skapar en osäkerhet
              som gör att man utesluter de små aktörerna och endast får ett
              fåtal stora och dominerande aktörer. Det kan vi bara beklaga.
              Det är ytterligare ett exempel på regeringens dåliga hantering
              av sådana här ärenden när man med en väldigt stark ideologisk
              kompass bara rusar ut utan att egentligen förbereda det och utvärdera
              vilka resultat det kommer att ge.
            </seg>
          </u>
          <note type="speaker" n="f5901063">
            Anf. 51 KARIN PILSÄTER (fp) replik:
          </note>
          <u who="karin_pilsater_e191db" xml:id="i-95ce9cf5c8cd3bf6-5" n="4f98cc29">
            <seg n="eaebe69e">
              Fru talman! Vi måste betänka att när det handlar om den här typen
              av affärsverksamhet hamnar vi i varenda bolagsfråga som vi pratar
              om i den ständiga kollisionen mellan vad som är affärslogik och
              vad som är politisk logik. Jag tycker inte att det generellt har
              varit bättre de gånger regeringen har färdigförhandlat avtal och
              sedan kommit till riksdagen och bett om godkännande, oavsett om
              det är den nuvarande regeringen eller tidigare regeringar. Det
              har knappast varit bättre ur demokratisk synvinkel, för då går
              saker och ting över huvud taget inte att påverka.
            </seg>
            <seg n="fc4a4acd">
              Jag tycker faktiskt att det är bättre att man är öppen och säger
              att riksdagen inte kan hålla på och förhandla och fixa och sluta
              affärsuppgörelser. Riksdagen kan bara godkänna de färdiga resultaten
              och har då i praktiken inget inflytande över huvud taget. Jag
              tycker att det är renare om man säger att det inte funkar så.
              Vi ger ett mandat till regeringen, Regeringskansliet och ägarenheten,
              som med sina affärskonsulter, juristkonsulter och så vidare verkligen
              kan gå in och jobba med det här på ett affärsmässigt sätt i förhållande
              till andra ägare som också jobbar på ett affärsmässigt sätt. Det
              tycker jag är renare och snyggare.
            </seg>
          </u>
          <note type="speaker" n="71783208">
            Anf. 52 HANS ROTHENBERG (m):
          </note>
          <u who="hans_rothenberg_943492" xml:id="i-53665594547909f5-0" n="a5df39d1">
            <seg n="5be84a90">
              Fru talman! Den förändrade ägarstrukturen i Aktiebolaget Svensk
              Bilprovning är en konsekvens av beslutet att omreglera marknaden
              för bilprovningen i Sverige. Syftet med detta är att göra det
              möjligt för bolaget att verka på fullt marknadsmässiga villkor
              på en omreglerad marknad för fordonsbesiktning med oberoende och
              självständiga organ i konkurrens. Det är viktigt att besiktningsverksamheten
              för fordon ska kunna anpassas till den svenska huvudregeln om
              öppna system för provning och kontroll, det vill säga att oberoende
              och självständiga organ i konkurrens bedömer överensstämmelsen.
              Rollfördelningen mellan myndighet och utförare tydliggörs nu genom
              att det statliga ägandet i form av regelgivning och tillsyn klargörs.
            </seg>
            <seg n="00104dab">
              På en omreglerad marknad utan monopol och med fri prissättning
              finns förutsättningar för besiktningsorganen att effektivisera
              sin verksamhet. Det ger också en möjlighet för dem att i större
              omfattning anpassa servicen efter kundernas önskemål och behov,
              till exempel genom kvälls- och helgöppet och tillgänglighet, inte
              bara i glesbygden, utan även i tätorter, där i dag bilprovningsstationerna
              finns i mindre tillgängliga ytterområden. Tillgängligheten ska
              gälla i hela Sverige. Därmed skapas också fler tillfällen med
              en ökad tillgänglighet vad gäller tidsmöjligheterna att ha öppet
              och ett ökat antal tillfällen på besiktningsmarknaden. Eftersom
              det också krävs flera anställda blir det ett ökat öppethållande.
              Arbetslinjen är ledstjärnan även i denna frihetsreform, en reform
              som det finns tungt stöd för.
            </seg>
            <seg n="a43ff64c">
              Fru talman! Konkurrensverket med flera drar paralleller mellan
              regeringens förslag beträffande fordonsbesiktningen och det tidigare
              förslaget om att omreglera marknaden för försäljning av läkemedel
              till konsumenter. Konkurrensverket står bakom huvudsyftet att
              skapa en marknad med ett stort antal besiktningsföretag, där Svensk
              Bilprovning inte behöver vara dominerande.
            </seg>
            <seg n="6e9e980a">
              När ett statligt monopol omregleras saknas skäl för staten att
              kvarstå som central aktör på den konkurrensutsatta marknaden.
              Som en naturlig följd av omregleringen omprövas nu därför ägandet
              i Svensk Bilprovning. Detta förhållandevis öppna mandat, som har
              diskuterats i tidigare replikskiften, är en förutsättning för
              att kunna välja den affärsmässigt mest fördelaktiga lösningen.
              Avvecklingen av Svensk Bilprovnings dominerande marknadsställning
              ska således verkställas snarast.
            </seg>
            <seg n="c26275c4">
              Svensk Bilprovnings ändrade uppdrag ska framöver i huvudsak vara
              att bedriva besiktningsverksamhet i enlighet med gällande fordonslagstiftning
              och därmed förenlig verksamhet. Det är viktigt att tillgängligheten
              till besiktningstjänster bibehålls eller rent av ökar med en omreglering,
              vilket är sannolikt.
            </seg>
            <seg n="5f746671">
              Fru talman! Jag vill inte förlänga diskussionen med alltför mycket
              upprepningar. Jag väljer att yrka bifall till utskottets rekommendation
              att ge regeringen ett öppet mandat att omreglera marknaden för
              Svensk Bilprovning.
            </seg>
            <seg n="f25180f5">
              Jag vill också önska hela världen, närvarande ledamöter, kanslier
              och alla andra i huset en god jul och ett gott nytt år. Jag vill
              särskilt tillönska oppositionen ett öppet mandat att tänka i nya
              hjulspår.
            </seg>
          </u>
          <note type="speaker" n="5568d06b">
            Anf. 53 KRISTER ÖRNFJÄDER (s) replik:
          </note>
          <u who="krister_ornfjader_cbfd0a" xml:id="i-d2579b053cd7ebb9-3" n="7f832485">
            <seg n="01ad5ce7">
              Fru talman! I mitt anförande uttryckte jag en oro för avregleringen
              som jag kan läsa mig till. Det är inte så att jag gör det på lösa
              grunder, utan det är genom att jag tittar på hur man hanterar
              andra frågor.
            </seg>
            <seg n="e2e672b0">
              Jag fick så sent som i går se några exempel på hur regeringen
              har hanterat liknande situationer. Man kan läsa i tidningarna
              att staten får skjuta till 285 miljoner kronor för att undvika
              nytt kaos på Försäkringskassans område. Man kan läsa att regeringen
              inte brydde sig om varningarna när den valde prismodeller för
              läkemedelskopior och så vidare.
            </seg>
            <seg n="bebb5ba3">
              Den skrift jag håller i min hand skulle försöka att ordna det,
              men regeringen har inte lyssnat på det. Om den gjorde det skulle
              jag känna mig lugnare. I den tidigare diskussionen talade vi bland
              annat om att lösa problemet med att ändra på ägarförhållandena
              inom Bilprovningen.
            </seg>
            <seg n="f8e421e3">
              Jag fick till svar att man inte kan göra det nu eftersom det
              är många andra saker som man måste ta hänsyn till. I andra ärenden
              har regeringen hittat modeller för sådant. Vi hade inte ens blivit
              informerade om hur det skulle kunna gå till.
            </seg>
            <seg n="42959b35">
              Det gör att jag blir lite fundersam. Sedan ser jag resultatet
              av andra avregleringar som regeringen har tillåtit sig med stöd
              av de borgerliga ledamöterna, och det har inte blivit bra.
            </seg>
            <seg n="9df94493">
              Jag frågar nu: Hur är det, kan Hans här garantera att det inte
              blir några problem efter den 1 juli nästa år och att man har löst
              de farhågor vi har?
            </seg>
          </u>
          <note type="speaker" n="9e53bf10">
            Anf. 54 HANS ROTHENBERG (m) replik:
          </note>
          <u who="hans_rothenberg_943492" xml:id="i-53665594547909f5-1" n="a5df39d1">
            <seg n="ef1a7042">
              Fru talman! När det gäller farhågor över att saker och ting inte
              ska fungera tror jag inte att Krister Örnfjäder är ensam om dem.
              Självklart måste alla vi i denna kammare vara uppmärksamma på
              att en omreglering av detta slag ska följas upp väldigt nogsamt.
            </seg>
            <seg n="22a22247">
              Den ska följas upp. Man ska se efter: Fungerar detta med tillgängligheten,
              prissättningen och servicenivån? Självklart ska vi ha ögonen på
              det. Den här omregleringen är en i raden av flera omregleringar
              som vi under de senaste tre åren med glädje har kunnat ta emot.
            </seg>
            <seg n="5bf6c30e">
              En av dem var omregleringen av apoteksmarknaden. Hur man än från
              oppositionens sida vrider och vänder på det fastnar man i att
              man är ovillig att förändra och över huvud taget våga vända på
              de stenar som har legat och som det grott mossa på med åren.
            </seg>
            <seg n="d6bd5e9e">
              Även omregleringen av bilbesiktningen är en frihetsreform. Den
              öppnar för konkurrens och valfrihet och för att medborgarna, bilägarna
              som ska besiktiga sina fordon, ska få en större möjlighet att
              göra detta både på tider och på platser som man i dag inte har
              möjlighet till.
            </seg>
          </u>
          <note type="speaker" n="268d8aa3">
            Anf. 55 KRISTER ÖRNFJÄDER (s) replik:
          </note>
          <u who="krister_ornfjader_cbfd0a" xml:id="i-d2579b053cd7ebb9-4" n="7f832485">
            <seg n="041c31ca">
              Fru talman! Jag ska gå in på detta med tillgänglighet en liten
              stund. Om det vore så att det från majoritetens sida fanns ett
              intresse för att bara ordna detta med tillgänglighet är inte det
              speciellt svårt.
            </seg>
            <seg n="23ee9716">
              I dag skulle vi kunna direkt tala om för dem som bedriver verksamheten
              vilka öppettider de ska ha, och vilka stationer som ska finnas.
              Vi äger frågan själva i dag, till skillnad mot i en framtid. Då
              kommer vi inte att kunna påverka det.
            </seg>
            <seg n="a8c369f2">
              Det är då fritt, och det är andra aktörer som ska avgöra utifrån
              sina ståndpunkter var någonstans de är beredda att ge service.
              Det ingår ingenting i det förslag som regeringen har lagt fram
              om att man ska kunna reglera närvaron. Man förutsätter bara någonting.
            </seg>
            <seg n="7ef0ccdc">
              I dag äger man frågan och gör ingenting åt den. I morgon, efter
              den 1 juli nästa år, äger man inte frågan, och då ska det helt
              plötsligt lösas. Tillåt mig att tvivla på den saken.
            </seg>
            <seg n="73fe17d2">
              Vi ska här företräda allmänheten, kunderna i det här förhållandet,
              och åtminstone gör jag det. Regeringen går själv ut och säger
              att vi kan räkna med att det kommer att bli fördyringar.
            </seg>
            <seg n="52a936c0">
              När man själv säger att man inte äger frågan om lokalisering
              reses det direkt två varningsflaggor för mig. Blir det verkligen
              bra? Är det detta som är målet?
            </seg>
            <seg n="982d8726">
              För mig är målet bra service, och det ansvaret vill jag vara
              med och ta. Det är i motsats till alliansregeringen som säger:
              Låt någon annan ta ansvaret för hur det blir.
            </seg>
          </u>
          <note type="speaker" n="e9ab915f">
            Anf. 56 HANS ROTHENBERG (m) replik:
          </note>
          <u who="hans_rothenberg_943492" xml:id="i-53665594547909f5-2" n="a5df39d1">
            <seg n="249c8ebc">
              Fru talman! Den här debatten visar väldigt tydligt på grundinställningen
              och hur man ser på marknadsekonomi och monopol. Man har en tilltro
              från Socialdemokraternas och stödpartiernas sida att monopol alltid
              är värda att krama oavsett i vilken form de uppträder. Låt oss
              titta på de exempel där omregleringar har skett i vår omvärld.
            </seg>
            <seg n="eca02c09">
              Jag tror det var Kent Persson eller Per Bolund som tog upp Finland
              som exempel. Finland är kanske inte det bästa exemplet på hur
              man har hanterat det. Det är av det skälet att man har haft höga
              inträdesbarriärer. Det har lett till att det inte har blivit en
              ökad tillgänglighet.
            </seg>
            <seg n="d59ceacd">
              Om vi tittar sydväst om Sverige på Danmark genomfördes där en
              omreglering år 2005. Antalet företag ökade kraftigt inom branschen.
              Det var fri prissättning och fri etableringsrätt. Prisnivån som
              tidigare var på 400 danska kronor ligger i dag i spannet 290450
              danska kronor.
            </seg>
            <seg n="d6191738">
              Det fanns 110 stationer år 2005. På tre år blev det 332 nya stationer
              i Danmark. Det var låga inträdesbarriärer och en bejakande inställning
              till att avmonopolisera och avreglera.
            </seg>
            <seg n="d7f8d7a8">
              Kan det fungera i Danmark kan det också fungera i Sverige med
              låga inträdesbarriärer och med kundnyttan i fokus. Det innebär
              att man inte ska behöva ta ledigt från jobbet med inkomstbortfall
              för att sedan få betala en besiktningsavgift vid tidpunkter när
              man kanske egentligen skulle ha arbetat och bidragit till samhället.
            </seg>
            <seg n="348e3b7f">
              Detta är en frihetsreform. Jag är stolt över att stå här och
              rösta igenom den i dagens riksdagsbeslut.
            </seg>
          </u>
          <note type="speaker" n="5e53909f">
            Anf. 57 KENT PERSSON (v) replik:
          </note>
          <u who="kent_persson_3230c6" xml:id="i-e821ec2d39d8a68e-2" n="c64041af">
            <seg n="193d97b0">
              Fru talman! Hans Rothenberg är väldigt tydligt med vad det egentligen
              handlar om. Det är arbetslinjen och frihetsreformer. Därför ska
              marknaden avregleras.
            </seg>
            <seg n="c27769a8">
              Det är egentligen ganska intressant. Som jag har sagt tidigare
              står det klart och tydligt att regeringen vill vara kvar som betydande
              ägare i Svensk Bilprovning framöver. Det innebär att man på något
              sätt måste klara ut ägandeförhållandena i det.
            </seg>
            <seg n="323ea6ce">
              Konkurrensverket anser att det är direkt olämpligt att branschorganisationer
              är delägare i det dominerande besiktningsföretaget vid avregleringen.
            </seg>
            <seg n="ac0c7eab">
              Så är fallet i dag med de tolv delägarna. Om regeringen ska lyssna
              på Konkurrensverket innebär det att regeringen måste gå in och
              köpa ut delägarna. Då har vi socialiserat det hela, Hans Rothenberg.
              Det är en intressant tanke. Det kan ju också i sig vara en frihetsreform
              utan dess like.
            </seg>
            <seg n="da26d107">
              Vi måste komma ihåg vad det här handlar om och vilket uppdrag
              Svensk Bilprovning har. Det är ett myndighetsuppdrag som är oerhört
              viktigt. Det här kan man inte bara hålla på och hantera utifrån
              att det ska vara en valfrihetsreform eller inte. Om det bara är
              tillgängligheten och servicen det handlar om skulle vi ha kunnat
              klara av den frågan genom att gå in och ge nya ägardirektiv och
              ändra i bolagsordningen. Det hade varit lätt att göra det i stället
              för att hålla på och krångla till det på det sätt som regeringen
              nu har gjort.
            </seg>
            <seg n="9823443f">
              De frågorna skulle jag gärna vilja ha svar på.
            </seg>
          </u>
          <note type="speaker" n="93bca4b0">
            Anf. 58 HANS ROTHENBERG (m) replik:
          </note>
          <u who="hans_rothenberg_943492" xml:id="i-53665594547909f5-3" n="a5df39d1">
            <seg n="19401fc3">
              Fru talman! Frihet och arbetslinjen efter att ha sagt de två
              orden såg jag hur Kent Persson lyste upp när han fick ta ordet
              socialisering i sin mun. Jag såg det under anförandet också.
            </seg>
            <seg n="2dee55e6">
              Vi hamnar ofta i en diskussion här om huruvida detta är en ideologisk
              fråga. Regeringen, alliansen och majoriteten i riksdagen anklagas
              för att följa en ideologisk linje. Men vad finns i Kent Perssons
              och oppositionens motstånd till varenda förändring där det handlar
              om att avreglera och avmonopolisera om inte en ideologisk värdering?
              Ni har sagt nej till att avreglera apoteksmarknaden. Ni är emot
              denna avreglering. Om det inte är ideologin som styr vad är det
              då?
            </seg>
            <seg n="c4953188">
              Att ge regeringen ett öppet mandat i ägarfrågan för att kunna
              genomföra förändringen och omregleringen är vad frågan handlar
              om här och nu. Jag tycker att den tidigare replikväxlingen mellan
              Karin Pilsäter och de tre företrädarna för oppositionen var tydlig
              med detta. Regeringen behöver ett tydligt mandat att kunna förändra
              ägarstrukturen. I dag äger man 52 procent av Svensk Bilprovning.
              Mandatet att temporärt givetvis behöva kunna köpa tillbaka ägandet
              för att sedermera också kunna släppa det ifrån sig är det öppna
              mandat som riksdagens kammare ska ge regeringen. Det ställer vi
              oss bakom.
            </seg>
          </u>
          <note type="speaker" n="8ccd168b">
            Anf. 59 KENT PERSSON (v) replik:
          </note>
          <u who="kent_persson_3230c6" xml:id="i-e821ec2d39d8a68e-3" n="c64041af">
            <seg n="e8a57405">
              Fru talman! Nu fick vi åtminstone ett besked när det gäller frågan
              om ägarförhållandena i det framtida Svensk Bilprovning AB. Först
              och främst ska alltså staten och regeringen köpa ut delägarna
              i det hela för att sedermera för jag misstänker att man efter
              en sådan transaktion måste återkomma till riksdagen igen för att
              kunna genomföra den delen i nästa steg avyttra verksamheten. Det
              är intressant.
            </seg>
            <seg n="092fc797">
              Det är den här frågan som har efterfrågats i olika rapporter,
              framför allt i McKinseys rapport. Utred ägarstrukturen! Nu har
              Hans Rothenberg klart och tydligt utrett den för kammarens ledamöter.
              Jag vet inte om det direkt ska vara på den nivån när man i en
              debatt ska försöka klargöra vad som händer och sker i framtiden.
            </seg>
            <seg n="53c502ff">
              Vi måste ändå vara lite ödmjuka inför frågan. När det handlar
              om ägarstrukturen finns det en rad frågetecken. Det skriver regeringen
              själv i propositionen. Regeringen är tydlig med att den inte vet
              det här. Om det inte fungerar ska man reglera det på något sätt.
              Men man säger inte på vilket sätt eller vad det är för någonting
              som ska regleras. När vi går till att fatta beslut är det rimligt
              att vi har så pass mycket underlag att vi vet vad det kan få för
              konsekvenser inför framtiden.
            </seg>
          </u>
          <note type="speaker" n="b6809531">
            Anf. 60 HANS ROTHENBERG (m) replik:
          </note>
          <u who="hans_rothenberg_943492" xml:id="i-53665594547909f5-4" n="a5df39d1">
            <seg n="ddda3375">
              Fru talman! Konsekvenserna av en avreglerad marknad för bilbesiktningen
              har visat sig kunna vara att det kan tillföras 750 nya årsarbetskrafter.
              Lägg dem till de 2 000 som finns inom marknaden i dag! Det är
              inte fy skam att öka arbetsutbudet inom en marknad med nästan
              en tredjedel.
            </seg>
            <seg n="9d29a808">
              Det Kent Persson och Vänsterpartiet förordar i sammanhanget är
              ägarstyrning, nya direktiv och nya bestämmelser. Då är frågan:
              Varför kommer den här viljan att ändra ägardirektiven och ge nya
              riktlinjer till bolagen upp först i det läge när regeringen föreslår
              en omreglering av marknaden? Då passar man på att vilja komma
              med direktiven. Då säger man: Nu vore det bra att ge direktiv
              om ökat öppethållande inom bilprovningen. Nu ska vi öka servicegraden!
              Då först kommer detta. Det är någonstans här som kärnan i monopolkramandet
              ligger.
            </seg>
            <seg n="ca4afed1">
              När man utsätter monopolet för konkurrens kommer det att öppnas
              möjligheter inte bara för priskonkurrens utan också för kvalitetskonkurrens.
              Vi ser det på många marknader många marknader som inte ens är
              föremål för statens inblandning. När kvaliteten och servicegraden
              ökar är människor också beredda att betala mer.
            </seg>
            <seg n="5cca05de">
              Det underlag som det har refererats till i denna orange skrift
              visar att det nya priset bedöms kunna ligga kring 400 kronor framgent
              på en omreglerad marknad. Med all respekt för den skepsis som
              Kent Persson utmålar tror jag att man målar betydligt mer på väggen
              än vad som är nödvändigt. Jag ser fram emot att kunna rösta för
              den här reformen.
            </seg>
          </u>
          <note type="speaker" n="9498e5a6">
            Anf. 61 PER BOLUND (mp) replik:
          </note>
          <u who="per_bolund_0a9708" xml:id="i-3e0ad85c90359836-3" n="1f502518">
            <seg n="3aacd31f">
              Fru talman! Jag skulle vilja börja där den senaste diskussionen
              slutade när det gäller antalet anställda inom Svensk Bilprovning.
              Hans Rothenberg lyfter fram som ett stort plus att det blir fler
              anställda inom branschen. Det kan man ju tycka; vi tycker väl
              alla att det är bra om det blir fler anställda. Men man kan knappast
              tycka att det är bra utveckling om det sker på bekostnad av högre
              priser för verksamheten och mycket färre bilar per anställd som
              man klarar av att gå igenom, det vill säga minskad effektivitet,
              precis som vi har sett i Finland. Vi ser gärna fler anställda,
              men då ska det helst leda till högre samhällseffektivitet och
              inte till lägre som verkar bli fallet här.
            </seg>
            <seg n="e40eedf2">
              Hans Rothenberg säger i sitt anförande att statens roll som ägare
              klargörs i och med propositionen. Min fråga är helt enkelt: Hur
              då? Jag tycker inte att vi får något som helst svar hur statens
              roll som ägare ska vara framöver. Man ska kanske öka ägandet inom
              bilprovningen. Man ska kanske minska ägandet. Man ska kanske vara
              kvar mittemellan. Vi får inte något som helst klarläggande av
              statens roll som ägare. Skulle Hans Rothenberg kunna visa på hur
              man egentligen ser på det klarläggandet och var det finns?
            </seg>
            <seg n="e8f80598">
              Hans Rothenberg pratar om en vision där man har ett stort antal
              företag inom bilprovningen och där Svensk Bilprovning inte är
              dominerande i framtiden. Det låter ju trevligt. Men vad finns
              det för någonting som säger att just den utvecklingen skulle ske
              i Sverige? Hans Rothenberg pratar om att det skulle bli som i
              Danmark. Men den fara som jag ser är att det tvärtom blir samma
              utveckling som i Finland, där det är ett fåtal, nämligen två stycken,
              dominerande bolag som står för 80 procent av marknaden.
            </seg>
            <seg n="8fd3deb6">
              Man kan ställa sig frågan: Vilka åtgärder vidtar egentligen regeringen
              för att vi inte ska följa det finska exemplet utan snarare det
              danska? Mitt svar är: Inga alls. Det finns inga åtgärder som gör
              att vi skulle följa det danska exemplet. Eller kan Hans Rothenberg
              visa på vilka reformer och vilka förslag som regeringen lägger
              fram för att vi ska få en marknad med ett stort antal företag?
            </seg>
          </u>
          <note type="speaker" n="0c8ec79e">
            Anf. 62 HANS ROTHENBERG (m) replik:
          </note>
          <u who="hans_rothenberg_943492" xml:id="i-53665594547909f5-5" n="a5df39d1">
            <seg n="fa1b135e">
              Fru talman! Precis som tidigare sades är Finland kanske inte
              det bästa exemplet på omreglering medan Danmark är ett bra exempel.
              Det som skiljer länderna åt handlar mycket om de barriärer som
              finns för nya aktörer och deras möjligheter att komma in på en
              marknad.
            </seg>
            <seg n="6aa29059">
              När det gäller kundnyttan finns det flera aspekter. Prisfrågan
              är en. Det underlag som vi alla har läst signalerar att prisökningen
              i Sverige inte bedöms vara dramatisk, utan tvärtom. Däremot skulle
              de 177 stationer som i dag finns sannolikt ökas på med ytterligare
              100200 stationer.
            </seg>
            <seg n="1ae9e1d3">
              När det gäller ökad tillgänglighet, framför allt tidsmässig sådan,
              finns det en klar poäng med det.
            </seg>
            <seg n="1295381c">
              Karin Pilsäter gav ett exempel tidigare. I dag är människor tvungna
              att ta ledigt från arbetet med inkomstbortfall som följd. Det
              finns människor som kanske inte har möjlighet att ta ledigt från
              arbetet och därmed får körförbud på sitt fordon. Efter omregleringen
              kommer dessa människor sannolikt att kunna välja på ett betydligt
              bättre sätt och göra detta utanför arbetstid hos mobila bilprovningsstationer
              där leverantörerna vänder sig till kunden och inte tvärtom. Vi
              kanske får en mer flexibel etablering än den som bilprovningsmonopolet
              i dag använder sig av där man etablerar sig i otillgängliga ytterområden
              med ökade emissioner för att köra till och från.
            </seg>
            <seg n="f428e973">
              Vill man se glaset som halvtomt eller halvfullt? Det är detta
              det handlar om. Vi i majoriteten vill se det så att glaset går
              att fylla.
            </seg>
          </u>
          <note type="speaker" n="8dc83ee9">
            Anf. 63 PER BOLUND (mp) replik:
          </note>
          <u who="per_bolund_0a9708" xml:id="i-3e0ad85c90359836-4" n="1f502518">
            <seg n="cb6ae3ab">
              Fru talman! Nu låter det på Hans Rothenberg som om tillgängligheten
              till bilprovningen skulle vara ett enormt stort problem i Sverige
              i dag. Det är en bild som jag inte känner igen och som jag knappast
              känner igen från samhällsdebatten. Jag har inte sett att det står
              folk på barrikaderna och kräver bättre tillgänglighet till bilprovningen.
              Jag upplever tvärtom från min egen vardag att det inte alls har
              varit något problem att få bra tider hos bilprovningen. Det är
              också vad jag hör från många andra håll och från den allmänna
              samhällsdebatten. Detta är ytterligare ett exempel på ett problem
              som Hans Rothenberg kommer med som kanske inte behöver ha en lösning.
            </seg>
            <seg n="2a20f21d">
              När det gäller priset hänvisar Hans Rothenberg till siffror som
              finns i departementsskrivelsen. Där kan vi konstatera att det
              sätt som man går till väga på för att ändra ägandet i Svensk Bilprovning,
              antingen öka statens ägande eller minska det, påverkar priset
              i ganska stor utsträckning. Det har också konsultrapporten visat.
              Man skriver där att hur man går till väga vid en privatisering
              eller när man ändrar ägandet påverkar nödvändigheten av ett pristak.
              Om man delar upp bolaget i flera delar och får en konkurrens direkt
              på marknaden påverkar det hur priset utvecklas. Om man däremot
              har kvar staten som dominerande ägare i ett dominerande bolag,
              Svensk Bilprovning, kommer det att påverka och ge en annan prisutveckling
              på marknaden.
            </seg>
            <seg n="45ead896">
              Här har vi återigen ett exempel på hur vi nu skjuter i blindo
              med det här beslutet i riksdagen. Vi vet inte om det blir flera
              bolag eller ett bolag. Kommer staten att öka eller minska sitt
              ägande? Det påverkar också priset. Egentligen kan man säga att
              Hans Rothenberg inte alls kan säga någonting om prognoser när
              det gäller prisutvecklingen. Det påverkas i allra högsta grad
              av hur ägandeförändringen sker inom Svensk Bilprovning, det vill
              säga om staten kommer att öka eller minska ägandet.
            </seg>
            <seg n="697054a2">
              Det här är ytterligare ett exempel där vi inte har någon konsekvensbedömning
              av olika vägar att agera. Vi vet inte hur den här marknaden kommer
              att utvecklas. Vi vet inte om det blir det danska exemplet eller
              tvärtom, som jag tror, det finska.
            </seg>
          </u>
          <note type="speaker" n="24227116">
            Anf. 64 HANS ROTHENBERG (m) replik:
          </note>
          <u who="hans_rothenberg_943492" xml:id="i-53665594547909f5-6" n="a5df39d1">
            <seg n="917ab1af">
              Fru talman! Lika lite har Per Bolund möjlighet att sia i kristallkulan
              när det gäller de farhågor han målar upp om att priset på besiktningen
              kraftigt ska öka. Det öppna mandatet att förändra ägarstrukturen
              i Svensk Bilprovning, tillsammans med att man ska göra en noggrann
              uppföljning av hur effekterna blir på marknaden, kommer att vara
              en förutsättning för att den här frågan hanteras på ett bra sätt.
            </seg>
            <seg n="4375f698">
              När det gäller tillgängligheten kan vi i dag konstatera att det
              går fler medborgare per besiktningsstation i Sverige än vad det
              gör i de flesta andra europeiska länder. Det handlar om tillgänglighet.
            </seg>
            <seg n="a1fd2433">
              Att kunna utföra en bilbesiktning vid en valfri tidpunkt är precis
              som när man försöker boka tid hos en tandläkare och inte blir
              ordinerad vilken tid man ska komma, annars får man stå där med
              sina hål i tänderna och dessutom kanske inte ha möjlighet att
              använda dem därför att det är körförbud på gaddarna. Det är en
              situation som jag inte alls på samma sätt som Per Bolund befarar
              ska inträffa.
            </seg>
            <seg n="a395ecb5">
              Att öka tillgängligheten och servicenivån är av godo. Vill man
              krama monopolen och anser att i alla sammanhang är monopol bättre
              än allting annat ska man bevara även detta monopol. Då ska vi
              även bevara den i dag hårt reglerade bilprovningsmarknaden.
            </seg>
            <seg n="eae17d42">
              Vi tror på valfrihet. Vi tror på konsumenternas ökade möjligheter
              att påverka sina val. Därför står vi fast vid bifallet till omregleringen
              av marknaden och en förändrad ägarstruktur.
            </seg>
            <seg n="c8698355">
              Därmed tackar jag för den här säsongens debatter.
            </seg>
          </u>
          <note n="480298ea">
            Överläggningen var härmed avslutad.
          </note>
          <note n="58bdf540">
            8 § Samhällsekonomi och finansförvaltning
          </note>
          <note n="e98cd306">
            Föredrogs
          </note>
          <note type="speaker" n="54fffa52">
            Anf. 65 LARS ELINDERSON (m):
          </note>
          <u who="lars_elinderson_65ad1d" xml:id="i-9733bc51e2a4a226-0" n="01fb5b2e">
            <seg n="8e4c798d">
              Fru talman! Finansutskottet tillstyrker regeringens förslag till
              fördelning av utgifter på anslag inom utgiftsområde 2 Samhällsekonomi
              och finansförvaltning. Det innebär att utgifterna inom det området
              hamnar på en nivå på ca 12,2 miljarder kronor 2010. Utöver regeringens
              förslag till anslag inkluderar nivån även Riksrevisionens styrelses
              förslag till anslag för Riksrevisionen.
            </seg>
            <seg n="7de3f3b2">
              Utgiftsområdet omfattar ett femtontal förvaltningsmyndigheter
              inklusive Riksrevisionen, som är en myndighet under riksdagen.
            </seg>
            <seg n="3f6f7ad9">
              Finansutskottet anser att det finns skäl att utveckla såväl målformuleringarna
              som indelningen av utgiftsområdet. Regeringen har i propositionen
              angett att man avser att återkomma med preciseringar i det hänseendet
              i en förvaltningspolitisk proposition under våren 2010. Utskottet
              påpekar att det också är viktigt att följa utvecklingen av Stabilitetsfonden.
            </seg>
            <seg n="e5e750d2">
              Finansutskottet tillstyrker regeringens förslag om investeringsplaner
              och låneramar för Statens fastighetsverk och Fortifikationsverket
              liksom förslaget om rörlig kredit i Riksgäldskontoret för Statens
              pensionsverk och förslaget att låta Kammarkollegiet och Riksrevisionen
              ta upp lån i Riksgäldskontoret.
            </seg>
            <seg n="f4a0ee23">
              Utskottet tillstyrker också att regeringen bemyndigas att under
              2010 besluta om en kredit till Lettland om högst 720 miljoner
              euro för att därigenom bidra till en lösning av den mycket svåra
              ekonomiska och finansiella situation som Lettland befinner sig
              i.
            </seg>
          </u>
          <note n="891b0b2a">
            Finansutskottet avstyrker i betänkandet motionsförslag om delvis
            andra anslagsnivåer inom utgiftsområdet och förslag som gäller
            bonussystem, bluffbolag, myndigheternas lokalförsörjning, Riksgäldskontorets
            styrelse och jämställdhetsperspektiv.
          </note>
          <note n="f5724e90">
            I betänkandet finns tre reservationer och fem särskilda yttranden.
          </note>
          <note type="speaker" n="1e4aee1a">
            Anf. 66 SONIA KARLSSON (s):
          </note>
          <u who="sonia_karlsson_80d40a" xml:id="i-fa88f744679404af-0" n="3f9b269d">
            <seg n="d44c6f6b">
              Fru talman! Jag vill börja med att yrka bifall till reservation
              2.
            </seg>
            <seg n="e0cfbb14">
              Vid förra årets debatt hade finanskrisen nått Sverige. Riksgälden
              hade fått ta över banken Carnegie, bankgarantin fungerade inte
              som den var tänkt och representanter för underleverantörerna till
              fordonsindustrin informerade finansutskottet om att många företag
              riskerade att gå i konkurs på grund av brist på krediter.
            </seg>
            <seg n="3a3df7df">
              Läget har nu stabiliserats, men den ekonomiska krisen är inte
              över, utan den kommer att fördjupas i form av fler arbetslösa
              och en växande statsskuld. Sverige halkar efter. Vi ser att arbetslösheten
              växer snabbare i Sverige än i andra länder och att Sveriges position
              gentemot övriga Europa har försämrats sedan 2006. Vi har 70 000
              fler i utanförskap på tre år om man räknar som Moderaterna gjorde
              i valrörelsen. På tre år har arbetslösheten blivit högre, sysselsättningen
              lägre och jobben färre. Bland ungdomar är situationen än mer allvarlig.
            </seg>
            <seg n="08775a21">
              Vi socialdemokrater kan aldrig acceptera en sådan utveckling.
              Trots att Sverige halkar efter andra länder fortsätter regeringen
              med samma inriktning av sin politik, det vill säga ensidiga skattesänkningar
              med lånade pengar. Regeringen sänker skatterna med 100 miljarder
              kronor och gröper ur vår ekonomi. Vi socialdemokrater menar att
              detta är en oansvarig politik och har därför presenterat ett tydligt
              alternativ. Vi sätter jobben först. Vi vill möta den växande arbetslösheten
              med investeringar i framtidens jobb, utveckla kvaliteten i välfärden,
              skapa ökad rättvisa och ta ansvar för ekonomin.
            </seg>
            <seg n="f702ce2f">
              Fru talman! Utgiftsområde 2 rör samhällsekonomi och finansförvaltning.
              Under detta område behandlas en rad viktiga frågor som på många
              sätt skapar förutsättningar för en god samhällsekonomi med en
              väl fungerande finansmarknad. Men det gäller också de institutioner
              som direkt är med och skapar förutsättningar för riksdagens budgetarbete.
            </seg>
            <seg n="0126e64e">
              Sedan finanskrisen briserade har både Finansinspektionen och
              Riksgälden fått en kraftigt förhöjd arbetsbörda. Vi socialdemokrater
              föreslog redan i förra höstens budgetmotion att Finansinspektionens
              anslag skulle utökas på grund av detta. Vi välkomnar nu att regeringen
              ökar Finansinspektionens anslag, och vi följer noga utvecklingen
              och är beredda att återkomma med förslag om ytterligare resurser
              om så skulle behövas.
            </seg>
            <seg n="2a2db9ce">
              Riksgäldskontoret får nu hantera ett stort antal statliga krediter,
              och myndighetens ansvar har ökat betydligt under den pågående
              finanskrisen. Vår övergripande bild är att Riksgäldskontoret sköter
              detta arbete på ett bra sätt, men vi konstaterade redan förra
              året att insynen för riksdagen i Riksgäldskontorets arbete är
              otillräcklig. Genom beslut förra året gavs Riksgälden möjlighet
              att besluta om stödåtgärder till kreditinstitut som inte begränsas
              till något belopp. Vi socialdemokrater anser att dessa nya befogenheter
              måste mötas av förändringar i Riksgäldens styrelse så att den
              också får en parlamentarisk representation.
            </seg>
            <seg n="0305ccaa">
              Tillsammans med Vänsterpartiet och Miljöpartiet föreslår vi,
              för att man ska få ut mer av varje satsad skattekrona i den statliga
              förvaltningen, att samordningen mellan myndigheterna ska öka.
              Det handlar om fler gemensamma upphandlingar och ökad samlokalisering.
              En statlig inköpssamordning med 10 procent kan minska kostnaderna
              för inköp med ca 50 miljoner kronor till 2012. Vi anser därför
              att ytterligare medel ska tillföras Ekonomistyrningsverket för
              att öka den statliga inköpssamordningen och samlokaliseringen.
              Vi föreslår också att 200 miljoner kronor ska föras till ett nytt
              anslag, praktik vid statliga myndigheter.
            </seg>
            <seg n="d2cf89d1">
              Vid förra årets debatt konstaterade jag att det var anmärkningsvärt
              att regeringen inte hade redovisat några åtgärder för att förstärka
              krisberedskapen i det svenska betalningssystemet. Regeringen hänvisade
              endast till att frågan bereddes i Regeringskansliet.
            </seg>
            <seg n="7476b2a1">
              Även i årets budgetproposition är regeringens kommentar angående
              rapporten om krisberedskap i betalningssystemet att frågan bereds
              i Regeringskansliet. Jag undrar: Hur länge ska majoriteten i finansutskottet
              finna sig i att regeringen drar denna viktiga fråga i långbänk?
            </seg>
            <seg n="36067a79">
              Vi anser att nivån på krisberedskapen i betalningssystemet är
              tydligt kopplad till stabiliteten på finansmarknaderna och till
              samhällsekonomins funktionssätt. Det är mycket viktigt att säkerställa
              en tillräcklig krisberedskap inom detta samhällssviktiga område.
              Därför är det mycket allvarligt att regeringen dröjer och dröjer
              ytterligare med att ta fram åtgärder för att förstärka krisberedskapen
              i det svenska betalningssystemet.
            </seg>
            <seg n="c176677e">
              Fru talman! I det här betänkandet behandlar vi också frågan om
              kredit till Lettland. Utskottet anser att Sverige bör ge Lettland
              en kredit för att bidra till en lösning av den mycket svåra ekonomiska
              och finansiella situation som Lettland befinner sig i.
            </seg>
            <seg n="de8a9a91">
              En delegation från finansutskottet besökte Lettland i september
              månad i år. Vi träffade då representanter från Lettlands finansutskott,
              Lettlands centralbank och också dess finansinspektion som gav
              oss information om de problem och utmaningar som Lettland står
              inför.
            </seg>
            <seg n="21f512fb">
              Även om den globala finanskrisen har mattats av under de senaste
              månaderna är Lettlands möjligheter att låna på den internationella
              kreditmarknaden starkt begränsade. Sverige och Lettland är grannländer
              med omfattande ekonomiska och kulturella förbindelser. Därför
              anser vi, som utskottet, att det är naturligt att Sverige tar
              ett stort ansvar när Lettland behöver stöd.
            </seg>
            <seg n="359e3475">
              Vi är däremot mycket kritiska till regeringens handläggning av
              frågan. I budgetpropositionen anges endast att regeringen under
              hösten 2009 avser att inleda förhandlingar med Lettland om villkoren
              för krediten samt att regeringen under våren 2010 avser att återkomma
              till riksdagen med information.
            </seg>
            <seg n="6f36cd72">
              Regeringen lämnar ingen information om hur villkoren för denna
              kredit till Lettland ska utformas, utan hänvisar endast till att
              det ska bestämmas i samarbete med övriga nordiska långivare och
              Lettland. Regeringen redogör inte heller för sina utgångspunkter
              inför dessa förhandlingar.
            </seg>
            <seg n="70afaaad">
              Precis som när det gällde underlaget inför behandlingen av krediten
              till Island, som var mycket bristfälligt, har utskottet även denna
              gång behövt söka information, bland annat genom interna utfrågningar
              den 3 och den 8 december för att få information avseende krediten
              till Lettland. Den kompletterande information som utskottet tagit
              fram under behandlingen av ärendet gör det möjligt att föreslå
              riksdagen att bemyndiga regeringen att under 2010 besluta om en
              kredit till Lettland om högst 720 miljoner euro. Det motsvarar
              ca 7,3 miljarder svenska kronor.
            </seg>
            <seg n="2eb7f951">
              Men vi är starkt kritiska till att regeringen även denna gång
              utelämnar väsentlig information. I ett gemensamt särskilt yttrande
              tillsammans med Miljöpartiet understryker vi att det är mycket
              otillfredsställande att regeringens underlag till riksdagen saknar
              närmare information om kredit- och avtalsvillkor. Att endast ange
              att man avser att återkomma med information till riksdagen i ett
              senare skede är inte acceptabelt. Det är av väsentlig betydelse
              att riksdagen får en fullständig information innan den fattar
              sitt beslut.
            </seg>
            <seg n="e2317097">
              Även utskottet anser att det är otillfredsställande att det i
              propositionen saknas uppgifter om villkoren för Sveriges kredit.
              Mot bakgrund av att uppgifter om avtalsvillkoren av olika skäl
              inte finns med i propositionen är det enligt utskottets mening
              viktigt att regeringen, i samband med den första utbetalningen
              av Sveriges lån till Lettland, i en skrivelse återkommer till
              riksdagen med ytterligare information.
            </seg>
            <seg n="f7baa028">
              Slutligen, fru talman, vill jag säga några ord om att regeringen
              valde att använda stabilitetsfonden i samband med kapitaltillskottet
              till Nordea. Vi anser att statens andel av Nordeas nyemission
              borde ha hanterats enligt ordinarie metod vid tillskott, nämligen
              genom ett anslag under utgiftsområde 24 Näringsliv och inte genom
              stabilitetsfonden, vars syfte är krishantering.
            </seg>
          </u>
          <note type="speaker" n="82fac0a4">
            Anf. 67 ULLA ANDERSSON (v):
          </note>
          <u who="ulla_andersson_97add8" xml:id="i-82273abad73268f4-0" n="2826d730">
            <seg n="e9841a7b">
              Fru talman! Vänsterpartiet föreslår att vi ska införa ett jämställdhetspolitiskt
              råd. Vi menar att kvinnor varje dag får betala priset för ojämställdheten
              och att det inte längre kan fortsätta på det här sättet.
            </seg>
            <seg n="5edc435f">
              Varje dag ser vi konsekvenserna av ojämställdheten i samhället.
              Vi ser det i fördelningen av tid, i fördelningen av inkomster
              och i fördelningen av makt mellan kvinnor och män.
            </seg>
            <seg n="db616ce4">
              Kvinnor och män arbetar i snitt lika många timmar per vecka.
              Men vi kvinnor står för den största delen av det obetalda arbetet
              med hem och barn medan män i högre grad lönearbetar.
            </seg>
            <seg n="30cd9435">
              Det som räknas som fritid respektive arbetstid betyder alltså
              i praktiken helt olika saker för kvinnor och män. Det finns undersökningar
              som visar att kvinnor menar att det är fritid när de umgås med
              sina barn medan män anser att det är en del av deras arbetstid
              när de umgås med sina barn. Det visar hur vi uppfattar de olika
              villkoren i samhället.
            </seg>
            <seg n="595cbd08">
              Den skeva fördelningen av betalt och obetalt arbete får också
              stora konsekvenser för kvinnors ekonomi och självständighet. Vi
              har lägre inkomster, eftersom vi kvinnor oftare jobbar deltid,
              har olika typer av visstidsanställningar och tar ut mer av föräldraledigheten.
            </seg>
            <seg n="ce933b52">
              Det som brukar kallas dubbelarbete, att kvinnors arbetsdag inte
              slutar utan fortsätter i hemmet efter jobbet, leder till stress
              och ohälsa. Kvinnor är oftare långtidssjukskrivna än män, har
              fler stressrelaterade sjukdomar och oftare svårare värk. Ojämställdheten
              kostar för oss kvinnor.
            </seg>
            <seg n="76783824">
              Vi har också lägre löner än män i genomsnitt. Orsaken till det
              är självklart att arbetsmarknaden är väldigt könssegregerad och
              att de arbeten som i huvudsak kvinnor utför värderas lägre än
              de arbeten som män utför.
            </seg>
            <seg n="5b88288d">
              Män kommer också oftare till högre positioner i samhället än
              vad vi kvinnor gör. Vi drabbas dessutom av lönediskriminering
              just för att vi är kvinnor.
            </seg>
            <seg n="586b7c3e">
              För att kunna bekämpa de här orättvisorna måste vi vända på de
              måttstockar för värde och rationalitet som regelmässigt används
              av ekonomer och arbetsgivare och i politiken. De måste utmanas
              och ifrågasättas.
            </seg>
            <seg n="2dea15fb">
              Det är nödvändigt att omfördela de resurser som i dag tilldelas
              män och kvinnor i så olika grad det gäller tid, inkomster, makt
              och hälsa.
            </seg>
            <seg n="595d95ef">
              I morse innan jag gick hit läste jag tidningen. Det har kommit
              ny statistik som visar att män tjänar i snitt 46 000 kronor mer
              än kvinnor gör i snitt. Det är 46 000 kronor per år. Och det här
              var år 2007.
            </seg>
            <seg n="2dd53cc2">
              Sedan den borgerliga regeringen tillträdde har, som vi vet, de
              ekonomiska skillnaderna ökat ännu mer. Enligt riksdagens utredningstjänst
              har de ökat med över 1 000 kronor per månad , alltså med totalt
              nästan 13 000 kronor per år. Tänk er själva! 46 000 kronor plus
              är vad den här regeringen har åstadkommit under de senaste tre
              åren det blir väldigt mycket pengar under en levnadstid.
            </seg>
            <seg n="51d6d5ba">
              Det talas ofta om vad jämställdheten kostar. Vi har inte råd
              med heltidstjänster. Vi har inte råd med en bra sjukförsäkring.
              Vi har inte råd med en bättre välfärd som kvinnor är så beroende
              av.
            </seg>
            <seg n="e87a7036">
              Vi menar att den här ordningen måste brytas. Därför borde ett
              jämställdhetspolitiskt råd tillsättas. Syftet med ett sådant råd
              är dels att utveckla en praxis för budgetarbetet här i riksdagen
              som integrerar ett feministiskt perspektiv på den ekonomiska politiken,
              dels att hitta långsiktiga strategier för att nå de jämställdhetspolitiska
              målen. Tyvärr har inget annat parti hittills varit intresserat
              av detta förslag. Men vi hoppas att det blir så, för vi menar
              att det här är absolut nödvändigt.
            </seg>
            <seg n="829226e6">
              Den regering som vi har nu lever till exempel inte ens upp till
              sina egna mål om att de regeringsförslag som läggs fram ska redovisas
              tillsammans med en könsstatistik i diagram och tabeller exempelvis.
              Inte ens det klarar man av.
            </seg>
            <seg n="69c7d350">
              Vi vill också att det föreslagna rådet ska komma med förslag
              till förändringar och följa upp hur de politiska reformerna förhåller
              sig till de jämställdhetspolitiska målen. De ska vara ett stöd
              i det arbetet. I rådet vill vi gärna se forskare och ekonomer
              med genuskompetens. Vi vill också gärna att det finns en referensgrupp
              kring detta råd.
            </seg>
            <seg n="90aaa636">
              Fru talman! Till slut gäller det frågan om Lettland. Vänsterpartiet
              ser gärna att Sverige lånar ut pengar till Lettland men menar
              att det ska ske genom ett bilateralt lån, inte genom IMF:s försorg.
              Vi menar att IMF ställer orättmätiga krav på andra länder och
              att Sverige inte ska stödja det. Vi menar också att riksdagen
              behöver en särskild proposition i frågan så att vi har de underlag
              som behövs för ett slutgiltigt ställningstagande.
            </seg>
          </u>
          <note n="e83b1d23">
            Därför, fru talman, yrkar jag bifall till Vänsterpartiets reservation
            angående punkten om Lettland.
          </note>
          <note type="speaker" n="bfeb7f5c">
            Anf. 68 MATS PERTOFT (mp):
          </note>
          <u who="mats_pertoft_740cd3" xml:id="i-a02ebecba6264942-0" n="92f72347">
            <seg n="afb5aba6">
              Fru talman! Krisen i Sverige är långt ifrån över. Fortfarande
              ser vi en ekonomi som haltar. Inte minst i morse på vägen hit
              var det i radion ett antal reportage om småföretagare som har
              problem med att få lån. Jag får samtal hem från småföretagare
              som förvägras lån därför att bankerna har bestämt sig för att
              fokusera bara på storföretag och privatkunder. Detta är ganska
              bedrövligt. Det är också ganska oroande med tanke på att alla
              partierna hyllar småföretagarna som den motor som ska få i gång
              Sverige.
            </seg>
            <seg n="c12d99bb">
              Jag är väldigt oroad över regeringens syn på detta. Man verkar
              vara helt inaktiv. Det är mycket bra att man aktivt är emot bonusar
              och allt möjligt annat. Men det som i dag verkligen inte fungerar
              inom finanssektorn är detta med småföretagarnas situation. Där
              har jag svårt att se några riktiga initiativ från regeringens
              sida. Sådana skulle behövas då den ekonomiska krisen fortsätter
              och liksom går in i nästa skede och så vidare. Vi kan se att varslen
              fortfarande förekommer och kanske till och med ökar. Precis som
              med snöovädret i dag är det fortfarande stormvarning på den punkten.
            </seg>
            <seg n="88647da5">
              Inte minst i samband med dagens Köpenhamnsmöte och krisen där
              i miljöfrågorna saknar jag en offensiv hållning till hur vi skapar
              fler arbeten. Vi i Miljöpartiet har länge efterlyst a green new
              deal, det vill säga att krisen används som en möjlighet att skapa
              nytt och till att sätta miljö- och klimatfokus i främsta rummet.
              Det skulle behövas.
            </seg>
            <seg n="8e8e8ca4">
              Likaså behövs det att man ser över sina utgifter. Det har vi
              på den rödgröna sidan gjort när det gäller våra förslag om samordning
              på inköpssidan. Det handlar även om att skapa arbetsplatser med
              praktik på statliga myndigheter. Det är sådana tankar som behövs
              i dag men som jag inte ser från regeringens sida.
            </seg>
            <seg n="70fddf29">
              En annan fråga Ulla Andersson var inne på den är den om jämställdheten.
              Det är en fråga där vi i Miljöpartiet både i vårt budgetförslag
              och sedan i en motion efterlyser en starkare satsning från regeringens
              sida. Det är dags också för oss män att inse att någonting allvarligt
              måste till för att få jämställda löner i det här landet. Det är
              dags för oss män att avstå något så att kvinnorna kan komma upp
              i sådana lönenivåer att de 8 procent som i dag utgör gapet försvinner.
              Under förra mandatperioden tog vi i Miljöpartiet initiativ till
              att arbeta med ett handslag i samhällets alla organ. Det där har
              den nuvarande regeringen lagt ned.
            </seg>
            <seg n="63e63867">
              Nu vill vi att man avsätter en summa pengar till detta för att
              öka kvinnolönerna och att man ser över möjligheterna när det gäller
              statliga lån etcetera i ett jämställdhetsperspektiv. Jag inledde
              mitt anförande med att prata om småföretagarna och om att de har
              det svårt. Men vi vet också att åtskilliga rapporter visar att
              det för kvinnor är ännu svårare än för män att få lån. Detta är
              inte rätt det är inte ett jämställt samhälle.
            </seg>
            <seg n="e5cc870c">
              Precis som Sverige mycket lever på sitt rykte som varande ett
              framstående miljöland lever vi väldigt mycket på ett rykte om
              att vara så jämställda. Men den här regeringen levererar inte
              på något av de här områdena. Det är nu dags att leverera! Därför
              behöver vi en annan regering, men hur det blir med det får vi
              se nästa höst.
            </seg>
            <seg n="22e593b0">
              Med dessa ord yrkar jag bifall till reservation 3, men vi står
              också bakom det särskilda yttrandet om budgeten och, tillsammans
              med Socialdemokraterna, bakom det särskilda yttrandet om Lettland.
            </seg>
          </u>
          <note type="speaker" n="5f7225a2">
            Anf. 69 STEFAN ATTEFALL (kd):
          </note>
          <u who="stefan_attefall_5bf196" xml:id="i-b3071626a185aa8f-0" n="6a092ce2" next="i-202526e9360a934a-0"/>
          <note n="1b15498a">
            Fru talman! Jag börjar med att yrka bifall till utskottets förslag
            i finansutskottets betänkande FiU2 och avslag på reservationerna.
          </note>
          <u who="stefan_attefall_5bf196" xml:id="i-202526e9360a934a-0" n="6a092ce2" prev="i-b3071626a185aa8f-0">
            <seg n="812ef7ad">
              Även om jag tycker att det kanske ligger i gränstrakterna för
              vad betänkandet handlar om måste jag kommentera Sonia Karlssons
              inledning. Det är inte första gången man hör socialdemokrater
              hävda att alliansregeringen sänker skatterna så att vi på något
              sätt indirekt får ett budgetunderskott. Så är inte fallet. För
              det första har Socialdemokraterna med ungefär ett års fördröjning
              accepterat de flesta av de skattesänkningar som vi genomför. För
              det andra har Socialdemokraterna högre bidragsutgifter. Saldot
              för Socialdemokraternas budgetalternativ är ungefär som regeringens.
            </seg>
            <seg n="429bb396">
              Budgetunderskottet har vi på grund av den stora ekonomiska krisen
              och de stora satsningar som regeringen har gjort för att stimulera
              ekonomin. Exempelvis gäller det då de ökade satsningarna på kommunerna,
              något som kommer att debatteras här i dag efter denna debatt.
            </seg>
            <seg n="41bf9af5">
              Det område vi i dag diskuterar är ett viktigt område. Till stor
              del handlar det om den statliga förvaltningspolitiken. Det handlar
              om offentlig upphandling, finansiell tillsyn, statsskuldsförvaltningen,
              prognos- och statistikfrågor, fastighetsförvaltning, Riksrevisionen
              med mera. 12 miljarder kronor ryms inom utgiftsområde 2 som vi
              här ska besluta om.
            </seg>
            <seg n="20b3779e">
              Det mesta är regeringssidan och oppositionen överens om, men
              det finns också viktiga skillnader. Ett par av dessa återkommer
              jag senare till.
            </seg>
            <seg n="1cb203d8">
              I det stora hela måste man ändå säga att svenska myndigheter,
              särskilt på det här området, fungerar mycket väl. Det är effektiva
              myndigheter med många kompetenta medarbetare. Många av de här
              myndigheterna har varit oerhört centrala under den finanskris
              som vi har gått igenom och upplevt. Jag tänker då främst på Finansinspektionen
              och Riksgälden som tillsammans med Riksbanken har haft en oerhört
              tuff uppgift under det stormiga år som vi har bakom oss.
            </seg>
            <seg n="e4180b94">
              Jag måste konstatera att samarbetet mellan myndigheterna har
              fungerat väl. Vi har haft kompetenta personer och kompetenta ledare
              på de här myndigheterna. Vi har mycket att vara stolta över. Sverige
              har hanterat de här internationella stormvindarna relativt väl.
            </seg>
            <seg n="229831d4">
              Den här krisen har också uppmärksammat oss på nya frågor som
              vi måste titta närmare på och följa upp under kommande tider.
              Det handlar om ansvarsgränsdragningar mellan de olika myndigheterna
              och också mellan Regeringskansliet och myndigheterna. Det handlar
              exempelvis om gränsdragningar mellan Riksbanken och Finansinspektionen
              med mera.
            </seg>
            <seg n="56b46485">
              Jag vill också upplysa om och poängtera vikten av att vi också
              nu under svenskt ordförandeskaps ledning har fått till stånd en
              ny finansiell struktur på Europaområdet för att bättre kunna förutse,
              varna för och hantera finansiella kriser i framtiden. Inte så
              att vi därmed ska tro att vi har löst problemen, men vi har skaffat
              oss bättre verktyg på en internationell och europeisk nivå för
              att hantera finansiella problem. Det tror jag är viktigt att komma
              ihåg, och det här ger också nya förutsättningar för de svenska
              myndigheterna.
            </seg>
            <seg n="3aa63db6">
              Vad föreslår oppositionen? Den är för det första mycket splittrad.
              Socialdemokraterna vill exempelvis lägga ned ett program för offentligt
              etos, medan Vänsterpartiet och Miljöpartiet tycker att det är
              bra att regeringen genomför detta.
            </seg>
            <seg n="78eb6d7f">
              Vänsterpartiet vill lägga ned Finanspolitiska rådet. Socialdemokraterna
              vill numera behålla det, från att ha varit kritiska tidigare.
            </seg>
            <seg n="6a680530">
              Socialdemokraterna är nöjda med att Konjunkturinstitutet finns
              och fungerar ungefär som i dag, medan Vänsterpartiet vill avskaffa
              den statliga myndighet som sysslar med prognosarbete. Det skulle
              vara intressant att höra om Socialdemokraterna tycker att det
              är en god idé med tanke på att de ska samarbeta med Vänsterpartiet.
              Ska vi avlöva den möjligheten att ha ett statligt konjunkturinstitut?
            </seg>
            <seg n="071087d8">
              Det finns en rad intressanta och spännande frågor när man tittar
              på just skillnaden mellan de tre oppositionspartier som samtidigt
              säger att de ska samarbeta.
            </seg>
            <seg n="ee610652">
              Det finns några frågor som jag tycker är viktiga att ta upp.
              En av de få besparingar som Socialdemokraterna över huvud taget
              har i sitt budgetalternativ är att lägga ned det program för en
              satsning på ett offentligt etos som regeringen föreslår.
            </seg>
            <seg n="fd432281">
              Jag satt med i Demokratiutredningen som lämnade sitt betänkande
              i början av detta århundrade, alltså i början av 2000, under ledning
              av den förre socialdemokratiske kulturministern Bengt Göransson.
              Vi poängterade vikten av att lyfta upp värdefrågorna, de etiska
              frågorna, i statsförvaltningen. Detta har regeringen följt upp
              med en ganska ambitiös satsning på ett offentligt etos, ivrigt
              påhejade av de fackliga organisationerna och de anställda i statsförvaltningen.
              Men detta vill Socialdemokraterna avskaffa.
            </seg>
            <seg n="cc061446">
              Varför är det då viktigt med den här typen av arbete med värderingsfrågor?
              Det handlar för det första om att det pågår en stor generationsväxling
              i statsförvaltningen. Det är viktigt att lyfta upp frågorna, diskutera
              dem igen och se till att många nyanställda och en yngre generation
              får jobba med frågorna.
            </seg>
            <seg n="3d279d2e">
              Det handlar också om att vi kan märka att vi kanske har fått
              in för mycket av ett affärstänkande i statlig myndighetsutövning.
              Man betraktar medborgaren som kund, inte bara i positiv mening.
              Att försöka tillfredsställa en kund är något positivt, men det
              finns också ett tänkande som smittar från den kommersiella världen
              som inte riktigt hör hemma i statsförvaltningens myndighetsutövning.
            </seg>
            <seg n="4d34f9ca">
              Jag tror också att det är viktigt rent allmänt att då och då
              jobba med etiska frågor, exempelvis när olika krav på myndighetsutövare
              ställs mot varandra. Man kan hamna i så kallade etiska dilemman
              och behöva fundera igenom hur man ska väga olika saker mot varandra.
            </seg>
            <seg n="ca6d9ee6">
              Viktiga begrepp som man kommer att jobba med under programmet
              är exempelvis respekt, värdighet, tolerans, solidaritet, empati,
              engagemang, ansvar, medborgarorientering, effektivitet och rättssäkerhet.
            </seg>
            <seg n="95f09d6a">
              Alla som jobbar med frågor som handlar om myndighetsutövning
              vet att man många gånger hamnar i svåra avvägningar, och det är
              oerhört viktigt att man jobbar med vilka värderingar som ligger
              bakom de här begreppen. Vad innebär de? Hur ska jag väga av? Det
              handlar helt enkelt om att höja kompetensen att hantera dessa
              frågor hos statsförvaltningens personal.
            </seg>
            <seg n="cdd57581">
              Det här programmet är oerhört uppskattat bland de anställda,
              det är uppskattat bland de fackliga organisationerna, men Socialdemokraterna
              säger nej till detta. Varför?
            </seg>
            <seg n="3d30bf2f">
              Den andra frågan jag vill ta upp är Lettland. Lettland och Island
              är två länder nära oss som har drabbats oerhört hårt av finanskrisen.
              I Lettlands fall handlar det om ett fall i bnp under 2009 på 18
              procent. Vad innebär då signalerna om vi ska gå på Vänsterpartiets
              reservation? Jo, det innebär att vi säger att vi inte nu ger besked
              om att de får pengarna när de ska ha dem. Det är en oerhört allvarlig
              signal.
            </seg>
            <seg n="4ec4ae5f">
              Då säger Vänsterpartiet att vi ska förhandla om det, men vi ska
              inte samarbeta med IMF. Den kompetens som har byggts upp internationellt
              för att hantera de här sakerna ska vi inte samarbeta med. Vi ska
              sköta det här själva, vi i Sverige, och bli ett eget IMF på något
              sätt. Vad är det för andra villkor vi ska ha med i det avtal som
              vi i så fall ska sluta med Lettland efter en ny förhandlingsomgång
              och den osäkerhet som skapas av ett sådant beslut, om vi nu skulle
              följa Vänsterpartiets förslag?
            </seg>
            <seg n="3e3e39a2">
              Vänsterpartiet har många svar att ge på de här frågorna.
            </seg>
            <seg n="6a0862f8">
              Det handlar om ett stort program på totalt ungefär 80 miljarder
              svenska kronor. Sverige står för ungefär 7 miljarder av dessa
              80 miljarder. Det här skulle vi säga nej till. Vad innebär det
              för de andra länderna som ska delta i det här programmet? De kommer
              också att uppleva en tveksamhet kring hur de ska hantera sina
              lån.
            </seg>
            <seg n="c615d279">
              Då säger Vänsterpartiet att vi får inte ställa krav på Lettland.
              Men vi ställer inte några andra krav på Lettland än att de ska
              genomföra de program de har kommit överens om för att få ordning
              på sin ekonomi. Vi betalar ut pengarna stegvis och i takt med
              att Lettland levererar vad de själva har lovat.
            </seg>
            <seg n="898cafa6">
              Men hur de gör detta ska vi inte lägga oss i, och det gör vi
              inte heller. Möjligen har Sverige ibland haft synpunkter på att
              en del av deras besparingsprogram har varit allt för fördelningspolitiskt
              märkligt. De har då sett över dem och kommit fram till förslag
              som är fördelningspolitiskt mer rimliga.
            </seg>
            <seg n="acfac2f1">
              Det är en mycket svår situation Lettland befinner sig i. Därför
              behöver de dessa pengar, och därför behöver de också hjälp med
              sitt budgetarbete och med att långsiktigt bygga upp sina instrument
              för att skapa en bra ordning i sina statsfinanser. Det är ett
              stöd och en solidaritet med Lettland som vi ska stå upp för och
              inte skapa osäkerhet kring, vilket vi skulle göra om vi följde
              Vänsterpartiets förslag.
            </seg>
            <seg n="7c9222aa">
              Slutligen pratas det mycket om jämställdheten. Självklart är
              det en viktig fråga. Lönebildningen ligger på Arbetsgivareverket
              och de fackliga organisationerna. Det är viktigt att hålla på
              den principen.
            </seg>
            <seg n="43a15fe0">
              Vi kan också konstatera att det går åt rätt håll. Löneskillnaden
              mellan män och kvinnor minskar i statsförvaltningen. Utnämningspolitiken
              som regeringen också kan visa på går åt rätt håll. Fler kvinnor
              får höga befattningar. Regeringen har också i en särskild skrivelse
              presenterat sin strategi och sitt arbete med jämställdhetsfrågorna.
            </seg>
            <seg n="152462ab">
              Med det tycker vi att vi kan tillstyrka propositionen och därmed
              också förslagen inom utgiftsområde 2. Jag yrkar alltså bifall
              till förslaget i betänkandet FiU2.
            </seg>
          </u>
          <note type="speaker" n="10f82afe">
            Anf. 70 SONIA KARLSSON (s) replik:
          </note>
          <u who="sonia_karlsson_80d40a" xml:id="i-fa88f744679404af-1" n="3f9b269d">
            <seg n="e602f9cc">
              Fru talman! Stefan Attefall! Vi lät riksdagens utredningstjänst
              titta på det här med skattesänkningarna, och de har konstaterat
              att de skattesänkningar som är gjorda ökar statens lånebehov med
              ca 80 miljarder kronor. Sedan dess har regeringen i budgetpropositionen
              även ytterligare skattesänkningar. Det har vi alltså väldigt tydligt.
            </seg>
            <seg n="a319b7cf">
              Vad gäller om vi har exakt samma är det så att vi i genomsnitt
              har ett drygt 2 miljarder kronor starkare budgetalternativ än
              regeringen vad gäller det finansiella sparandet.
            </seg>
            <seg n="2a5babf4">
              Jag vill också kommentera det här med ett offentligt etos. Utskottet
              skriver: Utskottet noterar att Förvaltningskommittén i sitt slutbetänkande
              anser att det finns ett behov av att sammanställa den redan existerande
              värdegrunden för anställda i statsförvaltningen i ett dokument.
            </seg>
            <seg n="1a8b9cd6">
              Det är ju inte så att våra anställda i staten inte har den här
              värdegrunden och inte vet vad de arbetar för eller hur staten
              anser att arbetet ska utföras. Man pratar mer om att det är bra
              om det här sammanställs och att man har det noterat och för det
              vidare.
            </seg>
            <seg n="693fc7eb">
              Vi menar att just nu, när ekonomin är så ansträngd och man behöver
              göra tuffa prioriteringar, får det här stå tillbaka. Det är det
              enkla svaret.
            </seg>
          </u>
          <note type="speaker" n="6587be15">
            Anf. 71 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-1654dd2d553f7f8e-0" n="6a092ce2">
            <seg n="48c8549a">
              Fru talman! Vi fick höra att vi har sänkt skatten för 80 miljarder.
              Men skillnaden mellan s och regeringssidan är 2 miljarder i budgetsaldo.
              I fjol räknade sossesidan fel så det blev 2 miljarder minus, eller
              så.
            </seg>
            <seg n="52cd4f45">
              Större skillnad än så är det alltså inte. Det innebär att skillnaderna
              i skattesyn är att Socialdemokraterna vill ha mer bidrag och vi
              vill ha lägre skatter men saldot, upplåningsbehovet, är ungefär
              detsamma.
            </seg>
            <seg n="6c9ff799">
              Ge inte sken av till medborgarna att vi skulle ha ett mindre
              budgetunderskott med socialdemokratisk politik! Troligtvis skulle
              det bli lite mer. Det tycker jag är viktigt att slå fast.
            </seg>
            <seg n="dbb79eb5">
              När det gäller det offentliga etoset handlar det självklart både
              om att sammanställa det som redan finns, gå tillbaka till regeringsformen
              och vad den säger och också att diskutera dessa saker, göra kvalificerade
              utbildningar och ha diskussioner kring detta. Vad innebär det
              här? Vad kan vi lära oss av detta i dagens tidevarv, i en modern
              tid? Hur kan vi höja kompetensen på det här området hos de nyanställda
              yngre människor som inte har samma erfarenhet av att jobba i statsförvaltningen?
            </seg>
            <seg n="876e8d17">
              Att hantera etniska dilemman, motsättningar, krav från medborgare,
              krav från politiker och krav från myndighetschefer kräver en hög
              kompetens hos de anställda. Det här är en kompetensutveckling
              av de anställda i statsförvaltningen som de själva uppskattar
              och tycker är oerhört viktig och som vi kristdemokrater och hela
              regeringen tycker är oerhört värdefull.
            </seg>
            <seg n="52a4aa60">
              Värdefrågorna är viktiga att jobba med, inte bara antalet anställda
              och exakta regelverk. Många gånger hamnar de anställda i svåra
              avvägningar. Att de då kan hantera dem på ett bra sätt tror jag
              är oerhört viktigt. Det tror jag också att medborgarna tjänar
              på i det långa loppet. Vi får också mer nöjda statsanställda,
              vilket jag tycker är positivt.
            </seg>
          </u>
          <note type="speaker" n="8e0fd3a9">
            Anf. 72 SONIA KARLSSON (s) replik:
          </note>
          <u who="sonia_karlsson_80d40a" xml:id="i-fa88f744679404af-2" n="3f9b269d">
            <seg n="9f13d5ad">
              Fru talman! Det är lite anmärkningsvärt att Stefan Attefall inte
              vill låtsas om att oppositionen får finna sig i de siffror som
              regeringen har i budgeten. Vi kan alltså inte ha en egen. Hade
              vi varit i regeringsställning kan jag säga så mycket som att vi
              hade haft ett lägre underskott, för då hade vi haft en regering
              som hade varit aktiv och hanterat alla de viktiga frågor som den
              här regeringen bara passivt har tittat på.
            </seg>
            <seg n="534ff93e">
              Återigen vill jag säga att all vår duktiga personal i statsförvaltningen
              känner till den här värdegrunden. De arbetar efter den. Självklart
              är det viktigt att ha kompetensutveckling, men när vi nu har ett
              budgetunderskott på över hundra miljarder kanske det finns skäl
              att prioritera olika frågor. Det har vi gjort och anser att just
              nu får det här stå tillbaka. Det får komma när vi har en bättre
              ekonomi.
            </seg>
            <seg n="1533000e">
              Sedan vill jag ta upp det som Stefan Attefall sade tidigare om
              skillnaden som fanns mellan oppositionspartierna. Jag vill ändå
              påminna Stefan Attefall om att skillnaden mellan vad ni tyckte
              på det här utgiftsområdet hösten 2005, då ni var i opposition,
              varierade från 583 miljoner upp till 1,8 miljarder. Det var minus.
              Vi har i opposition en skillnad på mellan 182 och 500 miljoner
              plus. Det kommer vi att kunna hantera.
            </seg>
            <seg n="70d7f3db">
              Däremot skulle jag gärna vilja ha en kommentar från Stefan Attefall.
              Utskottet har ju även ansett att det har varit ett mycket dåligt
              underlag från regeringen när det gäller hanteringen till riksdagen.
              Det är ju därför vi kräver att regeringen, direkt när man har
              gett det första lånet, ska återkomma med en skrivelse till riksdagen.
            </seg>
            <seg n="268bf7bc">
              Det hade också varit intressant att få en kommentar till det
              anmärkningsvärda att nyemissionen till Nordea togs ur stabilitetsfonden
              när det skulle vara ett ägarkapital.
            </seg>
          </u>
          <note type="speaker" n="5b6cddb4">
            Anf. 73 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-1654dd2d553f7f8e-1" n="6a092ce2">
            <seg n="28e4d16e">
              Fru talman! Nu anklagas alliansregeringen för att vara passiv
              under finanskrisen samtidigt som OECD konstaterar att Sverige
              för den mest expansiva finanspolitiken, om man räknar ihop det
              som våra automatiska stabilisatorer står för och de aktiva beslut
              vi har fattat. Vi anses av de flesta bedömare, åtminstone utanför
              Socialdemokraterna, ha ordning och reda i statsfinanserna. Vi
              kanske är ett av få länder som kommer att komma ur den här krisen
              någorlunda väl utan alltför stora ingrepp vare sig på skattesidan
              eller när det gäller besparingar. Vi ska vänta tills krisen är
              helt över, men jag tror att Sverige kommer att kunna mäta sig
              väl med andra länder.
            </seg>
            <seg n="ea94e7fb">
              Sonia Karlsson säger att de statsanställda känner väl till värdegrunden.
              Jag skulle vilja påstå att det är viktigt att jobba med de här
              frågorna ständigt och jämt. Det är som sagt var ingen slump att
              de statsanställda själva uppskattar kompetenssatsningen oerhört.
              Det handlar om en satsning på 9 miljoner kronor i en budget på
              12 miljarder för det här utgiftsområdet. Det är något märkligt
              att man ska spara på just den här posten.
            </seg>
            <seg n="84614ce2">
              Oppositionen ska bli enig, lovar Sonia Karlsson. Det skulle vara
              intressant att höra om Ulla Andersson tänker släppa de krav hon
              driver på att lägga ned Konjunkturinstitutet och Finanspolitiska
              rådet. Det är ju konsekvensen. Jag tror faktiskt inte att Socialdemokraterna
              kommer att medverka till en så huvudlös politik.
            </seg>
            <seg n="3e88442a">
              För övrigt tycker jag att kammaren liksom mina meddebattörer
              bör ha en god jul.
            </seg>
          </u>
          <note type="speaker" n="3f00ec95">
            Anf. 74 ULLA ANDERSSON (v) replik:
          </note>
          <u who="ulla_andersson_97add8" xml:id="i-82273abad73268f4-1" n="2826d730">
            <seg n="fe2bb4bc">
              Fru talman! Stefan Attefall kanske inte lyssnade när jag inledde
              min redovisning om Lettland. Jag var mycket tydlig med att jag
              anser att vi bör låna ut pengar till Lettland. Men jag anser att
              det bör vara ett grannlandslån, precis som jag ansåg när vi lånade
              ut pengar till Island.
            </seg>
            <seg n="d32ab30e">
              I fråga om Island fick vi flera hundra mejl från islänningar
              som var mycket upprörda över det som skedde och de krav som ställdes
              på Island att dra ned kraftigt på välfärden. Det var krav som
              Sverige stod bakom som IMF drev. IMF har stora problem. De driver
              på privatiseringar, avregleringar och ställer mängder av krav
              på fattiga länder, i genomsnitt 54 olika krav.
            </seg>
            <seg n="2b88ffb2">
              I fråga om Island och Lettland har man ställt färre krav, vilket
              också visar på ett förhållningssätt som vi tycker är opassande.
              Norge drar nu ned sina pengar till IMF så länge de kommer att
              bete sig på det här sättet, har man tydligt redovisat. Därför
              har man också i större utsträckning ställt krav på IMF att förändra
              beteendet. Det ställer vi oss bakom.
            </seg>
            <seg n="c6c526b1">
              Jag konstaterar att Stefan Attefall inte kommenterade vårt förslag
              om ett jämställdhetsråd. Det kanske inte är så förvånande eftersom
              regeringens politik på jämställdhetsområdet får kraftig kritik
              av Kvinnolobbyn som har analyserat regeringens politik och regeringens
              egna jämställdhetsmål. Som jag sade kommer man fram till att regeringen
              inte ens lever upp till sina statistikmål om jämställdhet.
            </seg>
            <seg n="40cc9152">
              Om man inte ens klarar av att redovisa de konsekvenser ens förslag
              får för kvinnor och män i statistik kan jag undra om man alls
              vet vad man håller på med. Det syns inte minst i fråga om sjukförsäkringen
              och det som händer nu, för det är framför allt kvinnor som drabbas.
              Ni skulle behöva ett jämställdhetsråd. Det är mycket tydligt.
            </seg>
            <seg n="00aa536d">
              Hur har Stefan Attefall tänkt att Sverige ska nå jämställdhetsmålen
              om det här förslaget avvisas? Jag har sällan sett något konkret
              förslag från Kristdemokraterna på det området, snarare förslag
              som går i helt fel riktning.
            </seg>
          </u>
          <note type="speaker" n="60062e3b">
            Anf. 75 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-1654dd2d553f7f8e-2" n="6a092ce2">
            <seg n="5c6e729a">
              Fru talman! Det är sant att Vänsterpartiet säger att de vill
              låna ut pengar till Lettland. Problemet är bara att vi nu står
              i ett beslutsläge. Här ska vi nu säga att vi ska ge regeringen
              bemyndigandet att låna ut de här pengarna. Vänsterpartiet säger:
              Nej, gör inte det! Gör om allting! Vad skickar det för signal
              av osäkerhet?
            </seg>
            <seg n="3eb4ffda">
              Ulla Andersson talar om Norge. Norge konstrar inte med sin del
              i det här paketet. Möjligtvis kan de ha synpunkter på hur IMF
              beter sig rent allmänt. Vi ska också ha synpunkter. Det finns
              inga organisationer eller myndigheter, inte ens internationella
              organisationer, som är perfekta på något sätt. Men det är det
              bästa instrument vi har, som vi ska jobba med. Jag tycker också
              att man kan se att IMF i många stycken har blivit en bättre organisation
              över åren.
            </seg>
            <seg n="93cf25b1">
              Det handlar alltså om det beslut vi nu står inför. Det är faktiskt
              allvar det vi gör i dag när vi trycker på knapparna och röstar.
              Ska Ulla Andersson aspirera på att vara en del av en regeringskonstellation
              måste hon också axla det ansvaret, att det faktiskt betyder någonting
              vad man gör. Det är ingen slump att Socialdemokraterna, som har
              varit kritiska i en del formfrågor, väljer att faktiskt säga ja
              till det här beslutet.
            </seg>
            <seg n="721bbf92">
              Vi kan ha synpunkter. Vi har också skrivit i vårt betänkande
              och begärt in mer information. Vi vill veta mer i de här frågorna.
              Vi kommer också att få ytterligare information när alla de tekniska
              detaljerna är klara med andra länder när det gäller konstruktionen
              av hur avtalen ska utformas.
            </seg>
            <seg n="39e369d3">
              Här handlar det om att ställa upp för ett land, att göra det
              i en process tillsammans med många andra aktörer och andra länder
              och göra det på ett ansvarsfullt sätt.
            </seg>
            <seg n="92afff02">
              Sedan har vi jämställdhetsfrågorna. Som jag sade i mitt anförande
              går ju löneutvecklingen åt rätt håll i statsförvaltningen. Utnämningspolitiken
              tar kraftiga steg framåt jämfört med vad som skedde under den
              förra regeringen när det gäller jämställdheten. Vi har i en skrivelse
              redovisat strategier för hur vi jobbar med jämställdhetsfrågorna
              just ur arbetsgivarsynpunkt. Självklart finns det mer att göra,
              men det pågår ett omfattande arbete och det går åt rätt håll.
              Jag tycker att vi ska stödja det arbetet och aktivt jobba vidare
              på det i stället för på nya konstruktioner.
            </seg>
          </u>
          <note type="speaker" n="dd41d936">
            Anf. 76 ULLA ANDERSSON (v) replik:
          </note>
          <u who="ulla_andersson_97add8" xml:id="i-82273abad73268f4-2" n="2826d730">
            <seg n="3681db28">
              Fru talman! Norge har dragit ned ungefär en fjärdedel av sitt
              stöd till IMF. Vi har också fått förfrågningar från Lettland om
              att arrangera lån på annat sätt. Vi tar ansvar för de frågor vi
              gärna driver, och vi kommer att försöka driva på ett förändringsarbete
              inom IMF. Det tycker jag är mycket nödvändigt också utifrån det
              förhållandet att vi faktiskt vill ge ett lån till Lettland.
            </seg>
            <seg n="ab40e7b5">
              Jag ska nu koncentrera mig på jämställdhetsfrågorna. Stefan Attefall
              säger att löneutvecklingen går åt rätt håll. Stefan Attefalls
              politik har inneburit att inkomstskillnaderna i Sverige har ökat
              med 1 080 kronor i månaden sedan den här regeringen tillträdde.
              Jag har fortfarande inte hört ett enda förslag från Stefan Attefall
              på hur han ska bryta utvecklingen. Det här är en medveten politik
              från er sida eftersom ni inte har ett könsperspektiv.
            </seg>
            <seg n="5c65b5e9">
              Finanspolitiska rådet, som ni försvarar, har över huvud taget
              inte jämställdhetsfrågor på sitt bord. De finns inte med i deras
              underlag när de analyserar er politik ur deras perspektiv. De
              skulle kunna ha det uppdraget, om ni tycker att frågan är viktig.
              Men ni har inga kommentarer alls över att de över huvud taget
              inte synar er politik utifrån ett jämställdhetsperspektiv.
            </seg>
            <seg n="e9791bba">
              Vi kommer med konkreta förslag. Vi menar att frågan är så pass
              avgörande och viktig för oss kvinnor, våra rättigheter och demokratin
              att vi måste ta steg som analyserar hur ekonomin och dess funktionssätt
              påverkar kvinnors liv och förutsättningar. Vi kan inte fortsätta
              att ha det så här. Det kan inte vara meningen att Stefan Attefall
              ska ha fördelar enbart för att han är man som vi kvinnor inte
              får ta del av. Det är ett samhälle som inte borde få fortsätta
              att finnas. Därför lägger vi fram förslaget.
            </seg>
            <seg n="25bd79f8">
              Vi lägger ned mängder med pengar på att analysera ekonomin i
              olika myndigheter. Det gör inte enbart Konjunkturinstitutet. Jag
              vet inte hur många myndigheter det är fråga om, men inte en enda
              gör det utifrån ett ekonomiskt perspektiv med jämställdhet i fokus.
            </seg>
          </u>
          <note type="speaker" n="2f3e3816">
            Anf. 77 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-1654dd2d553f7f8e-3" n="6a092ce2">
            <seg n="04391d92">
              Fru talman! Först var det frågan om jämställdhet. Det finns mycket
              retorik i frågorna. Det intressanta är vad som händer i verkligheten.
              Det finns en fördelningspolitisk bilaga till finansplanen, och
              det finns också en jämställdhetsbilaga. Där redovisas statistik
              och hur frågorna följs upp. Det är viktigt att följa frågorna
              långsiktigt i stället för att konstruera nya olika råd och andra
              aktörer.
            </seg>
            <seg n="73eb748c">
              Jag konstaterar att löneskillnaderna mellan män och kvinnor har
              minskat i den statliga förvaltningen. Jag konstaterar att man
              numera har identifierat vad skillnaden består i, och man har konstaterat
              att det handlar om att kvinnor till exempel jobbar mer deltid
              och den typen av faktorer. Man har kommit längre och längre i
              frågorna, och utnämningspolitiken har tagit ett steg framåt i
              det avseendet.
            </seg>
            <seg n="f376a7ff">
              Vi vet också att efter lång tid av vänsterstyre i Sverige har
              faktiskt den bristande jämställdheten i förmögenhetsskillnader
              och finansiella tillgångar som Ulla Andersson har pratat om vuxit
              och varit ett stort problem. Den viktigaste förklaringen till
              att ge inte minst kvinnor och män lika chanser och lika möjligheter
              är att skapa goda förutsättningar för jobb och företagande på
              lika villkor. Jag vill påstå att den politik alliansen driver
              långsiktigt kommer att leda till detta.
            </seg>
            <seg n="6784cfa1">
              Jag noterar att Norge inte drar sig ur lånet till Lettland. De
              har synpunkter på IMF, men nu pratar vi om att trycka på knappen
              i dag för att ge klartecken till att Lettland får Sveriges andel
              av lånet. Här kommer inte Ulla Andersson att trycka på ja-knappen.
              Det beklagar jag för Lettlands skull.
            </seg>
          </u>
          <note type="speaker" n="7e8a4200">
            Anf. 78 GÖRAN PETTERSSON (m):
          </note>
          <u who="goran_pettersson_9f8537" xml:id="i-bd9c31eb7f40812c-0" n="861a5657">
            <seg n="67da6686">
              Fru talman! Det här utgiftsområdet omfattar 12 miljarder kronor.
              Det kan tyckas vara rätt mycket pengar, men om man granskar det
              lite noggrannare konstaterar man att 10 miljarder av dessa är
              för statliga tjänstepensioner. Med de pengarna borttagna är politikområdet
              relativt litet. Men det är inte tillräckligt litet för att inte
              hitta en liten punkt i det. Det är bara att konstatera att det
              tidigare stora och stolta socialdemokratiska partiet har hittat
              en liten punkt att debattera. Det gäller det program som har varit
              uppe tidigare, nämligen etos i statlig förvaltning.
            </seg>
            <seg n="ef5af7b4">
              Jag tänkte inte repetera den debatt som har varit, men jag vill
              göra en reflexion. Här har vi ett gammalt klassiskt statsbärande
              parti vars motioner mer liknar motioner som skulle ha väckts av
              en ung arg MUF:are på en stämma där man lyfter fram en utgiftspost
              i den stora statliga förvaltningen.
            </seg>
            <seg n="8b35e03b">
              En annan punkt i det här utgiftsområdet gäller ett antal statliga
              myndigheter. Två av dem är i Vänsterpartiets förslag utsatta för
              avveckling. Det gäller Konjunkturinstitutet och Finanspolitiska
              rådet.
            </seg>
            <seg n="f3c9f344">
              Det är viktigt att Sverige har starka, professionella och oberoende
              myndigheter. I området finanspolitik och ekonomisk politik är
              det viktigt att det finns balanserande fackmyndigheter till regeringen.
              Vi har ett stort och starkt regeringskansli och ett starkt finansdepartement.
              Det är viktigt att det finns expertråd. Det kan tänkas att den
              regering som har tillsatt Finanspolitiska rådet inte alltid har
              tyckt att de rapporter som har lagts fram har varit helt bekväma
              för den. Det får inte bli så att majoriteten tar bort de oberoende
              myndigheterna. Vi ska vara glada för att vi har ett konjunkturinstitut
              och ett finanspolitiskt råd som lägger fram skarpa och oberoende
              rapporter.
            </seg>
            <seg n="83b80a6f">
              Här skiljer det sig inte mellan blocken utan inom blocken. Inom
              det rödgröna blocket vill Vänsterpartiet att Sveriges riksdag
              inte ska ha tillgång till informationen, utan man vill avskaffa
              de två myndigheterna. Det tycker jag är allvarligt.
            </seg>
            <seg n="7ad52bed">
              Slutligen har vi frågan om Lettland. Vi beslutar nu om en kredit
              till Lettland. Det är viktigt ur många aspekter. Det är givetvis
              viktigt eftersom Lettland är en del av den ekonomiska krisen.
              Vi kan inte ha ett land på obestånd inom Europa. Samtidigt har
              det här ett antal andra dimensioner. Det finns en säkerhetspolitisk
              dimension. Lettland har haft sin frihet i bara två decennier.
              Vi har ett särskilt ansvar särskilt beaktande vår egen historia
              att ställa upp och rädda Lettland i den situation landet nu har
              hamnat i.
            </seg>
            <seg n="da5830f8">
              När det gäller kritiken från Vänsterpartiet om reglerna skulle
              jag vilja framföra ett antal punkter.
            </seg>
            <seg n="93010427">
              Jag var med på den resa till Lettland som delar av finansutskottet
              gjorde. Där fick vi träffa vår motsvarighet, nämligen det lettiska
              finansutskottet. Vad de har varit i behov av är inte mindre hårda
              regler. De regler som har ställts upp i de avtal som har slutits
              kommer att värna och gynna Lettland väl. När vi fick höra vad
              finansutskottet redovisade blev det en flashback från svenskt
              70-tal fast värre.
            </seg>
            <seg n="9af8c3f3">
              I Lettland har man haft okontrollerade löneökningar på 2030 procent
              om året. Man har haft en oförmåga att ta itu med strukturella
              problem. När vi talar om och ser siffror på lönesänkningar på
              1015 procent är det fråga om en återställning av löneökningar
              som har skett under ett år. Detta gäller likaså de neddragningar
              som man talar om i offentlig sektor. Efter svenska mått verkar
              de närmast drakoniska. Men vi måste sätta oss in i hur oreformerad
              stora delar av lettisk offentlig sektor är. Gör en jämförelse
              av skolväsendet. I Lettland utbildar en lärare bara hälften så
              många elever som i Sverige. Vid en reduktion på 1015 procent är
              man fortfarande på nivåer om vi talar i termer av det svenska
              måttet lärartäthet som är avsevärt högre än den svenska. Genom
              att använda IMF-reglerna gör vi Lettland en tjänst. Det går inte
              att leva på så stor fot som man har gjort.
            </seg>
          </u>
          <note n="bdf97db0">
            Med dessa ord yrkar jag bifall till förslaget i utskottets betänkande.
          </note>
          <note type="speaker" n="10d2ca40">
            Anf. 79 ROGER TIEFENSEE (c):
          </note>
          <u who="roger_tiefensee_509485" xml:id="i-55146045de20a886-0" n="28d42888">
            <seg n="5578f608">
              Fru talman, åhörare och riksdagskolleger! När vi diskuterar samhällsekonomi
              och finansförvaltning finns det skäl att titta tillbaka på de
              dramatiska 15 månader vi har bakom oss. Flera av de myndigheter
              som hanteras inom utgiftsområdet i statens budget har varit centrala
              i att möta och hantera den internationella finanskris och lågkonjunktur
              som sköljde in över Sverige förra hösten.
            </seg>
            <seg n="c31537cf">
              Allra mest centrala har Riksgäldskontoret och Finansinspektionen
              varit. De fick vid sidan av sina ordinarie uppgifter ansvar för
              att hantera den stabilitetsplan som regeringen förra hösten sjösatte
              för att hantera den finansiella krisen. Riksgälden utsågs till
              stödmyndighet för att genomföra beslutade åtgärder, och Finansinspektionen
              fick i uppdrag att regelbundet kontrollera att stödåtgärder även
              kommer hushåll och företag till del.
            </seg>
            <seg n="c830d73b">
              Tillsammans med andra åtgärder som exempelvis höjd insättningsgaranti,
              ett garantiprogram för medelfristig upplåning och inte minst Riksbankens
              den ligger utanför och är fristående aktiva penningpolitik har
              detta lett till att vi nu kan se en ökad stabilitet på finansmarknaden.
            </seg>
            <seg n="a0c22249">
              Mats Pertoft lyfte tidigare i debatten upp kvarstående problem
              med kreditmöjligheter för småföretag, och jag kan bara hålla med.
              Det är ett kvarstående problem. Ett annat osäkerhetsmoment, fru
              talman, som fortfarande finns kvar på finansmarknaden rör Baltikum
              och hur stora de kreditförluster kan bli som kan drabba svenska
              banker som har verksamhet i de baltiska länderna. Det som närmast
              berör detta betänkande är situationen i Lettland och bemyndigandet
              att regeringen ska kunna fatta beslut om en kredit till Lettland
              om högst 270 miljoner euro under nästa år.
            </seg>
            <seg n="5fb796fa">
              Jag tycker att det är viktigt att vi kan bistå vårt grannland
              i den mycket svåra situation som Lettland befinner sig i. Det
              handlar om solidaritet men också om stabilitet det gynnar oss.
              Skulle dramatiska saker hända i Lettland eller i något annat baltiskt
              land skulle det skölja tillbaka över Sverige.
            </seg>
            <seg n="9dda48d5">
              Fru talman! I finanskrisens spår har vi fått en djup lågkonjunktur
              och höjd arbetslöshet. Tillväxten i svensk ekonomi har fallit
              väldigt kraftigt; vi har haft en minskande ekonomi. Vi har haft
              prognoser över en väldigt stor höjning av arbetslösheten. Regeringen
              har mött detta med investeringar i infrastruktur, utbildning och
              skattesänkningar för företag och hushåll. Allt detta är åtgärder
              för att stimulera och smörja ekonomin, och vi kan nu se tydliga
              tecken på att ekonomin förbättras. Särskilt glädjande är de uppgifter
              som kommer från Statistiska centralbyrån i dag om att arbetslöshetsnivån
              för november var lägre än väntat.
            </seg>
            <seg n="215b20a9">
              Det finns stora kvarstående problem på arbetsmarknaden. Det är
              därför regeringen i den budget vi kommer att slutligt besluta
              om här i eftermiddag har ytterligare åtgärder för att förbättra
              arbetsmarknaden. Det handlar om utbildning, och det handlar om
              jobb och företagande.
            </seg>
            <seg n="a80f7448">
              Fru talman! I detta betänkande kan man se att oppositionens stora
              jobbsatsning är ett anslag på 200 miljoner för praktik i statliga
              myndigheter. Jag kan ha stor sympati för det. Det finns redovisat
              på detta utgiftsområde, men som jag förstår det gäller det för
              statliga myndigheter generellt. Samtidigt är alla oppositionspartier
              överens om att man vill göra en indragning av myndigheters anslagssparande.
              Det är inte bara luft i en budget, utan det är rejält.
            </seg>
            <seg n="3df36d71">
              Det man som myndighet kan göra är att minska förvaltningsanslaget,
              som är 810 miljoner. Man ger 200 miljoner men har samtidigt minskat
              anslagssparandet med 810 miljoner. I det kortsiktiga är det bara
              förvaltningsanslaget man kan ta av, och ska man ta av ett förvaltningsanslag
              är det anställda. Man ger 200 miljoner med ena handen och tar
              810 miljoner med den andra. Mina frågor är: Vad blir nettot? Hur
              många färre anställda blir det i statliga myndigheter?
            </seg>
            <seg n="d99edd68">
              Oppositionspartierna har förslag som låter väldigt fina, men
              de går inte ihop i praktiken. Om man börjar granska dem ser man
              att de inte tål verklighetens ljus. Jag skulle alltså vilja avsluta,
              fru talman, med en enkel fråga. Det är nämligen läge för oppositionspartierna
              att förklara sig. Hur många statligt anställda vill ni avskeda?
            </seg>
          </u>
          <note n="b02cd774">
            I övrigt vill jag yrka bifall till förslaget i betänkandet och
            avslag på reservationerna.
          </note>
          <note type="speaker" n="fe3cc1b5">
            Anf. 80 CARL B HAMILTON (fp):
          </note>
          <u who="carl_b_hamilton_b4f697" xml:id="i-543aa6302aa18958-0" n="5232f594">
            <seg n="0d01097e">
              Fru talman! Höstens arbete och ekonomiska utveckling i Sverige
              har präglats av en allt snabbare ekonomisk återhämtning. Den senaste
              prognosen kom från Handelsbanken den 9 december och spår att tillväxten
              i ekonomin i Sverige under 2010 blir 2,8 procent. Det är högre
              än andra prognoser, inklusive Riksbankens, och det är sannolikt
              att de olika prognosmakarna de närmaste månaderna reviderar upp
              sina prognoser för den svenska ekonomin.
            </seg>
            <seg n="ed8b5451">
              Kanske mest intressant är arbetsmarknaden, där vi nu ser att
              en tydlig vändning är på väg. Handelsbanken analyserar detta på
              det sättet att arbetslösheten brukar nå sin kulmen mellan ett
              och fyra kvartal efter att bnp har vänt, vilket i denna lågkonjunktur
              skedde efter andra kvartalet 2009. Detta historiska mönster skulle
              även om man drar ut det lite mer än vanligt innebära att arbetslösheten
              i Sverige vänder första halvåret 2010 alltså fyra kvartal efter
              att bnp har bottnat.
            </seg>
            <seg n="6e514d2b">
              Nu kanske det vänder ännu snabbare. Ny statistik från SCB och
              Arbetsförmedlingen stöder också uppfattningen att arbetsmarknaden
              förbättras snabbare än prognosmakarna tidigare har trott. Antalet
              nyanmälda platser till Arbetsförmedlingen har börjat plana ut,
              och inom vissa delar av industrin och byggsektorn har det skett
              en mindre uppgång i antalet utannonserade jobb. Antalet varsel
              har sjunkit kraftigt och kommit ned till mer normala nivåer.
            </seg>
            <seg n="c02fd52a">
              Dagens SCB-siffror pekar på att arbetslösheten har gått ned.
              Den var i september 8,3 procent. I oktober hade den fallit till
              8,1, och enligt dagens statistik var den i november nere på 8,0.
              Arbetslösheten tycks alltså vara på väg ned, och sysselsättningen
              har enligt samma statistik ökat med 0,2 procentenheter. Det är
              naturligtvis väldigt lite, men det går åt rätt håll. Det var i
              oktober 2009.
            </seg>
            <seg n="18f2f2d1">
              Det vi kan se är alltså att arbetslösheten under de senaste månaderna
              har fallit och att sysselsättningen har ökat. Det har vänt på
              arbetsmarknaden. Alliansen klarar Sverige ur krisen det är det
              siffrorna säger. Första halvåret 2010 kommer man definitivt att
              kunna konstatera att arbetslösheten i Sverige har minskat. Den
              globala krisens genomslag tycks bli mindre och kortvarigare i
              Sverige än i jämförbara länder.
            </seg>
            <seg n="c1464450">
              Alliansregeringens arbetslinje och ekonomiska politik har visat
              sig fungera väl som en tydlig och effektiv krisdämpare, och den
              förefaller nu ge den svenska ekonomin en kickstart. Alliansens
              envisa fokus på arbete och snabb återgång till jobb har visat
              sig vara helt rätt medicin. Dagens positiva nyheter från arbetsmarknaden
              är särskilt viktiga för Sveriges pensionärer. Bara genom fler
              i arbete och en stark ekonomisk bas kan Sveriges pensioner, vård
              och omsorg tryggas.
            </seg>
            <seg n="31f35950">
              Fru talman! Låt mig säga några ord om Lettland och Vänsterpartiets
              reservation. Vänsterpartiet menar i reservationen att IMF, Norden
              och EU får man förmoda, eftersom alla har samma inställning är
              en del av Lettlands problem. Men om det vore så, varför har Lettland
              då vänt sig till IMF, Norden och EU? Det är ju helt frivilligt.
              Om det var så problematiskt hade man kunnat göra som Litauen och
              inte gå till IMF utan försöka lösa problemen på egen hand genom
              att låna utomlands, visserligen till högre räntor men utan de
              villkor som IMF och Norden ställer. Det är en första fråga till
              Vänsterpartiet.
            </seg>
            <seg n="9bd175ae">
              Den andra handlar om att Ulla Andersson och Vänsterpartiet säger
              att IMF och dess medlemsländer, bland annat Sverige, inte ska
              ställa så orättmätiga krav på Lettland som man har gjort. Detta
              säger man trots att den lettiska regeringen har fört en otyglad
              utgiftsexpansiv politik med, kan man säga, lånade pengar här ger
              det verkligen skäl för namnet.
            </seg>
            <seg n="cb099767">
              Jag tror att skälet till Vänsterpartiets inställning är att den
              politik som har förts i Lettland är den politik Vänsterpartiet
              skulle föra i Sverige om det ensamt hade fått chansen: inga regelverk,
              blås på bara, öka de offentliga utgifterna!
            </seg>
            <seg n="91183f5e">
              De fem åren före den akuta krisen i Lettland växte bnp ganska
              bra, 712 procent per år men med lånade pengar. De problem som
              byggdes upp var flera. Bland annat lät regeringen i Lettland de
              offentliga utgifterna under samma tid växa långt mer än bnp, med
              35 procent varje år. Det måste vara Ulla Anderssons drömpolitik
              att de offentliga utgifterna varje år får öka med 35 procent!
            </seg>
            <seg n="563ea22e">
              Bytesbalansunderskottet växte dramatiskt 20062007 och Lettland
              lånade utomlands för att finansiera ungefär 20 procent av det
              man importerade, i huvudsak för konsumtion och inte för investeringar.
              Landet hade därtill åtagit sig att hålla en fast växelkurs mot
              euron, vilket ju förutsatte ungefär samma inflationstakt. Problemet
              var bara att den expansiva, tygellösa politiken skapade en inflationstakt
              som var ungefär tre gånger så hög.
            </seg>
            <seg n="89f1a736">
              De lettiska regeringarna som har drivit en sådan ohållbar ekonomisk
              politik drev därmed sin befolkning till att i dag utstå hårda
              umbäranden och anpassningar. Till den typen av politik vill Ulla
              Andersson låna ut utan krav och villkor av den typ som IMF och
              Norden har ställt på Lettland. Hade Ulla Andersson och Vänsterpartiet
              fått bestämma skulle alltså svenska skattepengar lättsinnigt ha
              spritts ut i Lettland på en fortsatt ohållbar politik.
            </seg>
            <seg n="2e0e88ad">
              Denna slappa hållning till hanteringen av de svenska skattebetalarnas
              pengar i Lettland säger väldigt mycket om Vänsterpartiets brist
              på förmåga att acceptera finanspolitiska regelverk och svårighet
              att ta tuffa ekonomiska beslut.
            </seg>
            <seg n="e80e5d07">
              Den som röstar på Maria Wetterstrand eller Mona Sahlin får på
              köpet Ulla Anderssons och Lars Ohlys destruktiva inflytande över
              den ekonomiska politiken och statsfinanserna i både Sverige och
              Lettland. Vänsterpartiets politik gentemot Lettland säger precis
              hur Vänsterns politik skulle bli om de kom till makten i Sverige.
            </seg>
          </u>
          <note type="speaker" n="1963d15b">
            Anf. 81 ULLA ANDERSSON (v) replik:
          </note>
          <u who="ulla_andersson_97add8" xml:id="i-82273abad73268f4-3" n="2826d730">
            <seg n="002058b3">
              Fru talman! Jag ska börja med att upplysa Carl B Hamilton om
              att det är högerregering i Lettland. Det är väldigt långt från
              vad Vänsterpartiet står för. Den grundkursen kanske Carl B Hamilton
              missade i sitt inlägg.
            </seg>
            <seg n="8aad1a52">
              Det kan också vara dags att upplysa Carl B Hamilton om att Lettland
              så vitt jag förstår har en statsskuld i nivå med Sveriges. Vi
              har ungefär samma bruttoskuld.
            </seg>
            <seg n="f7168247">
              Det jag tycker är problemet tog du inte upp, Carl B Hamilton.
              Det är mer demokratin och hur vi förhåller oss till den. Vi menar
              att enskilda länder måste ha rätten att bestämma vilken politik
              som ska föras i deras land. Det är deras väljares mandat som de
              regeringarna har fått. Det är inte vi som ska bestämma vilken
              politik som ska föras i andra länder. Sedan kan vi tycka vad vi
              vill om den politiken. Jag gillar till exempel inte högerpolitik,
              men det borde Carl B Hamilton göra. Han borde väl i så fall vara
              nöjd med den utveckling som har varit i Lettland.
            </seg>
            <seg n="5f002cd4">
              Vänsterpartiet har varit med och sanerat Sveriges ekonomi efter
              en borgerlig regering. Vi såg vad ni ställde till med. Vi tog
              ansvar och försökte ställa till rätta. I det samarbete vi hade
              lämnade vi stora överskott till er. Tyvärr har inte ni tagit ansvaret
              att förvalta dessa pengar väl, utan ni har i stället använt dem
              till enorma skattesänkningar, och till och med nu, i krisens Sverige,
              lånar ni till ytterligare skattesänkningar.
            </seg>
            <seg n="ad646957">
              Ni har till och med låtit dessa skattesänkningar betalas av sjuka
              människor sjuka arbetslösa och pensionärer. Det säger något om
              Folkpartiets människosyn nu för tiden. De socialliberala värderingarna
              verkar vara begravda, och det beklagar jag, Carl B Hamilton.
            </seg>
          </u>
          <note type="speaker" n="4f279395">
            Anf. 82 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-543aa6302aa18958-1" n="5232f594">
            <seg n="3becd1b2">
              Fru talman! Varför gjorde då inte Lettland som Litauen? Det är
              grundfrågan.
            </seg>
            <seg n="b9587e7a">
              Ulla Andersson säger att det tillhör de demokratiska rättigheterna
              i varje land att bestämma vilken politik som ska föras i det landet.
              Det håller jag helt med om. Men Litauen har då valt att inte underkasta
              sig några villkor från andra, utan man går ut och lånar internationellt
              mot högre ränta. Man tar det priset, men då har man också frihet
              att göra vad man vill.
            </seg>
            <seg n="89d5be0e">
              Det är klart att varje land ska kunna föra sin egen politik.
              Men problemet uppstår om man begär att andra länder ska subventionera
              den. Det är ju det som IMF:s och Nordens lånevillkor innebär.
              De innebär ju lägre räntor. Det är klart att även Sverige i demokratisk
              ordning har rätt att avstå från att låna ut till ett land som
              man uppfattar inte driver en hållbar ekonomisk politik.
            </seg>
            <seg n="bf6e64ac">
              Om man ska driva demokratiargumentet ska man alltså säga till
              Lettland att de inte får låna och att de ska göra som Litauen.
              Men det tycker jag är orimligt. Om de vill låna och accepterar
              de villkor som omvärlden ställer upp är det klart att de ska få
              låna.
            </seg>
            <seg n="58832a09">
              Sedan är det välbekant att man i Vänsterpartiet är mycket ovillig
              att underkasta sig finanspolitiska regelverk och överskottsmål,
              för att inte tala om en självständig centralbank. Det har vi talat
              om många gånger här. Det är en av de kvardröjande åsiktsskillnaderna
              mellan Vänsterpartiet och de andra två partierna i vänstertrojkan.
              Det kan inte vara någon hemlighet för någon i denna kammare.
            </seg>
            <seg n="9790e6fb">
              Ni tycker inte om att, som ni säger, demokratin ska begränsas
              av rättsregler. Man ska kunna göra vad som helst när som helst
              och hur som helst i ekonomisk politik och penningpolitik. Det
              är er form av demokrati.
            </seg>
          </u>
          <note type="speaker" n="b49f49a8">
            Anf. 83 ULLA ANDERSSON (v) replik:
          </note>
          <u who="ulla_andersson_97add8" xml:id="i-82273abad73268f4-4" n="2826d730">
            <seg n="06d9e760">
              Fru talman! Vår form av demokrati handlar om att ta ansvar för
              de förslag vi lägger fram och att finansiera dem. Det står vi
              för. Vi gillar demokrati. Vi menar också att folkets inflytande
              ska få genomslag i den ekonomiska politiken.
            </seg>
            <seg n="d5de9f3d">
              Alla förslag vi hittills har lagt fram har vi finansierat fullt
              ut. Vi har städat upp efter Carl B Hamiltons regeringsstyre. Vi
              har visat på många sätt att vi tar ekonomiskt ansvar.
            </seg>
            <seg n="5863ade5">
              Ekonomiskt ansvar kan tas på olika sätt. Det kan göras som det
              görs av högerregeringen i dag. Man kan låna pengar till skattesänkningar.
              Man kan låta sjuka och arbetslösa betala dessa. Man kan avvisa
              förslag om heltidstjänster för kvinnor. Är det ekonomiskt ansvar,
              Carl B Hamilton?
            </seg>
            <seg n="2e2e241d">
              Jag tycker inte att du ska ta så stora ord i din mun. Titta på
              hur er politik slår här i Sverige och hur högerregeringens politik
              har slagit i Lettland! Nu låter man vanliga människor betala för
              den lönekarusell som där har varit, och svenska storbanker har
              utnyttjat det lettiska folket för att kunna göra så stora vinster
              som möjligt.
            </seg>
            <seg n="d0621065">
              Jag tycker att Carl B Hamilton ska backa lite och välja sina
              ord mer noga. Ibland kan man ta för stora ord i sin mun och sedan
              få ångra det.
            </seg>
            <seg n="dd0e32d2">
              Du kan ju ta och läsa vår budgetmotion. Då ser du att vi finansierar
              våra förslag. Vi är ärliga och säger att vi tar in lite högre
              skatteintäkter för att vi vill se en bättre välfärd. Carl B Hamilton
              försöker låtsas som att det är av omsorg om de sjuka som man försämrar
              sjukförsäkringen. Det är bara att de inte förstår sitt eget bästa
              när man kastar ut dem ur sjukförsäkringen. Det kallar Carl B Hamilton
              att ta ekonomiskt ansvar! Jag tycker att det är en rutten människosyn
              som den ekonomiska politiken speglar.
            </seg>
          </u>
          <note type="speaker" n="1b2c7a8a">
            Anf. 84 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-543aa6302aa18958-2" n="5232f594">
            <seg n="e88c1dd9">
              Fru talman! Lite högre skatter säger Ulla Andersson att man ska
              ta in. Det är 53 miljarder ungefär tre gånger så mycket som Thomas
              Östros annars ganska skattehöjarvänliga politik innebär. Det är
              en djup klyfta mellan er tre partier. När du säger att detta är
              lite högre skatter undrar man vad mycket högre skatter är. Om
              lite är 53 miljarder, vad är då mycket är det 153 miljarder?
            </seg>
            <seg n="2e4ec984">
              Som redan Stefan Attefall påpekade lånar det huvudsakliga oppositionsalternativet,
              Socialdemokraterna, ungefär lika mycket som regeringssidan. Budgetsaldot
              är ungefär detsamma. Det skiljer på 2 miljarder. Skillnaden är
              att ni lånar till utgiftsökningar. Det är det som är det traditionella:
              ökade utgifter till bidrag.
            </seg>
            <seg n="8afc96a5">
              Vi satsar på en arbetslinje, att människor snabbt ska komma tillbaka
              till arbete. Som jag inledde med att säga går arbetslösheten nu
              ned för tredje månaden i rad: från 8,3 till 8,1 och nu till 8,0.
              Sysselsättningen har gått upp något i november. Det är en framgångsrik
              ekonomisk politik för arbete i Sverige och för trygghet för Sveriges
              pensionärer, så att de får en fast ekonomisk bas för pension,
              vård och omsorg. Det är så välfärden underbyggs på ett stabilt,
              trovärdigt och långsiktigt sätt.
            </seg>
          </u>
          <note n="480298ea">
            Överläggningen var härmed avslutad.
          </note>
          <note n="2641b5a1">
            9 § Allmänna bidrag till kommuner
          </note>
          <note n="e98cd306">
            Föredrogs
          </note>
          <note type="speaker" n="2fbbb2d8">
            Anf. 85 ANN-CHARLOTTE HAMMAR JOHNSSON (m):
          </note>
          <u who="peter_johnsson_75487f" xml:id="i-7947709c7df36aed-0" n="9a1b43c9">
            <seg n="10df1ebc">
              Fru talman! För nästan precis en månad sedan, det vill säga den
              18 november, debatterade finansutskottet betänkande FiU1, budgetramarna
              för vart och ett av de 27 utgiftsområdena. Därefter har varje
              sakutskott debatterat innehållet inom ramen för sin verksamhet.
            </seg>
            <seg n="5d4d4122">
              I dag har det så blivit turen för finansutskottet att debattera
              sitt sakområde under utgiftsområde 25, Allmänna bidrag till kommunerna.
              Här hittar vi tre anslag såsom anslag för kommunalekonomisk utjämning,
              utjämningsbidrag för LSS-kostnader och bidrag till organisationer
              inom det kommunalekonomiska området.
            </seg>
            <seg n="9b6312bc">
              Fru talman! Det finns fem särskilda yttranden i betänkandet från
              Socialdemokraterna, Vänstern och Miljöpartiet.
            </seg>
          </u>
          <note type="speaker" n="c60d4942">
            Anf. 86 JÖRGEN HELLMAN (s):
          </note>
          <u who="jorgen_hellman_540f3e" xml:id="i-4be80d830698b974-0" n="c8ca53cc">
            <seg n="4f7954fd">
              Fru talman! Vi Socialdemokrater känner stor oro för kvaliteten
              och sysselsättningen i kommuner, landsting och regioner. Arbetslösheten
              växer, vilket direkt får effekt på välfärdens finansiering eftersom
              skatteinkomsterna minskar. Att låna till skattesänkningar tycker
              vi är en oförnuftig ekonomisk politik. Vi vill i stället se till
              att kommunerna får resurser så att de kan behålla personal i de
              viktiga välfärdsverksamheterna.
            </seg>
            <seg n="2a252696">
              Det behövs ett mer långsiktigt tillskott till kommunsektorn än
              det som regeringen föreslagit. Vi socialdemokrater har i vårt
              budgetalternativ satsningar för 2010 på sektorn med 4,6 miljarder
              kronor mer än regeringen och ger kommunerna besked om satsningar
              på drygt 7 miljarder kronor 2011 samt 6,8 miljarder kronor 2012.
            </seg>
            <seg n="cb334533">
              För att höja kvaliteten inom sjukvården krävs resurser men även
              en fortsatt modernisering av såväl arbetssätt som arbetsmetoder.
              Vi vill att alla ska få en högkvalitativ hälso- och sjukvård oavsett
              var man bor i landet och oavsett om man går till en offentlig
              eller privat vårdgivare. Vi vill därför investera 1 miljard kronor
              per år under perioden 20102012 för att höja kvaliteten i hälso-
              och sjukvården.
            </seg>
            <seg n="fb96b019">
              Fru talman! Socialdemokraterna vill inte att skolan ska drabbas
              av krisen. Dess värre kan vi se att 1 300 lärare hade varslats
              om uppsägning i mars 2009. Vi anslår därför 1 miljard kronor per
              år 20102012 för att öka personaltätheten och värna skolan i denna
              kris. Vi föreslår också ett riktat statsbidrag på 515 miljoner
              kronor till förskolan och säger då också nej till regeringens
              barnomsorgspeng.
            </seg>
            <seg n="4bb0ebac">
              Tillsammans med Miljöpartiet och Vänsterpartiet föreslår vi också
              en satsning på att modernisera skolans lokaler genom en motsvarighet
              till ROT-avdraget. För detta avsätter vi 400 miljoner kronor per
              år 20102012. Detta skapar nya byggjobb, leder till bättre arbetsmiljö
              för lärare och elever och kommer att minska energianvändningen
              i våra skolor.
            </seg>
            <seg n="f4c8964d">
              Regeringens försämringar av arbetslöshetsförsäkringen har medfört
              att en halv miljon människor har trängts ut ur a-kassan. Den förhöjda
              a-kasseavgiften medför att många väljer att inte gå med i a-kassan.
              Dessa står nu utan trygghet när arbetslösheten växer och är utlämnade
              till att söka ekonomiskt bistånd för att klara sin försörjning.
              Kommunernas kostnader för ekonomiskt bistånd kommer därmed att
              öka.
            </seg>
            <seg n="8a3fb59e">
              Vi tillsammans med Vänsterpartiet och Miljöpartiet föreslår en
              satsning på praktik och traineeprogram i välfärden. Det är viktigt
              att förbättra kontakterna mellan utbildning och yrkesliv, varför
              vi anslår medel till fler praktikplatser vid statliga myndigheter
              för nyutexaminerade akademiker och till traineeprogram för kommuner
              och landsting som vill nyrekrytera nästa generations välfärdsarbetare.
            </seg>
            <seg n="967f148a">
              Kommunerna bidrar till att förstärka konjunktursvängningarna
              genom att anställa fler i goda tider och säga upp medarbetare
              i sämre tider, eftersom kommunsektorns intäkter styrs av skatteunderlagets
              utveckling som följer konjunkturen. Det behövs därför en större
              översyn av kommunernas ekonomiska förutsättningar, som vi aviserade
              redan den 1 januari 2009. Kommunerna ska ha förutsättningar att
              tillhandahålla en god kvalitet i skola, sjukvård och omsorg oavsett
              konjunktur.
            </seg>
            <seg n="6576f438">
              Många unga saknar arbete och har inte en fullständig gymnasieexamen.
              Vi anser att det är bättre att dessa unga passar på att läsa in
              en gymnasieexamen än att de går passivt arbetslösa. Vi föreslår
              därför ett tillfälligt program med 10 000 platser för unga arbetslösa
              som vill komplettera sin utbildning så att de får grundläggande
              behörighet, ett så kallat ungdomslyft. Vi avsätter för detta ändamål
              500 miljoner kronor 2010 och 2011 samt 250 miljoner kronor 2012.
            </seg>
            <seg n="9d0997ca">
              Fru talman! Riksdagen har den 18 november 2009 i första steget
              i budgetprocessen ställt sig bakom den borgerliga regeringens
              budgetförslag för 2009. Det innebär att riksdagen har beslutat
              om ramar för 27 utgiftsområden samt fattat beslut om skatte- och
              avgiftsförändringar som ska träda i kraft nästa år. Eftersom riksdagsmajoriteten
              i första steget i budgetprocessen gett budgetpolitiken en annan
              inriktning än den vi förespråkar, avstår vi från att redovisa
              något formellt motförslag till anslagsfördelningen inom utgiftsområdet.
              Våra budgetalternativ bör ses som ett sammanhållet paket där olika
              delar inte kan brytas ut och behandlas isolerat.
            </seg>
            <seg n="3b57c71a">
              Fru talman! I och med att jag inte har något yrkande under denna
              punkt vill jag i stället summera vår politik. Vi prioriterar jobben
              och får därigenom fart på tillväxten och kan öka resurserna till
              välfärden.
            </seg>
            <seg n="60b1a9f8">
              Med dessa ord vill jag önska talmännen, riksdagsledamöterna och
              riksdagens personal en god jul och ett gott nytt år.
            </seg>
          </u>
          <note type="speaker" n="949711be">
            Anf. 87 ULLA ANDERSSON (v):
          </note>
          <u who="ulla_andersson_97add8" xml:id="i-82273abad73268f4-5" n="2826d730">
            <seg n="129e5009">
              Fru talman! Varje morgon lämnar miljontals föräldrar sina barn
              sitt allra bästa, sina ögonstenar till förskola och skola och
              hoppas att de ska få den bästa utveckling som går att få.
            </seg>
            <seg n="a249be66">
              Varje dag lämnar hundratusentals människor sina nära och kära
              till äldreomsorgens omhändertagande och hoppas och tror att de
              ska få det bra även i dag.
            </seg>
            <seg n="d053211f">
              Varje dag söker hundratusentals människor vård, rehabilitering
              och habilitering och hoppas och tror att det ska göra deras liv
              bättre.
            </seg>
            <seg n="b87b405d">
              Varje dag går en dryg miljon människor till sina arbeten i vård,
              skola och omsorg. De hoppas att de ska få de bästa möjliga förutsättningarna
              att utföra sitt arbete på bästa sätt, eftersom deras arbete är
              så viktigt och betydelsefullt för den enskilde men också för de
              anhöriga och för hela samhället.
            </seg>
            <seg n="1388b15c">
              Varje dag är alla vi kvinnor beroende av att välfärdstjänsterna
              fungerar så att våra liv också gör det. Det handlar om vår egen
              försörjning, om vår egen utveckling och om hur ansvaret för det
              obetalda arbetet fördelas.
            </seg>
            <seg n="0b05d99c">
              Välfärden har alltså en enorm betydelse för jämlikheten och för
              vars och ens trygghet och frihet och för samhällets utveckling.
              Därför är det Vänsterpartiets ambition att bygga världens bästa
              välfärd utan vinstintressen. Vi behöver då satsa på de anställdas
              arbetsmiljö, arbetsvillkor och möjligheter till inflytande, delaktighet
              och utveckling och inte minst på deras löneutveckling.
            </seg>
            <seg n="bfc1f39a">
              Om det nu är så att vi överlåter våra nära och käras omsorg och
              våra ögonstenars utveckling i deras händer måste vi också skapa
              de bästa förutsättningarna för deras arbete, för tänk vilket enormt
              ansvar de tar varje dag och varje timme! Om vi vill att fler ska
              ta det ansvaret i framtiden måste vi också inse vad vi behöver
              förändra och förbättra i deras förutsättningar för välfärdsarbetet.
              Många pratar om de kommande pensionsavgångarna, men få pratar
              om hur vi ska få människor att vilja arbeta i välfärden.
            </seg>
            <seg n="c96a0908">
              Vi behöver också mindre barngrupper i förskolan. I dag går där
              16,9 barn per grupp och 5,3 per anställd. Det är tre och ett halvt
              barn mer per grupp än före förra krisen. Under den här borgerliga
              regeringen har barnantalet i varje förskolegrupp ökat i Sverige.
              Vi skulle behöva ha en annan utveckling där barngruppernas storlek
              minskar, så att barnen får en tryggare och bättre utveckling i
              en mer harmonisk och utvecklande miljö.
            </seg>
            <seg n="ca1f4627">
              Vi behöver bygga världens bästa välfärd, men då behöver vi satsningar
              i stället för skattesänkningar och vinstutdelningar. Hur kan det
              komma sig att ni borgare säger att vi har råd med sänkta skatter
              men inte med en bättre kvalitet i våra förskolor?
            </seg>
            <seg n="248f42ae">
              Bara i 130 av landets kommuner finns det barnomsorg på obekväm
              arbetstid detta trots att arbetslivet såväl inom det offentliga
              som inom det privata kräver arbete på obekväm arbetstid, särskilt
              inom LO-kollektivet. Det borde vara obligatoriskt genom lagstiftning
              med barnomsorg på obekväm arbetstid så att alla kan ta ett jobb
              eller fortsätta jobba med det de gör utan att behöva vara beroende
              av släkt och vänner för att kunna jobba. Då behöver vi satsningar
              i stället för skattesänkningar och vinstutdelningar. Hur kan det
              komma sig att ni har råd med skattesänkningar men inte med en
              barnomsorg som följer arbetslinjen?
            </seg>
            <seg n="39865a37">
              Fru talman! På fritidshemmen går det nu 20,5 barn per anställd.
              När min dotter gick på fritis var det 9 barn per anställd. En
              genomsnittlig grupp på fritis hade då 18 barn, i dag 35. Varför
              ska dagens barn ha en sämre verksamhet när vi är rikare nu än
              vi var då? Vi behöver alltså satsningar på välfärden i stället
              för skattesänkningar. Hur har ni råd med skattesänkningar men
              inte med barnens verksamhet på fritidshemmen?
            </seg>
            <seg n="f9165bb0">
              Om vi vill ha en bra utveckling och utbildning för våra barn
              behövs det också mindre klasstorlekar. Det är rätt tydligt. Trots
              att vi är rikare i dag än under 90-talet är klasstorlekarna större,
              och vi har fler elever per lärare. Vi skulle behöva anställa 4
              000 fler lärare för att nå samma klasstorlekar som vi hade före
              förra krisen. Värt att uppmärksamma är också att de kommunala
              skolorna har högre lärartäthet och fler utbildade lärare än privatskolorna.
              På de privata gymnasieskolorna har mindre än hälften av lärarna
              utbildning. Det kanske inte är så konstigt eftersom lägre lönekostnader
              ger högre vinster. I stället för vinster borde pengarna gå tillbaka
              in i verksamheten. Viktigare än skattesänkningar borde vara högre
              lärartäthet och utbildade lärare. Det är väl ändå det som är det
              avgörande för vad eleverna kan få sig till del och prestera.
            </seg>
            <seg n="6f94b39a">
              Fru talman! Att vara beroende av andras omvårdnad och omsorg
              är självklart svårt. För många äldre är det dock helt avgörande
              för deras hälsa, liv och förutsättningar i övrigt. Vi är många
              som är imponerade av den omsorg och den omvårdnad våra anhöriga
              får. Vi ser dock hur personalen sliter och hur tiden inte räcker
              till mer än det allra nödvändigaste och ibland inte ens till det.
              I stället borde vi satsa på äldreomsorgen som under lång tid fått
              en liten andel i förhållande till den demografiska utvecklingen.
              Låt oss ändra på det och i stället för att sänka skatten för dem
              som har jobb satsa på de äldres välmående.
            </seg>
            <seg n="46d15ce2">
              Fru talman! I tisdags hölls ett protestmöte arrangerat av SKTF,
              SSR och Kommunal här i Helsingfors. Man protesterade mot nedskärningarna
              på de hemlösa som försöker ta sig ur missbruk, mot nedskärningarna
              på prostitutionsgruppen och uppsökarverksamheten, mot nedskärningarna
              på Maria Ungdom och ledsagarservice. En paroll var: Skam att spara
              på de fattiga bara!
            </seg>
            <seg n="61c0543f">
              Just den parollen är så talande för den borgerliga politiken.
              Ni sänker skatter mest för dem som tjänar mest. De 10 procent
              rikaste har fått 60 procent av inkomstförstärkningarna medan ni
              sparar på sjuka och arbetslösa ja, de får till och med betala
              till de rika. Inte ens i krisen värnar ni de mest utsatta eller
              kärnan i välfärden.
            </seg>
            <seg n="4bf2e6fd">
              Kommunerna tvingas till besparingar och uppsägningar. 35 000
              jobb har försvunnit i offentlig sektor på ett år, varav 16 000
              vikarier. Inte en krona extra har kommunerna fått 2009 av den
              borgerliga regeringen.
            </seg>
            <seg n="521ad5ff">
              En ansvarsfull regering hade i denna kris sagt: Vi ska värna
              välfärden i krisen. Därför ska kommunerna och vi tillsammans fixa
              detta. Det ska inte bli några uppsägningar som förvärrar krisen.
            </seg>
            <seg n="5f586d04">
              Men så är det inte. Socialtjänsten i Helsingfors skär ned och
              124 anställda får gå.
            </seg>
            <seg n="0f257d51">
              Vänsterpartiet vill i stället bygga världens bästa välfärd. Då
              räcker inte de tillskott som kommunerna har fått för 2010. De
              täcker inte kostnaderna för krisens effekter på kommunsektorn.
              De extra pengar som den borgerliga regeringen sköt till i höstas
              äts till två tredjedelar upp av de ökade kostnaderna för socialbidragen,
              vilket i sin tur är en effekt av den borgerliga politiken.
            </seg>
            <seg n="dd29e25f">
              Det behövs större tillskott och mer långsiktiga sådana. En kommun
              kan inte planera så kortsiktigt som regeringen tror och förväntar
              sig. Det tar tid att ändra i en kommunal verksamhet, och man måste
              få långsiktiga besked. Annars får inte tillskotten som ni har
              gett för nästa år, valåret, någon större betydelse. Vad händer
              2011? Inte en krona har den borgerliga regeringen sagt att man
              är beredd att satsa extra trots att man vet att krisen slår hårdare
              på kommunsektorn då än i dag eftersom kommunernas ekonomi släpar
              efter på grund av skatteavräkningar.
            </seg>
            <seg n="1ad6b9a4">
              Fru talman! Vänsterpartiet säkerställer kommunernas ökande kostnader
              för krisens effekter 2011 och 2012. Vi ökar anslagen kraftigt,
              för vi prioriterar det före sänkta skatter. För oss är det viktigt
              att försöka bygga världens bästa välfärd. För det kommer de som
              har jobb att behöva betala lite mer skatt än de gör i dag. I gengäld
              får de bättre välfärd och ökad trygghet. Låginkomsttagarna får
              dessutom mer pengar i plånboken.
            </seg>
            <seg n="35dc1fa6">
              Fru talman! Det finns vägval att göra i politiken. För oss är
              det valet enkelt. Vi vill bygga världens bästa välfärd utan vinstintressen.
              Låt oss göra det.
            </seg>
          </u>
          <note type="speaker" n="78b667f5">
            Anf. 88 MATS PERTOFT (mp):
          </note>
          <u who="mats_pertoft_740cd3" xml:id="i-a02ebecba6264942-1" n="92f72347">
            <seg n="4eacdb3d">
              Fru talman! I kväll kommer jag att delta i Södertälje kommuns
              fullmäktigesammanträde. Det är viktigt att vi riksdagsledamöter
              inte glömmer bort den verklighet som finns utanför dessa dörrar
              och att vi ser hur det vi kallar välfärd skapas i kommunerna med
              vård, skola och omsorg och värnar om dessa möjligheter. Det är
              viktigt att i en kris som denna stötta den grundläggande välfärdsverksamhet
              som finns i kommunerna. Det är viktigt att vara medveten om att
              det tar ganska lång tid innan inkomsterna når kommunerna. De når
              först staten när det börjar rulla i gång, som Carl B Hamilton
              tidigare var inne på. Det lät nästan som om jobben skulle komma.
              För fyra år sedan hörde vi samma sak. Då sade alliansen: De kommer
              inte.
            </seg>
            <seg n="de65ca77">
              Jag kan upplysa Carl B Hamilton att vi vet att de inte kom så
              snabbt som man trodde då, och de kommer inte att komma så snabbt
              nu heller. Det är lika bra att planera efter det.
            </seg>
            <seg n="c2a54dcb">
              Så ser det ut i kommunerna i dag. Det är många som saknar möjlighet
              att planera långsiktigt eftersom regeringen på ett cyniskt sätt
              enbart satsar extra för ett år.
            </seg>
            <seg n="f7a5e99b">
              För två veckor sedan hade vi en liknande debatt. Då refererade
              jag till Kristianstad där man inte ens gjorde av med regeringens
              extra pengar, trots en borgerlig majoritet, och samtidigt lade
              varsel på förskolan eftersom man bara fick tillskott för ett år
              och inte för tre år. Man var nämligen ansvarsfull.
            </seg>
            <seg n="3725b113">
              Så ser det ut i Södertälje också, fast vi gör av med pengarna.
              De går åt till att finansiera socialbidragen för de flyktingar
              som inte kommer i jobb ett åtagande som staten borde ta ansvar
              för på ett helt annat sätt.
            </seg>
            <seg n="f2e41e15">
              Det cyniska när det gäller regeringen och kommunsektorn är att
              man satsar på valfläsk i stället för långsiktighet. Det menar
              vi i Miljöpartiet är oansvarigt. Dessutom är det inte kostnadseffektivt.
              Utgår man från regeringens egna siffror kostar ett jobb genom
              satsningar på kommunen betydligt mindre än de jobb som man påstår
              skapas genom jobbskatteavdraget. Enligt regeringens egna beräkningar
              kostar ett jobb genom jobbskatteavdraget på kort sikt 1 miljard,
              på lång sikt 3,3 miljarder. Genom kommunen kostar ett jobb bara
              700 000. Vart är det ekonomiska synsättet egentligen på väg när
              man tänker så och ändå påstår sig tänka ekonomiskt?
            </seg>
            <seg n="4ca1ccd7">
              Det är märkligt enligt mitt sätt att se och ett sätt att slänga
              ut pengar genom fönstret.
            </seg>
            <seg n="4c8912ff">
              Det handlar om hur vi kan se till att ge kommunerna möjlighet
              att skapa och bevara den välfärd vi vill ha.
            </seg>
            <seg n="345628e8">
              I Miljöpartiets budgetförslag har vi flera förslag om just extra
              stöd till kommunerna. Det handlar om utveckling av kvaliteten
              i skolorna, bidrag till kollektivtrafik och spårvägar samt kommunersättning
              vid flyktingmottagande och så vidare.
            </seg>
            <seg n="baea0a1a">
              Med det vill vi peka på hur viktigt det är att satsa långsiktigt.
              Vad det här landet behöver i dag är ett långsiktigt satsande på
              välfärdens grundfundament som ligger ute hos kommunerna.
            </seg>
            <seg n="13ccbbb9">
              Som gammal kommunpolitiker måste jag upprepa att det är märkligt
              att man bara satsar på ett år. Att det året dessutom råkar vara
              ett valår är misstänkt likt en valrörelse. Man glömmer bort att
              2011 och 2012 finns.
            </seg>
            <seg n="d70e3436">
              Fru talman! Vi har ett särskilt yttrande när det gäller detta
              som jag vill uppmärksamma.
            </seg>
            <seg n="070f8429">
              För övrigt önskar jag alla ledamöter och anställda en god jul
              och ett gott nytt år.
            </seg>
          </u>
          <note type="speaker" n="fd9a2981">
            Anf. 89 ANNA LILLIEHÖÖK (m):
          </note>
          <u who="anna_lilliehook_8c77b5" xml:id="i-87f1b8a5e1276677-0" n="f25a35ec">
            <seg n="6e619bcd">
              Fru talman! I det här betänkandet tillstyrker utskottet alliansens
              förslag om historiskt höga tillskott till kommunerna för att värna
              de viktiga välfärdstjänsterna. Det är för att värna både kvalitet
              och anställningar.
            </seg>
            <seg n="a8364eae">
              Trots den ekonomiska krisen är detta möjligt tack vare en regeringspolitik
              som värnar de offentliga finanserna. Vårt land har mer stabila
              statsfinanser än de flesta EU-länder trots att vi hör till dem
              som har drabbats värst på grund av att vi är ett litet exportberoende
              land. I många andra länder är den stora oron de stora underskotten.
              På många håll tvingas man nu till stora nedskärningar.
            </seg>
            <seg n="e266db37">
              Under 2010 tillförs kommunerna hela 17 miljarder kronor. Det
              är mer än något enskilt år någonsin tidigare. Under mandatperioden
              har alliansregeringen skjutit till totalt 38 miljarder kronor.
            </seg>
            <seg n="a0558e9b">
              Det här är historiskt i en annan mening. Det är första gången
              en regering har prioriterat den kommunala verksamheten under en
              nedgång. Under Asienkrisen 1997 och IT-krisen 2001 slog nedgången
              rakt in i kommunernas ekonomi. Under de kriserna sjönk bnp med
              mellan 1 och 3 procent, och kommunerna fick underskott med mellan
              7 och 8 miljarder.
            </seg>
            <seg n="4becb8a0">
              I denna kris som är oändligt mycket allvarligare, med en bnp-nedgång
              på 5,5 procent, har kommunernas ekonomi kunnat hållas stabil.
              Det finns nu äntligen tecken på spirande förbättringar i det ekonomiska
              läget. Läget är osäkert men prognoserna för kommunernas ekonomi
              har kunnat revideras uppåt. Situationen måste följas noga, och
              det går inte att ta någonting för givet.
            </seg>
            <seg n="bb2acb0a">
              Inriktningen av regeringens politik och de åtgärder regeringen
              föreslår har varit att dämpa fallet i sysselsättningen. Tillskotten
              till kommunerna gör att kommunerna kan behålla personal trots
              risk för lägre inkomstskatter.
            </seg>
            <seg n="da700d47">
              Jobbpolitiken är det absolut viktigaste för kommunernas ekonomi.
              Kommunerna är helt beroende av att fler får arbete och att fler
              får arbete utanför den kommunala sektorn. Stödinsatserna ska därför
              vara temporära tills konjunkturen vänder.
            </seg>
            <seg n="74ee21e1">
              Regeringen satsar på utökad utbildning, bland annat yrkesvux,
              inom den kommunala yrkesutbildningen. Stora kullar lämnar nu gymnasieskolan.
              Situationen behöver överbryggas tills vi ser ljusningar på arbetsmarknaden.
            </seg>
            <seg n="bdfd45aa">
              Även om regeringspolitiken har betytt att sysselsättningen i
              stort sett har kunnat hållas uppe och inte sjunkit särskilt mycket
              har efterfrågan på arbetskraft gått ned. Försiktiga arbetsgivare
              vill inte anställa. Det innebär att lågkonjunkturen slår just
              mot de stora kullarna ungdomar och andra grupper som är på väg
              in eller har ett svagt fäste på arbetsmarknaden.
            </seg>
            <seg n="7d4f2b49">
              Om två år kan emellertid situationen se helt annorlunda ut när
              antalet pensionerade som lämnar arbetslivet kommer att klart överstiga
              dem som kommer ut i arbetslivet.
            </seg>
            <seg n="8907c803">
              Detta är en ny uppgift för kommunerna. De får 2 miljarder kronor
              för det. Det är inte ett ekonomiskt tillskott, utan det handlar
              om en utökad uppgift. Jag tycker att man måste göra den distinktionen.
              I många av oppositionsförslagen ser vi utökade utgifter och kostnader
              för kommunerna och knappast något bidrag.
            </seg>
            <seg n="fd775517">
              Regeringens jobbskatteavdrag har gett rejäla tillskott för dem
              som arbetar inom vården till exempel. En sjuksköterska kommer
              att ha mer än en månadslön netto kvar när det fjärde jobbskatteavdraget
              införs nästa år. Oppositionspartiernas politik skulle innebära
              att skatten höjs rejält. Med Socialdemokraternas förslag skulle
              sjuksköterskan kanske få en skatterestitution med 200 kronor i
              månaden för sin fackliga avgift. Samtidigt dras det fjärde och
              nästan hela det tredje jobbskatteavdraget in. Det betyder en halv
              månadslön extra skatt per år.
            </seg>
            <seg n="4a5f35bb">
              Det är inte bara de ekonomiska villkoren som har blivit bättre
              i kommunerna utan också arbetsorganisationen, enligt många undersökningar.
              Det blir fler heltidsanställda och fler som kan välja den arbetstid
              som passar dem bäst. De som arbetar i kommunerna har blivit friskare.
              Sjukfrånvaron har gått ned rejält.
            </seg>
            <seg n="43bc6fd8">
              Det verkligt glädjande är att så många har kunnat rehabiliteras
              och återgå till arbete och få en höjd livskvalitet.
            </seg>
            <seg n="5c85b251">
              Det betyder naturligtvis också sänkta kostnader för kommunerna.
              I år och nästa år får kommunerna tillbaka 5 miljarder kronor från
              försäkringsbolaget Afa på grund av den lägre sjukfrånvaron. Det
              är en enormt stor summa pengar. Det är alltså enbart tilläggssjukförsäkringen.
            </seg>
            <seg n="7631dd1a">
              Landstingen och sjukvården spelar en huvudroll i den reformerade
              sjukförsäkringen med förstärkt rehabiliteringskedja. De är en
              nyckelfaktor bakom framgången när tiotusentals människor har fått
              stöd och möjlighet att komma tillbaka i arbetslivet. I dessa dagar
              har en ny överenskommelse gjorts som ytterligare ska förbättra
              och kvalitetssäkra sjukskrivningsprocessen.
            </seg>
            <seg n="36e13421">
              Mycket av arbetet i kommunerna är vardagsgnet med utvecklingsarbete
              och effektiviseringar som pågår varje dag.
            </seg>
            <seg n="f50945e2">
              Jag vill ta upp några små glädjeämnen. Det handlar om jämförelser
              som görs mellan kommuner baserat på ett projekt som sattes i gång
              av alliansregeringen. Sveriges Kommuner och Landsting har gjort
              en jämförelse som visar att sjukvården sammantaget har förbättrat
              sina resultat.
            </seg>
            <seg n="2e41fc52">
              Det visar naturligtvis också att det finns stora skillnader mellan
              och inom landstingen. Så det finns mycket att göra. Men framför
              allt finns det en bas för att förbättra sättet att arbeta.
            </seg>
            <seg n="9e8c522f">
              Man kan också se på de projekt och de förändringar som har gjorts.
              Ett exempel är Vårdval Helsingfors i detta landsting. En annan
              sak som förbättrar verksamheterna och ser till att vi får utvecklade
              och förbättrade tjänster är naturligtvis regeringens strävan att
              nå ökad mångfald fler utförare av välfärdstjänsterna. Detta är
              en avgörande faktor för att förbättra både kvalitet och effektivitet.
              Men den största kvaliteten består i att vi alla får en allt större
              möjlighet att välja och finna de lösningar i fråga om våra behov
              som passar oss bäst.
            </seg>
          </u>
          <note n="e9ac6568">
            Fru talman! Jag yrkar bifall till förslaget i finansutskottets
            betänkande.
          </note>
          <note type="speaker" n="c9b85080">
            Anf. 90 JÖRGEN HELLMAN (s) replik:
          </note>
          <u who="jorgen_hellman_540f3e" xml:id="i-4be80d830698b974-1" n="c8ca53cc">
            <seg n="59a0d140">
              Fru talman! När propositionen om ensamkommande flyktingbarn antogs
              sades det att barn skulle få flytta till andra kommuner inom tvåtre
              dagar men maximalt inom fem dagar. Detta fungerade 2006. Nu ser
              läget helt annorlunda ut. Fyra kommuner med Malmö i spetsen har
              tagit emot 600 barn som inte kan flytta till andra kommuner. Det
              är ett gigantiskt misslyckande för staten.
            </seg>
            <seg n="a6d62739">
              SKL har räknat ut att underfinansieringen till kommunerna är
              25 000250 000 kronor per barn beroende på deras behov. Det slår
              endast mot dessa fyra kommuner. Det är naturligtvis ohyggligt
              synd om barnen. Regeringen duckar för dessa fyra kommuners problem.
            </seg>
            <seg n="10244321">
              Min fråga är: Vilka åtgärder tänker den moderatledda regeringen
              vidta för att engagera alla Sveriges kommuner i flyktingmottagandet,
              och hur kan den moderatledda regeringen hjälpa dessa fyra kommuner?
            </seg>
          </u>
          <note type="speaker" n="aea395af">
            Anf. 91 ANNA LILLIEHÖÖK (m) replik:
          </note>
          <u who="anna_lilliehook_8c77b5" xml:id="i-87f1b8a5e1276677-1" n="f25a35ec">
            <seg n="53107d59">
              Fru talman! I detta avsnitt ingår inte denna post. Men jag vill
              ändå säga att det i årets budget finns en rejäl peng avsatt för
              att förbättra situationen för de ensamkommande barnen.
            </seg>
            <seg n="b2c24bac">
              Sedan finns det många kommuner som måste engageras i detta arbete.
              Jag vet att vår migrationsminister och departementet arbetar hårt
              för att få till stånd överenskommelser med alla de kommuner som
              mycket riktigt inte tar sitt ansvar i denna fråga.
            </seg>
          </u>
          <note type="speaker" n="23c50c70">
            Anf. 92 JÖRGEN HELLMAN (s) replik:
          </note>
          <u who="jorgen_hellman_540f3e" xml:id="i-4be80d830698b974-2" n="c8ca53cc">
            <seg n="2db0b020">
              Fru talman! Anna Lilliehöök gav i sitt anförande en ljus bild
              av hur det ser ut i kommunerna. Jag ser inte denna ljusa bild
              där förändringar i a-kassan får effekt på socialbidragen och när
              förändringar i socialförsäkringssystemet kommer att få stora effekter
              på det ekonomiska stödet, vilket innebär att välfärdsverksamheten
              i kommunerna kommer att påverkas.
            </seg>
            <seg n="81d145c3">
              En helt annan fråga i betänkandet som vi har resonerat om och
              där Sveriges Kommuner och Landsting har uppvaktat oss gäller ett
              flexibelt balanskrav för att underlätta många kommuners och landstings
              planering. Det nuvarande systemet låser enligt SKL in de pengar
              som skulle behövas i verksamheten.
            </seg>
            <seg n="5566c45b">
              Till exempel Västra Götalandsregionen har under många år skapat
              ett stort överskott som nu används i lågkonjunkturen. Detta synsätt
              strider mot balanskravet.
            </seg>
            <seg n="889f4563">
              Kommunernas revisorer gör ansvarsprövningar utifrån balanskravet.
              Det finns ledamöter från Moderaterna som har motionerat i denna
              fråga.
            </seg>
            <seg n="7246262c">
              Min fråga är: När kommer regeringen med sin översyn, och blir
              det en parlamentarisk utredning?
            </seg>
            <seg n="6d7f8e9a">
              Vi fick information om detta för sex, sju eller åtta månader
              sedan, och vi har inte uppfattat att det har hänt någonting i
              fråga om detta.
            </seg>
          </u>
          <note type="speaker" n="8c4cb3ed">
            Anf. 93 ANNA LILLIEHÖÖK (m) replik:
          </note>
          <u who="anna_lilliehook_8c77b5" xml:id="i-87f1b8a5e1276677-2" n="f25a35ec">
            <seg n="47169fd5">
              Fru talman! Som det aviseras i budgeten pågår ett arbete med
              att utforma uppdraget till den utredning som ska se över den kommunala
              ekonomin och hur det ska kunna fungera över konjunkturcykeln.
              Det är det som har aktualiserat denna fråga. Det finns lite olika
              modeller.
            </seg>
            <seg n="b05a4dc5">
              När det gäller balanskravet har man nu sett att det är få av
              de kommuner som faktiskt har ett överskott som har använt det
              för att täcka upp underskott under kommande år. Balanskravet är
              ändå en klok mekanism som ser till att de kommuner som har lite
              större problem och svagare ekonomi faktiskt arbetar med dem och
              ser till att det inte skapas stora och ackumulerade underskott.
            </seg>
            <seg n="9a1ae70d">
              Jag tror att man också måste fundera lite grann på en annan sak.
              Det har talats om fonder och annat. Det innebär alltid en viss
              risk när vi säger att vi täcker upp underskotten. Då kanske vi
              också ökar risken för underskott.
            </seg>
            <seg n="f101741e">
              Vi har en mycket klok kommunsektor som har klarat denna kris
              bra. Med de pengar som regeringen har tillskjutit ser vi att vi
              sammanlagt har en kommunal ekonomi i balans.
            </seg>
          </u>
          <note type="speaker" n="9801ff95">
            Anf. 94 ULLA ANDERSSON (v) replik:
          </note>
          <u who="ulla_andersson_97add8" xml:id="i-82273abad73268f4-6" n="2826d730">
            <seg n="28614b57">
              Fru talman! Den borgerliga regeringen har inte räknat upp de
              generella statsbidragen till kommunerna med en krona för 2009.
              Däremot har man valt att sänka skatter fram till 2009 med ungefär
              90 miljarder kronor. Detta har man gjort samtidigt som det har
              försvunnit 35 000 jobb i den offentliga sektorn, varav 16 000
              vikariat har försvunnit.
            </seg>
            <seg n="6b0dc5dc">
              De extra tillskott som Anna Lilliehöök nu står och skryter om
              täcker inte ens upp de neddragningar som har genomförts under
              detta år.
            </seg>
            <seg n="b1a28152">
              Dessutom vet vi att två tredjedelar av det senaste som ni tillsköt
              i budgeten äts upp av ökade kostnader för socialbidrag. Det är
              kostnader som ökar på grund av att hälften av de arbetslösa inte
              längre är med i a-kassan för att ni har höjt avgifterna så kraftigt.
              Kostnaderna har ökat på grund av att ni har försämrat sjukförsäkringen
              och att människor nu slängs ut därifrån eller tvingas gå på aktivitetsstöd
              som motsvarar 4 000 kronor i månaden.
            </seg>
            <seg n="ca19c631">
              Samtidigt vet vi att barngruppernas storlek i förskolan har ökat
              under er tid. Vi ser stora behov inom välfärdsområdena. Fritidshemmens
              grupper är fortfarande dubbelt så stora som när min dotter gick
              där. Vi vet att lärartätheten är för låg. Den är lägre i dag än
              den var före förra krisen. Det finns därför enormt mycket att
              förbättra i välfärden, förbättringar som skulle få stor betydelse
              för många människors vardag, liv och utveckling. Men Anna Lilliehöök
              väljer i stället att sänka skatter, dessutom mest för dem som
              redan har mest. Sjuka, arbetslösa, pensionärer och de som är i
              behov av välfärden får betala.
            </seg>
            <seg n="75ec01b3">
              Varför, Anna Lilliehöök, är sänkta skatter för dem som redan
              har mest viktigare än mindre barngrupper i förskolan eller en
              bättre äldreomsorg med bättre kvalitet?
            </seg>
          </u>
          <note type="speaker" n="49892fb7">
            Anf. 95 ANNA LILLIEHÖÖK (m) replik:
          </note>
          <u who="anna_lilliehook_8c77b5" xml:id="i-87f1b8a5e1276677-3" n="f25a35ec">
            <seg n="445b2acb">
              Fru talman! Det absolut viktigaste för den kommunala ekonomin
              i framtiden är att vi skapar mekanismer för att arbetsmarknaden
              ska komma igen så snabbt som möjligt efter att den kris som vi
              har sett har klingat ut. Då är jobbskatteavdraget absolut en central
              del för att vi ska se till att vi får snabba anpassningar. Det
              är tufft på arbetsmarknaden, och den kommer att förändras. Därför
              är det denna jobbpolitik som är så viktig.
            </seg>
            <seg n="e77cd4d6">
              Ulla Andersson talade om socialbidragen. Precis samma spirande
              ljusningar som vi har hört om i dag när det gäller arbetslösheten
              ser vi när det gäller socialbidragen. Jag tror att det vänder
              någon gång i maj.
            </seg>
            <seg n="8c391ea4">
              Försörjningsstöd är det rätta ordet för detta, och det är till
              just för tuffa tider för att man ska kunna ge detta yttersta stöd
              när människor hamnar i en situation som de inte kan klara av.
            </seg>
            <seg n="7abc0a15">
              Det är inte de som har a-kassa som får försörjningsstöd. De kommer
              till Arbetsförmedlingen för det mesta.
            </seg>
            <seg n="dda892ee">
              I Helsingfors kan man konstatera vilka det är som har fått och
              haft behov av ökat bistånd. Det är tyvärr de som är invandrade.
              Den ekonomiska krisen slår hårt mot integrationen. Det tycker
              jag är utomordentligt sorgligt.
            </seg>
            <seg n="1b2b354d">
              Den andra kategorin är de stora ungdomskullarna som har svårt
              att hitta nya arbeten. De har inte heller någon a-kassa.
            </seg>
          </u>
          <note type="speaker" n="13e9907b">
            Anf. 96 ULLA ANDERSSON (v) replik:
          </note>
          <u who="ulla_andersson_97add8" xml:id="i-82273abad73268f4-7" n="2826d730">
            <seg n="5aeed1bb">
              Fru talman! Jag ska försöka förtydliga för Anna Lilliehöök hur
              det kan se ut i de kommunala välfärdsverksamheterna under den
              här krisen. I Sandviken ska man nu ha barngrupper på 2325 barn
              i förskolan för dem som är tre till fem år. Det är för att de
              mindre barnen ska kunna ha mindre barngrupper. Man låter alltså
              barn mellan tre och fem år stå för krisen i stället för att regeringen
              tar sitt ansvar och tillskjuter extrapengar.
            </seg>
            <seg n="e6629629">
              I Gävle ligger folk i korridorerna på sjukhuset. Man kan inte
              ta in vikarier om man säger upp folk i sjukvården.
            </seg>
            <seg n="1a3a035c">
              Jag ser hur personalen i min mammas hemtjänst stressar och jobbar
              på och försöker hinna så gott det går. Den gör ett enormt arbete
              men får inte den tid som behövs för att utföra det som skulle
              behöva göras.
            </seg>
            <seg n="5345f90f">
              Runt om kan vi se hur nedskärningar pågår. Här i Helsingfors
              till exempel sparar man på hemlösa, prostitutionsverksamheten,
              Maria Beroendecentrum, ledsagarservice och så vidare. Jag kan
              fortsätta lång tid och beskriva hur det ser ut, Anna Lilliehöök.
            </seg>
            <seg n="f7ba2d17">
              Det här är allvarligt. Samtidigt ökar kostnaderna för socialbidrag
              och försörjningsstöd på grund av att ni så kraftigt har försämrat
              a-kassan. Hälften av dem som är arbetslösa har inte längre a-kassa
              och är därför hänvisade till socialbidrag eller försörjningsstöd
              i stället för a-kasseersättning.
            </seg>
            <seg n="85a9c822">
              Hur många av dem som är sjuka kommer att behöva söka socialbidrag
              nu efter era förändringar? Det är er politik som får de här konsekvenserna.
              Ni har konsekvent prioriterat skattesänkningar i stället för att
              satsa på välfärden. Det visar vad man anser är viktigt.
            </seg>
            <seg n="13c1b763">
              Ni kunde ha räddat jobben i välfärden i stället för att införa
              ett jobbskatteavdrag. Ni kunde låta undersköterskorna, lärarna,
              förskollärarna och barnskötarna behålla sina jobb eller kanske
              få några fler arbetskamrater det behövs i stället för att sänka
              skatter för dem som redan har det ganska gott ställt.
            </seg>
            <seg n="a87d2b61">
              De 10 procent rikaste har fått 60 procent av inkomstförstärkningarna.
              10 procent har fått 60 procent.
            </seg>
            <seg n="775f5e8b">
              (Applåder)
            </seg>
          </u>
          <note type="speaker" n="576a47cb">
            Anf. 97 ANNA LILLIEHÖÖK (m) replik:
          </note>
          <u who="anna_lilliehook_8c77b5" xml:id="i-87f1b8a5e1276677-4" n="f25a35ec">
            <seg n="9a299054">
              Fru talman! Det ljusnar. Det spirar ett litet grönt skott där
              ute trots snöovädret. I den senaste prognosen har man höjt prognosen
              för intäkterna i kommunerna för 2011 och 2012 med 9 och 11 miljarder.
              Jag ser med tillförsikt fram emot att kommunernas verksamhet fortsätter
              att utvecklas och förbättras.
            </seg>
            <seg n="c6551bac">
              När det gäller barnomsorgen har det jämfört med 2006 tillförts
              rejält med pengar. Det som kostade 40 miljarder 2006 får i dag
              48 miljarder.
            </seg>
            <seg n="8fecc155">
              Jag vill också kommentera lärartätheten. Den har ökat. Antalet
              lärare har minskat, men antalet elever har minskat betydligt mer.
              Lärartätheten har ökat och verksamheten förbättrats.
            </seg>
          </u>
          <note type="speaker" n="eb5b64c0">
            Anf. 98 JÖRGEN JOHANSSON (c):
          </note>
          <u who="ylva_johansson_611fd6" xml:id="i-73c824cfce894c7a-0" n="cf8b5de8" next="i-0278e0851efea5c1-0">
            <seg n="8fd3bb40">
              Fru talman! Kommuner och landsting har omkring 1,1 miljon anställda.
              Det är en stor och viktig arbetsgivare vi talar om. Det är också
              en arbetsgivare som står för mycket av den trygghet vi efterfrågar
              i vardagen.
            </seg>
            <seg n="7d163c92">
              Därför har alliansregeringen i den svåraste kris vi har haft
              i mannaminne skjutit till resurser på ett sätt som aldrig tidigare
              har gjorts. Det handlar om 38 miljarder kronor under den här mandatperioden.
              Det tillskottet kommer dessutom efter ett antal goda år för kommunerna.
            </seg>
            <seg n="b11a1c63">
              Finanskrisen är inte det enda problemet inför framtiden. Det
              kommer nya problem. Det är dags att föra en dialog kring det offentliga
              uppdraget i framtiden. Oavsett styre i landet kommer utmaningar
              att kräva den debatten.
            </seg>
            <seg n="cb0e15e0">
              Exempel på frågor som kräver svar är: Hur ska vi klara den ökade
              andelen äldre i samhället? Hur ska vi klara personalförsörjningen
              när andelen i yrkesverksam ålder minskar? Och hur ska vi kunna
              stimulera allt fler att jobba mer och kanske efter uppnådd pensionsålder?
              De frågorna kommer att kräva sina svar.
            </seg>
            <seg n="8bb4ed10">
              En fortsättning på nuvarande förhållanden utan nytänkande kommer
              att kräva stora skattehöjningar, vilket knappast gagnar välfärden
              i den globala marknad som vi befinner oss i och som blir alltmer
              framträdande i framtiden. SKL har belyst den framtidsvisionen
              på ett mycket målande och tydligt sätt.
            </seg>
            <seg n="a95efebb">
              Jag är övertygad om att vi alla har målet om en fortsatt och
              gärna utvecklad välfärd. Men för att klara det krävs det nytänkande.
              Jag är övertygad om att kommande val kommer att handla mycket
              om just det.
            </seg>
            <seg n="70678d0a">
              Fru talman! Vi har 44 000 förtroendevalda i landets kommuner
              och landsting. Huvuddelen är fritidspolitiker. Ca 1 300 är heltidspolitiker.
              De har ett stort och viktigt ansvar. Vi bör lita på deras förmåga
              att själva kunna sköta sitt mandat och ta sitt ansvar. Statens
              inblandning i kommunens verksamhet ska inte ske på operativ nivå
              utan via generella stöd. Det gäller att värna det vi normalt kallar
              för det kommunala självstyret.
            </seg>
            <seg n="e32c6623">
              Fru talman! Debatten ute i landet sker alltför ofta utifrån synsättet
              att all förändring är av ondo. Här har vi som politiker en utmaning
              och en viktig uppgift. Inget är eller kommer att vara som det
              alltid har varit om vi ska kunna värna och utveckla välfärden.
            </seg>
            <seg n="f13adbb1">
              När man följer debatten inom grundskolesektorn och konstaterar
              att antalet lärare minskat med 7 000 sätter man givetvis i gång
              en negativ debatt. Antalet elever har samtidigt minskat med 140
              000, och antalet skolor har minskat med 354. Att minskningen borde
              få ett genomslag i antalet lärare de senaste fem åren är ganska
              naturligt. Det har inneburit att lärartätheten totalt sett har
              ökat med 5 procent i skolorna.
            </seg>
            <seg n="ed0aca88">
              Den typen av följsamhet i förhållande till verkligheten måste
              kunna ske på område efter område om vi ska klara framtidens krav.
              Jag vet och många med mig att det här inte är enkelt. Men vem
              har sagt att det ska vara enkelt? Det måste ändå ske om vi som
              politiker tar vårt fulla ansvar. Det är viktigt att framhålla
              att förändringsarbetet ska ske utifrån synsättet att kvalitet
              och tillgänglighet säkerställs.
            </seg>
            <seg n="b2393de4">
              Fru talman! Närmare 73 miljarder kronor tillförs anslaget för
              kommunalekonomisk utjämning. Det lägger grunden för goda och likvärdiga
              förutsättningar i alla kommuner.
            </seg>
            <seg n="ee841d51">
              Det är givet att det är skillnad att bedriva kommunal verksamhet
              i Årjängs kommun, där inkomsten per invånare är 126 000 kronor,
              mot i Danderyd, där den är 360 000 kronor, alltså 139 procent
              högre än i Årjäng. Samtidigt gäller samma grundkrav för båda kommunerna.
            </seg>
            <seg n="a26d28cb">
              Med det exemplet vill jag betona vikten av att ha ett utjämningssystem
              där gynnade kommuner bidrar till att hjälpa dem som är mer utsatta.
              Det tillsammans med statens insatser måste garantera människor
              rätten att kunna leva kvar i sin hembygd oavsett var de bor.
            </seg>
            <seg n="20e352e4">
              Fru talman! För någon vecka sedan beslutade riksdagen om en utvidgning
              av systemet med kommunal fastighetsavgift. Det innebär att tomter
              som har ett hus av ringa värde och tomter med hus på ofri grund,
              alltså arrendetomter, ska inräknas i avgiftssystemet. Det kommer
              nu att innebära att den kommunala skattebasen stärks ytterligare.
            </seg>
            <seg n="e09b9651">
              Fru talman! Kommuner och landsting är en nyckelgrupp i samhället
              som arbetsgivare. I och med att de står för mycket av den grundläggande
              trygghet som medborgarna efterfrågar är det viktigt att ständigt
              ha en pågående dialog mellan de olika demokratiska beslutsnivåerna.
              Det är gemensamt som vi på bästa sätt kan lösa problemen.
            </seg>
            <seg n="79b61683">
              Oavsett regering är det inga orakel som sitter i Rosenbad. Det
              har 35 års erfarenhet från politiskt arbete visat mig. Det gäller
              alltså att vara ödmjuk, lyssna och i brett samförstånd finna lösningar
              som gagnar alla, oavsett om vi har en finanskris eller ej. Vi
              har våra egna ansvarsområden oavsett om vi sitter i kommunen,
              i landstinget eller här i riksdagen, men det gäller samtidigt
              att vi alla gör klart för oss att vi måste stötta varandra.
            </seg>
            <seg n="d25af61d">
              Personligen har jag en daglig kontakt med såväl kommun- som landstingspolitiker,
              och jag konstaterar i de kontakterna att alla är överens om att
              nyckelfrågan för att lösa problemen i dagens samhälle är jobben.
              Vi vet att utan jobb får vi ingen lön, utan lön får vi ingen skatt
              och utan skatt får vi ingen välfärd, eller åtminstone en sämre
              välfärd. Jobben är alltså nyckeln till fortsatt välfärdsutbyggnad.
            </seg>
            <seg n="79ac859e">
              Då är vi återigen tillbaka till alliansregeringens politik, där
              vi kan konstatera att trots den djupaste krisen i mannaminne klarar
              Sverige sig relativt bra i relation till vår omvärld. Jobbskatteavdragen
              är en bidragande faktor för detta.
            </seg>
            <seg n="94e33ca0">
              I och med att jobben är nyckeln till kommunernas problem enligt
              kommunpolitikerna, enligt landstingspolitikerna och enligt SKL
              är det intressant att läsa Riksrevisionens rapport om jobbskatteavdragen
              som presenterades i går och som finansutskottet ska hantera i
              dag på eftermiddagen.
            </seg>
            <seg n="6c0c8d92">
              Riksrevisionen skriver:
            </seg>
            <seg n="8cb91d44">
              Riksrevisionens beräkningar av jobbskatteavdragets förväntade
              effekter på arbetsutbudet ligger i linje med regeringens beräkningar.
            </seg>
            <seg n="b71d423e">
              Jobbskattereformen har förutsättningar att på lång sikt öka arbetsutbudet.
            </seg>
            <seg n="6097039e">
              Reformen har också potential att öka arbetsutbudet för grupper
              med svag ställning på arbetsmarknaden.
            </seg>
            <seg n="65952cd1">
              Man talar vidare om att transparensen i systemet har ökat och
              att kvaliteten har ökat. Utfallet är så bra att Riksrevisionen
              uttalar: Regeringen bör ge Skatteverket ett särskilt uppdrag att
              informera allmänheten om jobbskatteavdragets effekter.
            </seg>
            <seg n="2b0c40b8">
              Herr talman! Skulle det här ha varit en kommentar från en jury
              i Idol eller dansbandstävlingen skulle jublen ha ekat. Jobbskatteavdraget,
              som oppositionen ständigt klankar på, framstår alltså som en succé
              i den fristående revision som vi har här i riksdagen.
            </seg>
            <seg n="36f8518a">
              Jag konstaterar att vi nu är på väg att leverera det som kommun-
              och landstingspolitikerna så högt önskar, nämligen en stabil ekonomisk
              utveckling som lägger grunden för välfärd även i framtiden.
            </seg>
          </u>
          <note n="dff787a4">
            Herr talman! Mot den bakgrunden yrkar jag bifall till utskottets
            förslag.
          </note>
          <u who="ylva_johansson_611fd6" xml:id="i-0278e0851efea5c1-0" n="cf8b5de8" prev="i-73c824cfce894c7a-0">
            <seg n="58335327">
              Samtidigt tillönskar jag presidiet, personalen i finansutskottet
              och de förtroendevalda en god jul och ett gott nytt år.
            </seg>
          </u>
          <note type="speaker" n="b7663ae4">
            Anf. 99 ULLA ANDERSSON (v) replik:
          </note>
          <u who="ulla_andersson_97add8" xml:id="i-82273abad73268f4-8" n="2826d730">
            <seg n="eb225cf6">
              Herr talman! Om jag ska börja med jobbskatteavdraget konstaterar
              Riksrevisionen att arbetskraftsutbudet på sikt kommer att öka.
              Man konstaterar inte att det skapar jobb. Dessutom konstaterar
              man att en tredjedel inte ens känner till jobbskatteavdraget.
              Det är också värt att uppmärksamma.
            </seg>
            <seg n="20fb3fca">
              Jag tycker också att det är intressant att Jörgen Johansson så
              febrilt försvarar att pensionärer, sjuka och arbetslösa ska betala
              högre skatt än de som har jobb. Dessutom är pension uppskjuten
              lön. Jag ska inte säga vad jag tänker, men jag tycker i alla fall
              att det är ett väldigt orättvist och orättfärdigt skattesystem
              som Centerpartiet har varit med om att införa, där man anser att
              sjuka, arbetslösa och pensionärer inte är lika mycket värda i
              skattesystemet som övriga.
            </seg>
            <seg n="122553ba">
              Egentligen begärde jag ordet när Jörgen Johansson konstaterade
              att det är naturligt att lärartätheten minskar när antalet elever
              minskar. Varför är det naturligt? Varför kan inte lärartätheten
              öka när vi konstant debatterar att elever behöver få bättre kunskaper
              och få ta del av en bättre undervisning? Vi vet dessutom att utvärderingar
              som Skolverket gör visar att när lärartätheten ökar får eleverna
              bättre resultat. Varför är det naturligt att lärartätheten ska
              minska när antalet elever minskar? Varför kan det inte vara naturligt
              att förvänta sig bättre resultat och bättre kvalitet? Är inte
              lärarjobb lika viktiga som andra jobb i Centerpartiets arbetslinje?
            </seg>
          </u>
          <note type="speaker" n="6b0fdc68">
            Anf. 100 JÖRGEN JOHANSSON (c) replik:
          </note>
          <u who="ylva_johansson_611fd6" xml:id="i-1f25017d14981840-0" n="cf8b5de8">
            <seg n="d095a391">
              Herr talman! Lärarjobben främst i grundskolan är oerhört viktiga.
              Som gammal kommun- och landstingspolitiker vet jag att ingen sektor
              går fri när man diskuterar hur man ska spara pengar. Samtidigt
              konstaterar vi nu, med de siffror vi har för det gångna året,
              att lärartätheten har ökat med 5 procent trots att antalet lärare
              har minskat med 7 000. Lärartätheten har alltså ökat.
            </seg>
            <seg n="345b000d">
              Vad gäller jobbskatteavdraget var det inte en tredjedel som inte
              visste, utan det är en av fem som känner till jobbskatteavdraget,
              enligt den sifferredovisning som ges i skrivelsen från Riksrevisionen.
              Det är förödande. Jag är helt övertygad om att om man får den
              information som man så väl behöver utanför detta hus kommer synen
              på jobbskatteavdraget att bli enormt positiv.
            </seg>
            <seg n="15d2dea6">
              Vad gäller pensionärerna och uppskjuten lön vill jag börja med
              att konstatera att pension inte är uppskjuten lön. Tjänstepensionen
              är det men inte den grundläggande pensionen. Om det vore uppskjuten
              lön skulle det vara en kvinnofälla, och jag förmodar att Ulla
              Andersson inte ville att det skulle tona fram. Kvinnorna jobbar
              mer deltid, jobbar kortare tid och lever längre. Skulle det vara
              en uppskjuten lön skulle den knytas till varje individ, och när
              man slutar sitt liv skulle de intjänade pengarna gå till de efterlevande.
            </seg>
            <seg n="c7e3306f">
              Det systemet har vi inte i Sverige. Därför kan vi inte heller
              säga att det är uppskjuten lön. Dessutom är de partier som står
              för pensionsuppgörelsen överens om att vi inte ska tolka det så.
              Pension är inte uppskjuten lön.
            </seg>
            <seg n="3b2ab888">
              Sedan är det så att pensionärerna har betydligt lägre skatt i
              dag än vad de har haft någon gång under tidigare regeringar.
            </seg>
          </u>
          <note type="speaker" n="482021e0">
            Anf. 101 ULLA ANDERSSON (v) replik:
          </note>
          <u who="ulla_andersson_97add8" xml:id="i-82273abad73268f4-9" n="2826d730">
            <seg n="3c2ec894">
              Herr talman! Jag konstaterar i alla fall att Jörgen Johansson
              tycker att det är enormt positivt att pensionärer, sjuka och arbetslösa
              ska straffbeskattas. Det är en märklig syn, Jörgen Johansson,
              som jag inte hade förväntat mig skulle komma från Centerpartiet.
            </seg>
            <seg n="b9a6f938">
              Dessutom är det faktiskt så att kvinnor har lägre pensioner än
              män, eftersom vi tjänar mindre. Pensioner är uppskjuten lön.
            </seg>
            <seg n="8df18e39">
              Varför ska människor som har oturen att bli sjuka, ha oturen
              att mista sitt jobb, till exempel när man lägger ned Ericssonfabriken
              i Gävle, eller min mamma, som har slitit i hela sitt liv, på ålderns
              höst betala högre skatt enbart för att de är pensionärer? Varför
              ska den människosynen råda i svensk skattepolitik?
            </seg>
            <seg n="e239b530">
              Jag konstaterar också att du säger att lärartätheten har ökat.
              Ja, visst är det så. Men är det tillräckligt? Om jag tittar på
              den statistik jag har framför mig från Skolverket kan jag se att
              trots denna ökning i lärartäthet ligger vi långt under de nivåer
              som vi hade i början av 90-talet. Ändå har vi en ständig debatt
              om att det är alldeles för många elever som går ut skolan utan
              tillräckliga kunskaper. Det är ett stort problem, ett samhällsproblem
              och ett problem för den enskilde eleven. Varför kan ni då inte
              höja lärartätheten?
            </seg>
            <seg n="9186f17c">
              Vi måste ju inte springa omkring och spara pengar kontinuerligt.
              Man kan till exempel välja att i stället för att göra skattesänkningar
              lägga pengarna på skolan. Det är ett val som går att göra, Jörgen
              Johansson. Man kan satsa på utbildning, mindre klasstorlekar och
              högre lärartäthet i stället för att sänka skatterna med 100 miljarder.
              För en bråkdel av de 100 miljarderna hade ni kunnat få mycket
              bättre kvalitet i skolan, eller hur? Det är val man kan göra.
              Barnens lärande kanske är viktigare än skattesänkningar för personer
              i de övre inkomstklasserna. Det är ett ganska enkelt val. Förmögenhetsskatten
              motsvarar 16 000 lärare.
            </seg>
          </u>
          <note type="speaker" n="dba9c5fe">
            Anf. 102 JÖRGEN JOHANSSON (c) replik:
          </note>
          <u who="ylva_johansson_611fd6" xml:id="i-73c824cfce894c7a-1" n="cf8b5de8" next="i-0278e0851efea5c1-1">
            <seg n="840f49e5">
              Herr talman! Jag håller med om att skolan är ett prioriterat
              område. Det är den sektor man ske se till får det största stödet.
            </seg>
            <seg n="1ce34ba3">
              Det gäller att som kommun- och landstingspolitiker göra prioriteringar.
              De senaste 2025 åren har livet för kommun- och landstingspolitikerna
              bestått av ständiga prioriteringar. Det viktigaste för dem är
              emellertid att det finns jobb, jobb som ger skatt och skatt som
              ger intäkter för att bedriva välfärd. Arbetslinjen är oerhört
              viktig, och därför är jobbskatteavdragen en blåslampa för att
              få in så mycket skattemedel som möjligt till kommunerna och landstingen.
            </seg>
            <seg n="b944e1d8">
              Vad gäller pensionärerna säger Ulla Andersson att de straffbeskattas.
              Så är det inte. Om man använder den vokabulären nu så var det
              fråga om konfiskation på den tiden när Ulla Anderssons parti stöttade
              Socialdemokraterna, eftersom skatten då var betydligt mycket högre.
              Skatten har de facto sänkts för pensionärerna.
            </seg>
            <seg n="524538e9">
              Anledningen till att pensionärerna inte har samma skatt som de
              som jobbar är att vi vill stimulera arbetslinjen, stimulera kommunerna,
              och därmed också stimulera utvecklingen av pensionerna för alla
              pensionärer. Den pensionär som lägger ned extra timmar på ett
              arbete har dessutom en extra stor favör vad gäller jobbskatteavdrag
              allt för att stimulera till fler arbetade timmar.
            </seg>
            <seg n="365ba57d">
              Säg inte att pensionärerna straffbeskattas, för så är inte fallet.
              De har betydligt lägre skatt i dag än de hade under den socialdemokratiska
              regeringens tid.
            </seg>
          </u>
          <note n="4fb3d4a6">
            Anf. 103 GUNNAR ANDRÉN (fp):
          </note>
          <u who="ylva_johansson_611fd6" xml:id="i-0278e0851efea5c1-1" n="cf8b5de8" prev="i-73c824cfce894c7a-1">
            <seg n="000ee8ed">
              Herr talman! Egentligen borde man ha stått i första kammaren,
              som Tage Erlander när han hade viktiga saker att berätta. Det
              är kanske där vi borde vara nu.
            </seg>
            <seg n="6b351556">
              Vi behandlar frågan om allmänna bidrag till kommunerna. Hur mycket
              handlar det om? Jo, det handlar om ungefär 75 miljarder. Den ärade
              publiken på åhörarläktaren kan kanske föreställa sig hur mycket
              pengar 75 ½ miljarder kronor är. Intresset är ganska ringa, enligt
              min uppfattning.
            </seg>
            <seg n="91041f1d">
              Låt mig läsa upp ett citat: Enligt SKL:s bedömningar kommer kommuner
              och landsting att gå med 1 miljard i underskott 2009. Regeringens
              tillskott på 17 miljarder nästa år det gäller alltså 2010, som
              vi nu behandlar bidrar till att sektorn som helhet redovisar ett
              överskott på drygt 3 miljarder 2010. Det är SKL:s chefsekonom
              Mats Kinnwall som gör den beräkningen den 23 oktober. Det är lite
              intressant att veta vad man kan förvänta sig.
            </seg>
            <seg n="b1939491">
              Samtidigt måste man komma ihåg, herr talman, att de 290 kommunerna
              ser kolossalt olika ut. Man kan till exempel vara mycket oroad
              över situationen på en ort som Gävle, där 925 personer friställs
              på Ericsson. I Lund friställs 450, i Avesta har Outokumpu nyligen
              friställt, och alla Volvos och Saabs underleverantörer drabbas.
              Det är mycket bekymmersamt. Det allra viktigaste är därför att
              vi får fart på näringslivet på alla dessa orter, och överallt
              annars, så att vi får ett stabilt skatteunderlag. Det är bara
              näringslivet som kan bidra till det.
            </seg>
            <seg n="f9431ea3">
              Alla borde vara glada över att arbetslösheten nu är något på
              väg nedåt. Det är mycket glädjande. Där tror jag att vi kan glädjas
              över partigränserna, även om minskningen är liten. Arbetslösheten
              är fortfarande alldeles för hög. Många är arbetslösa, men det
              går ändå i rätt riktning med tanke på den svåra situationen.
            </seg>
            <seg n="66e688a6">
              När man kommer in på arbetslösheten, herr talman, måste man fundera
              på hur den fördelar sig. Jag har därför tagit reda på antalet
              varsel enligt Arbetsförmedlingen. Man kan konstatera att under
              oktober och november 2009, de två senaste månaderna som det finns
              statistik för, har ungefär 10 500 personer varslats i detta land.
              Hur många av dessa varsel har skett i landstingen? Det antalet
              är noll. Noll landstingsanställda har varslats. I kommunal verksamhet
              har ungefär 600 varslats. Dessutom har några varslats inom den
              statliga verksamheten.
            </seg>
            <seg n="0fd7509d">
              Ungefär 92 procent av varslen de senaste månaderna har gällt
              den privata industrin, tillverkningsindustrin, tjänsteföretagen
              och verkstadsindustrin. Några varsel har även skett inom den finansiella
              verksamheten, inom fastighets- och företagstjänster. Det bekymmersamma
              i denna situation är hur vi ska få stopp på den fortsatta nedgången
              i den privata sektorn i tillverknings- och tjänstesektorn. Om
              vi inte klarar det kommer vi inte att kunna ha alla de välfärdsarbetare
              som vi alla naturligtvis vill ha.
            </seg>
            <seg n="81ab61fd">
              Det finns några kommuner som avviker. Jag ska inte ta upp för
              många men vill för protokollets skull nämna att det finns två
              eller tre kommuner som sänker skatten. Det kan vara intressant
              att veta vilken kommun i landet som sänker skatten mest nästa
              år. Det är nämligen det socialdemokratiskt styrda Sigtuna. Jag
              medger att sänkningen är marginell; de sänker med 10 eller 12
              öre. Att de kan sänka skatten beror naturligtvis på att det i
              huvudsak är en välskött kommun. Om det är något som vi som är
              eller har varit kommunalmän jag har varit kommunalman strävar
              efter så är det att försöka styra våra kommuner så väl det någonsin
              går. Och för att kunna klara det på lång sikt tvingas man ibland
              ta till en del åtgärder som man inte riktigt önskar.
            </seg>
            <seg n="5d330ec6">
              Herr talman! Detta är, såvitt jag förstår, det näst sista anförandet
              i kammaren för i år. Jag tänkte avsluta med att läsa upp en liten
              dikt. För att illustrera vad den handlar om tar jag mig friheten
              att sätta på mig en tomteluva. Jag talar inte om vad dikten heter,
              men den är skriven av en tidigare ledamot av denna riksdag; han
              var ledamot av det tillfälliga utskottet 1871. Han var även ledamot
              av Svenska Akademien. Dikten består av elva verser. Jag ska läsa
              upp två.
            </seg>
            <seg n="e4fcd409">
              Jag önskar alla en trevlig helg!
            </seg>
          </u>
          <note type="speaker" n="d10774f2">
            Anf. 104 ULLA ANDERSSON (v) replik:
          </note>
          <u who="ulla_andersson_97add8" xml:id="i-cde1119b456b8fd3-0" n="2826d730" next="i-c02418e557056ba9-0">
            <seg n="81c5881f">
              Herr talman! Jag får börja med att tacka Gunnar för uppläsningen
              av den vackra dikten samt för tomteluvan. Det uppskattar jag.
            </seg>
            <seg n="6b072dfa">
              Jag vill passa på att instämma i det Gunnar Andrén sade om att
              det är viktigt att rädda jobben i den privata sektorn. Det är
              där de stora varslen kommit, och vi ska självfallet göra allt
              vad vi kan för att bistå en sådan utveckling.
            </seg>
            <seg n="42f1afd9">
              Sedan tänkte jag ändå hålla mig till kommunerna. Under detta
              år avslutas 16 000 vikariat enligt Statistiska centralbyrån. Det
              är vad man brukar kalla tysta varsel, vilket innebär att man inte
              behöver lägga varsel utan jobben bara försvinner. 16 000 är trots
              allt ganska många. Totalt handlar det enligt Statistiska centralbyrån
              om 35 000. Då kan en del av det vara privatiserat.
            </seg>
            <seg n="8b17ecdb">
              Det är allvarligt att den kommunala sektorn tvingas fördjupa
              krisen genom att avsluta vikariat eller genom att inte tillsätta
              de tjänster som avslutas, till exempel på grund av pensionsavgångar.
              Därmed tvingar regeringen kommunerna att fördjupa krisen. Regeringen
              tvingar kommunerna att även öka utbetalningarna av socialbidragen,
              försörjningsstöden. Då tänker jag framför allt på de sjuka som
              vid årsskiftet kastas ut i tomma intet. Det är många som kommer
              att tvingas söka socialbidrag.
            </seg>
            <seg n="7f0ff57a">
              Folkpartiet har, mot sina tidigare principer, varit med om att
              kraftigt försämra sjukförsäkringens ersättningsnivåer. Man har
              nu infört tidsbegränsade regler som får sådana här effekter. Dessutom
              anser Folkpartiet numera att personer som är sjuka ska betala
              högre skatt än personer som är friska. Det borde rimma ganska
              illa med den syn som tidigare har funnits i Folkpartiet. Jag vill
              därför fråga Gunnar Andrén: Vad har hänt i Folkpartiet? Varför
              ställer man upp på en sådan här politik?
            </seg>
          </u>
          <note n="7d0947f7">
            Anf. 105 GUNNAR ANDRÉN (fp) replik:
          </note>
          <u who="ulla_andersson_97add8" xml:id="i-c02418e557056ba9-0" n="2826d730" prev="i-cde1119b456b8fd3-0">
            <seg n="3e7adc28">
              Herr talman! Jag får väl börja med att hänvisa till Jörgen Johansson,
              som redde ut det här med både pensioner och sjukförsäkringar ganska
              ordentligt. Man måste jämföra med hur det var för fyra år sedan
              och den politik som då gällde. Då måste man ändå konstatera att
              alla i landet har fått sänkt skatt. Ni har motsatt er varje skattesänkning.
              Totalt sett kan vi vara överens om att skatterna har sänkts med
              ungefär 80100 miljarder. Detta har också gått till pensionärer.
              Vi har också sett till att antalet förtidspensionerade som kan
              gå ut på arbetsmarknaden igen ökat dramatiskt. Det har gått från
              ungefär 4 000 förtidspensioneringar i månaden ned till ungefär
              1 700. Jag tror att detta är en väldigt stor social vinning.
            </seg>
            <seg n="b718fe44">
              Det är alldeles riktigt som Ulla Andersson säger: En del människor
              hamnar i svårigheter vid systemskiften. Det är jag den förste
              att beklaga. Men jag menar som så att den katastrofsituation som
              nu målas upp inte kommer att inträffa, vilket inte betyder att
              det inte kommer att finnas minst ett eller två fall som varje
              dag kan dras upp i tidningarna och få stor uppmärksamhet i etermedierna.
              Det är en eller två för många, det erkänner jag gärna. Därför
              får vi se till att reglerna, som enligt mitt synsätt har tolkats
              felaktigt av Försäkringskassan, förtydligas.
            </seg>
            <seg n="c91f0da9">
              Jag tycker för min del att den ordning som vi nu inför gör att
              vi förvandlar sjukförsäkringen från en försörjningsinrättning
              för väldigt många människor till just en sjukförsäkring. Det är
              inte så att man ska ha 64 procent eller 70 procent i lön. Man
              ska ha 100 procent i lön.
            </seg>
          </u>
          <note type="speaker" n="394d2feb">
            Anf. 106 ULLA ANDERSSON (v) replik:
          </note>
          <u who="ulla_andersson_97add8" xml:id="i-cde1119b456b8fd3-1" n="2826d730" next="i-c02418e557056ba9-1">
            <seg n="66b1a772">
              Herr talman! Jag kan konstatera att utanförskapet har ökat med
              70 000 personer under denna mandatperiod enligt Moderaternas egna
              beräkningar. Jag tycker också att det är rätt osmakligt att skylla
              på Försäkringskassans personal för att de har hanterat regelverk
              som den här regeringen har utformat.
            </seg>
            <seg n="7f67576c">
              Jag vill dessutom konstatera att sjukförsäkringen inte ens är
              för de sjuka längre, Gunnar Andrén. Vi kunde i morse höra på radio
              om Mimmi, som hade haft en hjärntumör och inte kunde jobba men
              som inte heller fick sjukförsäkring på deltid. Det finns väldigt
              många exempel på hur människor nu far illa och får tillbringa
              julen med väldigt stor oro i magen. Man har inte en aning om vad
              detta ska innebära efter jul eller nyår.
            </seg>
            <seg n="84ad0924">
              För dem som kommer in i introduktionsprogrammet kan det till
              och med bli så att de får leva på 4 000 kronor i månaden. Hur
              blir man friskare av att leva på 4 000 kronor i månaden, Gunnar
              Andrén? För mig hör ekonomi ihop med hälsa. Jag vet hur det är
              att ha taskig ekonomi. Det är att gå och ha ont i magen ständigt.
              Att dessutom vara sjuk och behöva rehabilitering förbättrar inte
              det.
            </seg>
            <seg n="7c20737d">
              På vilket sätt blir människor friskare av att de får sämre ersättning
              eller ingen alls? Och varför ska en person som har oturen att
              vara sjuk eller födas med en funktionsnedsättning och därför inte
              kan jobba behöva betala högre skatt än en person som är frisk?
              Varför, Gunnar Andrén? Så har det aldrig varit tidigare i Sverige.
              Men nu är Folkpartiet med och anser att sjuka människor ska betala
              högre skatt än friska. Det enda de har som gör att de avviker
              från så kallade friska människor är en sjukdom. Då ska de straffas.
              Folkpartiet borde skämmas! Jag finner inte ord för vad jag tycker
              om det. Jag beklagar verkligen djupt att det har gått så långt
              i Folkpartiet.
            </seg>
          </u>
          <note n="607f7e82">
            Anf. 107 GUNNAR ANDRÉN (fp) replik:
          </note>
          <u who="ulla_andersson_97add8" xml:id="i-c02418e557056ba9-1" n="2826d730" prev="i-cde1119b456b8fd3-1">
            <seg n="ee145255">
              Herr talman! Det är ett privilegium att kunna ställa frågor på
              det sätt man vill. Ulla Andersson väljer en väldigt intressant
              infallsvinkel, nämligen att ta upp dem som är sjuka, men inte
              dem som vi har kvar på arbetsmarknaden i fortsättningen. 2 300
              människor ytterligare i månaden är nu kvar på arbetsmarknaden.
              De kommer så småningom inte att få 64 procent i lön, utan har
              möjlighet att få 100 procent i lön. Den regering som ni stödde
              såg till att det förtidspensionerades enormt många. Jag vill inte
              påstå att de var sjuka i första hand. De var ofta arbetsföra,
              men förtidspensionerades av arbetsmarknadsskäl. Jag tycker att
              man ska skämmas för att man gjorde på det sättet, Ulla Andersson.
              Det har vi rättat till nu. De här 2 300 personerna får inte längre
              64 procent. De kommer att få mycket mer pengar när de kommer ut
              på arbetsmarknaden.
            </seg>
            <seg n="61fc0b0a">
              Det är svårt när man hamnar mellan olika system. Jag försvarar
              inte det över huvud taget. Men det är en nidbeskrivning att påstå
              att den här regeringen vill att sjuka ska ha det sämre. Så är
              det inte. Det har vi aldrig velat. Varför skulle vi vilja det?
              Ni säger att vi vill straffbeskatta pensionärer. Vi har sänkt
              skatten på pensionerna i stället. Det är det som har hänt.
            </seg>
            <seg n="d0d97b1f">
              Förklara nu i stället en annan sak, Ulla Andersson! Om ni hade
              fått föra er politik hade folk i det här landet haft 100 miljarder
              kronor mindre att röra sig med. Hur hade det gagnat sysselsättningen
              i Gävleborg, för att inte tala om Volvo? Hur hade det gagnat sysselsättningen
              att vanliga människor, som tunnelbanetågförare, haft 3 500 kronor
              mindre i månaden? Hur gagnar det dem?
            </seg>
          </u>
          <note type="speaker" n="9a01b675">
            Anf. 108 EMMA HENRIKSSON (kd):
          </note>
          <u who="unknown" xml:id="i-2155882b3b4be55d-0" n="cdeab712">
            <seg n="d49d4b30">
              Herr talman! I morgon kommer det att sjungas julsånger på väldigt
              många skolor. Barnen går till ett efterlängtat jullov. I dag är
              jag rädd att ganska många på grund av det väder vi har blir tvungna
              att uppsöka en akutmottagning för att få handen gipsad efter att
              ha ramlat omkull. Nästa vecka är det alldeles för många gamla
              som i brist på anhöriga får tillbringa sin julhelg i äldreomsorgen
              med den personal som dag och natt, varenda dag, varenda vecka,
              oavsett om det är vardag eller helgdag, ser till att de får den
              omsorg och den trygghet som de behöver.
            </seg>
            <seg n="6216c0ce">
              Vi ska vara väldigt glada för att vi har all den här välfärden.
              Det är det som är välfärdens kärna. Det är det som det här betänkandet
              och den här delen av budgeten handlar om. Det är, som Gunnar Andrén
              sade tidigare, lite drygt 75 ½ miljard, knappt en tiondel av hela
              budgeten.
            </seg>
            <seg n="850d7712">
              Men det är också viktigt att komma ihåg att de största intäkterna
              i kommuner och landsting inte kommer via statsskatten och statsbidragen,
              utan via skatteintäkterna. Det är därför det är så oerhört viktigt
              att vi ser till att skatten fortsätter att komma in till kommunerna.
              Det är därför den här regeringen från det att krisen slog till
              har sett till att värna det som gör att ekonomin fortsätter att
              fungera. Vi har sett till att skydda bankerna, som var den sektor
              som drabbades i början och gjorde att vi fick en våg av lågkonjunktur
              över hela världen, inte för bankernas egen skull, utan för att
              bankerna är det som möjliggör att resten av ekonomin fungerar,
              att det finns pengar att låna ut till företag som behöver köpa
              in lastbilar eller bedriva annan verksamhet, så att vi får större
              skatteintäkter till kommunerna.
            </seg>
            <seg n="2ff9604f">
              Vi beslutar om extra tillskott till kommunerna. Det har antytts
              av några av debattörerna i dag att det är för att det är valår
              nästa år. Men det är inte det som det handlar om. Vi tillskjuter
              extra medel, 5 miljarder, till kommunerna permanent därför att
              nivån i kommunerna behöver höjas.
            </seg>
            <seg n="dbc4bb19">
              Men vi tillskjuter också extra pengar nästa år, därför att det
              är kris. Det är kris i kommunernas plånböcker. De har mindre pengar
              att röra sig med nu därför att skatteintäkterna har sjunkit och
              för att en del utgifter ökar när det är kris, eftersom vi har
              system som ser till att människor har ett skyddsnät, någonting
              som fångar upp när det går riktigt illa.
            </seg>
            <seg n="568985a4">
              För oss kristdemokrater är det väldigt viktigt att beslut fattas
              så nära människor som möjligt.
            </seg>
            <seg n="d29b091d">
              De ska inte fattas här i riksdagen i sådana frågor där vi inte
              riktigt har kontroll på var behoven är som störst. Därför är det
              viktigt när vi skjuter till pengar till kommunerna att det är
              pengar som kommunerna själva utifrån hur förutsättningarna ser
              ut i den enskilda kommunen har möjlighet att använda dem på bästa
              sätt som kommer invånarna i just den kommunen till del.
            </seg>
            <seg n="29d6e03d">
              Det är därför väldigt tragiskt att nästan det enda som oppositionspartierna
              är överens om är sådant som är riktade bidrag där man styr och
              påstår sig veta bättre än kommunerna själva var pengarna behövs
              bäst. Det gäller när man vill ge det man kallar för skol-ROT för
              att bygga om skolor.
            </seg>
            <seg n="5216d683">
              Det är klart att det kan behövas på sina håll att man renoverar
              skolor. Det kan vara jättebra läge att göra det. Men för att kunna
              använda pengarna kräver man att kommunerna själva har extra resurser
              och minst lika mycket att skjuta till själva.
            </seg>
            <seg n="c7dca2ff">
              Det är knappast det som kommunpolitiker runt om i alla landets
              kommuner vill satsa pengarna på när det är kris. Det är bättre
              med generella bidrag där man utifrån de egna förutsättningarna
              själv kan välja hur pengarna används.
            </seg>
            <seg n="65e86cce">
              Vi hörde tidigare att det i många kommuner har skett neddragningar
              i skolan. Det är sant. Det har blivit ungefär 7 000 lärare färre
              på fem år. Det hade varit dubbelt så mycket, 14 000 lärare, om
              man skulle ha minskat antalet anställda i förhållande till hur
              elevantalet har minskat. Det är 140 000 färre elever nu än vad
              det var för fem år sedan.
            </seg>
            <seg n="d3324a1b">
              Tack vare att det är en omställning på gång har kommuner som
              sett att de behöver fler lärare per elev också kunnat få fler
              lärare per elev. Min fråga till Socialdemokraterna är: Menar ni
              att det inte ska spela någon roll hur många ungar det finns i
              skolan för antalet lärare man anställer? Eller är det så att man
              måste anpassa verksamheten utifrån vilka förutsättningar som finns?
            </seg>
            <seg n="e6ff6ae3">
              Herr talman! Jag tänkte inte avsluta med någon dikt. Däremot
              vill jag tala om någonting som jag tycker är väldigt glädjande.
              Det är tyvärr så att vi som offentlighet och offentlig arbetsgivare
              inte har varit bäst i klassen. Vi är inte alltid en speciellt
              bra arbetsgivare.
            </seg>
            <seg n="344f320e">
              I den offentliga sektorn har sjukfrånvaron varit mycket högre
              än i privat sektor. Dessutom har vi varit väldigt dåliga på att
              erbjuda heltidstjänster. Den trenden har vi lyckats vända.
            </seg>
            <seg n="3cffaaba">
              Vi är inte framme vid målet än. Men vi har lyckats se till att
              sjukfrånvaron minskat drastiskt i offentlig verksamhet, och vi
              har sett till att fler erbjuds heltid som vill ha en heltidstjänst.
            </seg>
            <seg n="413b130f">
              Det är jättebra för kommunernas ekonomi, och det är väldigt bra
              för jämställdheten. Men framför allt är det väldigt bra för alla
              dem som nu har bättre förutsättningar att få sin egen vardag att
              fungera.
            </seg>
            <seg n="1ae170c3">
              Jag önskar alla en väldigt god jul!
            </seg>
          </u>
          <note type="speaker" n="ca2eb37c">
            Anf. 109 ULLA ANDERSSON (v) replik:
          </note>
          <u who="ulla_andersson_97add8" xml:id="i-82273abad73268f4-10" n="2826d730">
            <seg n="bd648383">
              Herr talman! Jag kände att jag måste ta en till replik när Emma
              Henriksson står här och kritiserar att vi möjliggör för kommunerna
              att renovera skolor, det vill säga barnens arbetsmiljö.
            </seg>
            <seg n="d95477b3">
              Den regering som Emma Henriksson representerar tvingar kommunerna
              till medfinansiering i infrastruktur som är statligt ansvar. Det
              är nu 30 miljarder kronor som är medfinansiering från kommunerna.
              Det är 30 miljarder som staten skulle ha betalat, eftersom det
              är statens objekt.
            </seg>
            <seg n="6e25e5c2">
              Stefan Attefall sade i finansutskottet: Varför ska ni ha längre
              avskrivningstider när ni inte äger objekten i fråga? Varför anser
              Emma Henriksson att kommunerna i en finansiell kris ska finansiera
              infrastrukturinvesteringar som är statens ansvar?
            </seg>
            <seg n="edc4afb6">
              Herr talman! Vi tycker dessutom att det är rätt tydligt att det
              är för att det är valår som regeringen tillskjuter extra pengar
              2010. Visst lägger vi dit en sudd till 2011. Men det är mycket
              mindre pengar. Det är 5 miljarder mot valårets 17 miljarder.
            </seg>
            <seg n="c9bd0c5c">
              Det är också intressant om man lägger till det perspektivet att
              2011 är den ekonomiska krisen i kommunerna mycket större än 2010.
              Ändå tillskjuter ni mindre pengar året efter valåret. Det tycker
              jag är rätt tydligt. Dessutom saknas det enligt Sveriges Kommuner
              och Landsting 14 miljarder 2011 enbart för att möta demografins
              behov.
            </seg>
            <seg n="378fcf2b">
              Man kan välja annorlunda. Vänsterpartiet föreslår till exempel
              för nästa år ett statsbidrag till kommunsektorn som motsvarar
              20 000 fler anställda och 30 000 fler anställda för 2011. Vi prioriterar
              välfärden före sänkta skatter. Emma Henriksson har prioriterat
              sänkta skatter och då framför allt för dem med högre inkomster.
              Det är skillnaden. Då blir det nedskärningar i kommunerna, färre
              lärare, sämre äldreomsorg och färre anställda.
            </seg>
          </u>
          <note type="speaker" n="fb861172">
            Anf. 110 EMMA HENRIKSSON (kd) replik:
          </note>
          <u who="unknown" xml:id="i-2155882b3b4be55d-1" n="cdeab712">
            <seg n="7281e3a8">
              Herr talman! Det är skillnad på de prioriteringar som vi gör
              och de prioriteringar som oppositionen gör. De prioriteringar
              vi gör är att sänka skatterna för att få en fungerande arbetsmarknad.
              Vi har inte haft en fungerande arbetsmarknad tidigare.
            </seg>
            <seg n="a3bc0140">
              Vi har haft människor som trots arbetsförmåga inte har fått tillträde
              till arbetsmarknaden utan via passivitet blivit tvingade att inte
              göra någonting. Det har inneburit att dessa människor inte fått
              visa vad de själva kan bidra med och inte fått glädjen att ha
              en arbetsgemenskap.
            </seg>
            <seg n="5277a17d">
              Man har inte brytt sig om dem som blivit sjukskrivna eller fått
              sjuk- eller aktivitetsersättning. Unga människor till och med
              i 20-årsåldern har passiviserats och inte fått bidra.
            </seg>
            <seg n="97822d11">
              Jag hörde ett skräckexempel häromdagen om en person som i över
              20 år har varit sjukskriven av en offentlig arbetsgivare och inte
              blivit omhändertagen. Man har inte sett till vad hon som enskild
              person kan hjälpa till och bidra med i samhället.
            </seg>
            <seg n="71175019">
              Nu kan man tack vare de förändringar som vi har gjort i försäkringen
              se till att hon får en personlig handläggare. Det är någon som
              tittar på henne och ser vad hon har för resurser och vad hon kan
              bidra med.
            </seg>
            <seg n="8b1c53ae">
              Hon har från att inte vara med och kunna bidra med sin arbetskraft
              fått möjlighet att kunna gå till ett heltidsarbete. Det är det
              vi har bidragit till innebär.
            </seg>
            <seg n="47bc8730">
              Vi satsar 5 miljarder på att långsiktigt höja nivån för kommuner
              och landsting. Vi satsar sammanlagt 17 miljarder inte för att
              det är ett valår utan för att det är ett krisår.
            </seg>
          </u>
          <note type="speaker" n="fc620178">
            Anf. 111 ULLA ANDERSSON (v) replik:
          </note>
          <u who="ulla_andersson_97add8" xml:id="i-82273abad73268f4-11" n="2826d730">
            <seg n="0826133a">
              Herr talman! Ni har sänkt skatter för 100 miljarder, och sedan
              tycker ni att lärarna i skolan, förskollärarna och undersköterskorna
              kan sluta. Det är de prioriteringarna ni har gjort.
            </seg>
            <seg n="e995d5bf">
              Ni hade kunnat välja att avstå från en del av skattesänkningarna
              och i stället satsa på välfärden och därmed också rädda en hel
              del jobb, jobb som nu har försvunnit. Det är 16 000 vikariat som
              avslutas under det här året, Emma Henriksson. Det är mycket allvarligt.
            </seg>
            <seg n="4fa6e2be">
              Dessutom säger ni att ni har prioriterat. Ni har prioriterat
              såtillvida att ni nu tvingar kommunerna att medfinansiera statliga
              investeringar i vägar.
            </seg>
            <seg n="77f68f89">
              Är det en vettig prioritering? Borde inte staten ta sitt ansvar
              och inte tvinga på kommunerna även det ansvaret precis som ni
              tvingar på kommunerna ökade kostnader för socialbidrag? Det är
              effekten av er politik.
            </seg>
            <seg n="c572d8a7">
              Vi kan gå över till sjukförsäkringen. Jag kan hålla med om att
              det inte har varit bra. Men varför ska man göra det sämre? Varför
              ska sjuka människor tvingas leva på en lägre ersättning eller
              inte få någon ersättning alls från sjukförsäkringen?
            </seg>
            <seg n="817022f0">
              Blir de friskare av det, Emma Henriksson? Jag tror inte det.
              Ekonomi har stor betydelse för hälsan och tillfrisknandet. Jag
              har väldigt svårt att förstå varför sjuka människor ska behöva
              söka sig till arbetsmarknaden.
            </seg>
            <seg n="48158392">
              Vore det inte bättre att de fick koncentrera sig på att bli friska
              och ha en trygg ekonomi under den tiden än att få leva med den
              oro det innebär att de nu inte längre har något skydd av sjukförsäkringen?
            </seg>
            <seg n="de161034">
              Vad är det som gör att en kristdemokrat kan tycka att det är
              helt rätt att en sjuk människa ställs utan ersättning och utan
              försäkringsskydd? Jag har väldigt svårt att förstå det.
            </seg>
            <seg n="4a089507">
              Dessutom anser ni kristdemokrater att sjuka människor ska betala
              högre skatt för att de är sjuka. Vad är det för människosyn som
              har smugit sig in hos Kristdemokraterna?
            </seg>
            <seg n="a35af03a">
              Ska en cancersjuk människa betala högre skatt än en frisk människa?
              Min bror var cancersjuk. Varför skulle han betala högre skatt
              än jag?
            </seg>
          </u>
          <note type="speaker" n="04f83aa7">
            Anf. 112 EMMA HENRIKSSON (kd) replik:
          </note>
          <u who="unknown" xml:id="i-fae4dcc8b19d6b93-0" n="cdeab712">
            <seg n="c5816538">
              Herr talman! Jag tycker att det är väldigt bra att Ulla Andersson
              tar upp frågan om de sjuka. Det är väldigt många som är väldigt
              oroliga.
            </seg>
            <seg n="0d214aee">
              Det har varit så tidigare att människor som har haft en cancerdiagnos
              har blivit utförsäkrade. När Försäkringskassan har tittat på vad
              som hänt nu har man kunnat konstatera att det inte är fler som
              blir hårt bedömda nu än vad det var tidigare.
            </seg>
            <seg n="fcc1b4a9">
              Det är inte rätt nu. Det är därför vi har vidtagit åtgärder för
              att komma åt det som vi bedömer som hård bedömning från Försäkringskassan.
              Det gäller inte i första hand de enskilda tjänstemännen utan de
              riktlinjer som Försäkringskassan har tolkat utifrån den lagstiftning
              vi har.
            </seg>
            <seg n="c9275912">
              Vi har kunnat se i många fall, även när det gäller gravida, att
              bedömningarna ibland är hårda. Det drabbar människor. Framför
              allt drabbar det de enskilda som får den hårda bedömningen, men
              det drabbar också alla andra som blir oroliga för vad deras egen
              försäkring gäller. Därför har vi vidtagit förändringar.
            </seg>
            <seg n="9872b7a1">
              Det finns de som har en väldigt låg ersättning i sjukförsäkringen
              och som kommer att få det i arbetslöshetsförsäkringen. Vår ambition
              är inte att de ska ligga kvar på den nivån. Vår ambition är att
              människor som har en arbetsförmåga ska komma tillbaka till arbete
              och få en egen försörjning. Vår ambition är att alla som är sjuka
              ska få en sjukförsäkring som är trygg. Sjukförsäkringen ska vara
              till för de sjuka. Arbetslöshetsförsäkringen ska vara till för
              de arbetslösa.
            </seg>
            <seg n="0e59f8f7">
              Vi kommer att fortsätta följa frågan och se till att alla får
              den försäkring de har rätt till och att alla kan känna sig trygga.
            </seg>
          </u>
          <note n="480298ea">
            Överläggningen var härmed avslutad.
          </note>
          <note n="3ed9d402">
            10 § Statsskuldsräntor m.m.
          </note>
          <note n="e98cd306">
            Föredrogs
          </note>
          <note n="36a2f3e0">
            Förste vice talmannen konstaterade att ingen talare var anmäld.
          </note>
          <note n="8688b259">
            11 § Avgiften till Europeiska unionen
          </note>
          <note n="e98cd306">
            Föredrogs
          </note>
          <note n="36a2f3e0">
            Förste vice talmannen konstaterade att ingen talare var anmäld.
          </note>
          <note n="f1bc4754">
            12 § Riksrevisorernas årliga rapport
          </note>
          <note n="e98cd306">
            Föredrogs
          </note>
          <note n="36a2f3e0">
            Förste vice talmannen konstaterade att ingen talare var anmäld.
          </note>
          <note n="91e97cfc">
            13 § Beslut om ärenden som slutdebatterats vid dagens sammanträde
          </note>
          <note n="0a39317e">
            Punkt 1
          </note>
          <note n="20d52a75">
            Punkt 2
          </note>
          <note n="e2eac4c3">
            Punkt 5
          </note>
          <note n="1316b97c">
            Punkt 12
          </note>
          <note n="e4f0dd80">
            Punkt 13
          </note>
          <note n="9284b7a2">
            Övriga punkter
          </note>
          <note n="bfcb9a91">
            Ajournering
          </note>
          <note n="87a190fe">
            Kammaren beslutade kl. 14.53 på förslag av förste vice talmannen
            att ajournera förhandlingarna till kl. 15.05 för att finansutskottet
            skulle beredas möjlighet att sammanträda.
          </note>
          <u who="unknown" xml:id="i-56cbc51a8b0c09f4-0" n="cdeab712">
            <seg n="83b818e2">
              Återupptagna förhandlingar
            </seg>
            <seg n="a6eb1c58">
              Luciano Astudillo
            </seg>
            <seg n="2d7166db">
              Anmäldes att följande fråga för skriftligt svar framställts
            </seg>
          </u>
          <note n="b123db58">
            Förhandlingarna återupptogs kl. 15.05.
          </note>
          <note n="b7405692">
            14 § Bordläggning
          </note>
          <note n="cbc26ca2">
            Anmäldes och bordlades
          </note>
          <note n="f030d8d3">
            Finansutskottets betänkande
          </note>
          <note n="2a28a27d">
            2009/10:FiU10 Statsbudget för 2010
          </note>
          <note n="177f21b4">
            15 § Anmälan om interpellationer
          </note>
          <note n="a6827805">
            Anmäldes att följande interpellationer framställts
          </note>
          <note n="f74ebfdf">
            den 17 december
          </note>
          <note n="49bdbef8">
            Anne-Marie Pålsson
          </note>
          <note n="60b3b52e">
            Peter Hultqvist
          </note>
          <note n="294b1c3c">
            Interpellationerna redovisas i bilaga som fogats till riksdagens
            snabbprotokoll tisdagen den 22 december.
          </note>
          <note n="b3269114">
            16 § Anmälan om fråga för skriftligt svar
          </note>
          <note n="f74ebfdf">
            den 17 december
          </note>
          <note n="2198b0cb">
            Britta Rådström
          </note>
          <note n="908c8d62">
            Frågan redovisas i bilaga som fogats till riksdagens snabbprotokoll
            tisdagen den 22 december.
          </note>
          <note n="e3f0e08b">
            17 § Kammaren åtskildes kl. 15.05.
          </note>
          <note n="44610e46">
            Förhandlingarna leddes
          </note>
          <note n="678e5a27">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
