<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--22</head>
          <docDate when="2008-10-29">2008-10-29</docDate>
        </div>
      </front>
      <body>
        <div>
          <note n="027e603d">
            ﻿
          </note>
          <note n="5dc62b23">
            Riksdagens protokoll
          </note>
          <note n="8f22adf7">
            2008/09:22
          </note>
          <note type="date" n="73869fa3">
            Onsdagen den 29 oktober
          </note>
          <note n="cd13c50b">
            Kl. 09:00 - 12:03
          </note>
          <note n="1504f3f0">
            1 § Justering av protokoll
          </note>
          <note n="15afb4e9">
            Justerades protokollet för den 23 oktober.
          </note>
          <note n="cbe32d99">
            2 § Val av ombudsmän vid JO-ämbetet
          </note>
          <note n="f26c54cd">
            Följande skrivelse hade inkommit:
          </note>
          <note n="f48baa42">
            Konstitutionsutskottet har berett frågan om val av chefsjustitieombudsman
            och val av ställföreträdande justitieombudsman.
          </note>
          <note n="b808afa7">
            Konstitutionsutskottet föreslår enhälligt
          </note>
          <note n="b44c4b52">
            Berit Andnor
          </note>
          <note n="62a305d1">
            Konstitutionsutskottet hade enhälligt föreslagit att chefsjustitieombudsman
            Mats Melin skulle omväljas för tiden från valet till dess nytt
            val hade genomförts under fjärde året därefter.
          </note>
          <note n="73d149ab">
            Kammaren biföll konstitutionsutskottets förslag och utsåg därmed
            för tiden från valet till dess nytt val hade genomförts under
            fjärde året därefter till
          </note>
          <note n="0e3b18c0">
            chefsjustitieombudsman
          </note>
          <note n="4f607171">
            Konstitutionsutskottet hade enhälligt föreslagit att ställföreträdande
            justitieombudsman Jan Pennlöv skulle omväljas för tiden den 1
            januari 200931 december 2010.
          </note>
          <note n="04267237">
            Kammaren biföll konstitutionsutskottets förslag och utsåg därmed
            för tiden den 1 januari 200931 december 2010 till
          </note>
          <note n="132edeb9">
            ställföreträdande justitieombudsman
          </note>
          <note n="2cefd40a">
            3 § Anmälan om kompletteringsval till Riksrevisionens styrelse
          </note>
          <note n="97d33e15">
            Andre vice talmannen meddelade att Kristdemokraternas riksdagsgrupp
            på grund av uppkommen vakans anmält f.d. riksdagsledamoten Torsten
            Lindström som ledamot i Riksrevisionens styrelse.
          </note>
          <note n="0f6116dc">
            Andre vice talmannen förklarade vald till
          </note>
          <note n="b7e5829f">
            ledamot i Riksrevisionens styrelse
          </note>
          <note n="bc71f0fc">
            4 § Meddelande om val
          </note>
          <note n="66445f34">
            Andre vice talmannen meddelade att val till styrelsen för Stiftelsen
            Riksbankens Jubileumsfond skulle äga rum torsdagen den 30 oktober
            .
          </note>
          <note n="d6330f9c">
            5 § Anmälan om fördröjt svar på interpellation
          </note>
          <note n="011ceefe">
            Till riksdagen hade inkommit följande skrivelse:
          </note>
          <note n="29d88a30">
            Interpellation 2008/09:51
          </note>
          <note n="55cca663">
            Interpellation 2008/09:51 Stöd till kvinnor i prostitution
          </note>
          <note n="69fd3c41">
            Interpellationen kommer att besvaras tisdagen den 18 november.
          </note>
          <note n="a007f746">
            Skälet till dröjsmålet är utlandsresor.
          </note>
          <note n="e45b34fc">
            Cecilia Bergman
          </note>
          <note n="b41a8bdf">
            6 § Hänvisning av ärenden till utskott
          </note>
          <note n="d2289f9e">
            Föredrogs och hänvisades
          </note>
          <note n="4b1598fc">
            7 § Förnyad bordläggning
          </note>
          <note n="c3fefc13">
            Föredrogs och bordlades åter
          </note>
          <note n="0d2138fd">
            8 § Ändring i lagen om lägenhetsregister
          </note>
          <note n="905318e4">
            Föredrogs
          </note>
          <note n="9f469323">
            Andre vice talmannen konstaterade att ingen talare var anmäld.
          </note>
          <note n="23c7e9bb">
            9 § Medgivande för Riksbanken att delta i finansieringen av avskrivningen
            av Liberias skuld till Internationella valutafonden
          </note>
          <note n="905318e4">
            Föredrogs
          </note>
          <note n="9f469323">
            Andre vice talmannen konstaterade att ingen talare var anmäld.
          </note>
          <note n="2f8c8e88">
            10 § Utvidgning av insättningsgarantin och Stabilitetsstärkande
            åtgärder för det svenska finansiella systemet
          </note>
          <note n="905318e4">
            Föredrogs
          </note>
          <note n="8f194521">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="45ff29bb">
            Anf. 1 ANN-CHARLOTTE HAMMAR JOHNSSON (m):
          </note>
          <u who="peter_johnsson_75487f" xml:id="i-83aed46ad20beae6-0" n="aeb3b6d2">
            <seg n="fda2cff9">
              Fru talman! Det har varit en händelserik höst för oss alla, och
              finansutskottet har haft bråda dagar. Företrädare för Riksbanken,
              Riksgäldskontoret och Finansinspektionen har varit återkommande
              gäster på våra utskottsmöten.
            </seg>
            <seg n="a480e239">
              Den finansoro som startade i USA för drygt ett år sedan har spritt
              sig och övergått till nya faser. Som en reaktion på denna oro
              har EU:s finansministrar enats om en färdplan för finansiell stabilitet.
              Den 1516 oktober ställde sig EU-ländernas stats- och regeringschefer
              bakom euroländernas överenskommelse.
            </seg>
            <seg n="82fa6764">
              Fru talman! Det finns ett behov av åtgärder som syftar till att
              upprätthålla det finansiella systemets stabilitet, stödja viktiga
              institut, undvika konkurser och skydda insatta medel. Varje land
              har nu att ta ställning till sin stabilitetsplan i EU-samarbetet.
            </seg>
            <seg n="394c5fb6">
              Vi ska nu få lyssna på den debatt som föregår beslut i Sveriges
              riksdag. Det är betänkandena FiU14 och FiU16 som behandlas. De
              handlar om utvidgning av insättningsgarantin och stabilitetsstärkande
              åtgärder för det svenska finansiella systemet.
            </seg>
            <seg n="eed7b47a">
              Fru talman! I ärendet finns det två motioner, en från Vänsterpartiet
              och en från Vänsterpartiet, Socialdemokraterna och Miljöpartiet.
              Det finns också en reservation från Vänsterpartiet och ett särskilt
              yttrande från s, v och mp.
            </seg>
          </u>
          <note type="speaker" n="043357fb">
            Anf. 2 ULLA ANDERSSON (v):
          </note>
          <u who="ulla_andersson_97add8" xml:id="i-8ff4767d76cd68f2-0" n="d7b738f5">
            <seg n="3a4e22e3">
              Fru talman! God morgon alla ledamöter i finansutskottet! Nu ska
              vi ha en debatt här i kammaren om det stabilitetspaket som vi
              har arbetat med under ett antal hektiska dagar.
            </seg>
            <seg n="507882f6">
              Jag vill börja mitt anförande med att säga tack till finansutskottets
              kansli där tjänstemännen på ett förtroendefullt sätt har arbetat
              med detta paket och berett oss ledamöter möjligheter att hantera
              det på ett väldigt bra sätt. Jag vill därför framföra ett stort
              tack.
            </seg>
            <seg n="c50b824b">
              Vi är överens med majoriteten om att detta stabilitetspaket tyvärr
              är nödvändigt. Därför står vi bakom det framlagda förslaget i
              det stora hela. Vi har dock två invändningar som jag tänker återkomma
              till.
            </seg>
            <seg n="a53ef5fe">
              Först ska jag ta upp orsaken till att vi står här i dag. Under
              lång tid har det varit den fria marknadens lovsång som har sjungits.
              Nyliberala ekonomiska teorier har blivit vår tids religion och
              högerekonomer vår tids profeter. Mantrat har varit att det bara
              finns en väg, att marknaden kräver det eller att globaliseringen
              gör oss tvungna till det. Den här trosbekännelsen till marknaden
              har lett till att man har låtit bli att vidta de åtgärder som
              har varit nödvändiga för att förhindra att krisen skulle få de
              effekter som den har fått. I stället har svaret under lång tid
              varit att marknaden löser detta och att marknaden reglerar sig
              själv. Nu för tiden tror vi till och med tydligen att marknaden
              är bäst för våra pensioner, för att lösa bostadsbristen, för sjukvården
              och för äldreomsorgen. Alltmer pengar förs över från det offentliga
              till det privata, möjligheterna till spekulation ökar, och ojämlikheten
              breder ut sig. Omfattningen av kriserna förvärras av avregleringar
              och försämringar i välfärden.
            </seg>
            <seg n="4d736aca">
              Låt mig vara mycket tydlig. Det är inte giriga direktörer eller
              generösa bonussystem som har orsakat den här krisen. Det är inte
              heller låga räntenivåer, vilket en del nyliberaler har hävdat,
              som har orsakat krisen. Det handlar om ett grundläggande fel i
              det ekonomiska system som vi lever med. Dessa fel har förvärrats
              av en marknadsfundamentalism och en nyliberal ekonomisk politik.
              Marknadens jakt på en kortsiktig vinstmaximering leder till att
              långsiktiga och hållbara investeringar får stå tillbaka. Den här
              girigheten som uppenbarligen finns inbyggd i systemet är en logisk
              följd av kortsiktigheten.
            </seg>
            <seg n="9b9c7f44">
              Till politikens skuld hör att politiker har drivit en tes om
              att politiken bör hålla sig borta från marknaden. Politiker har
              abdikerat från ansvar, och alltför många politiker och ekonomer
              har trott på marknadens självreglerande förmåga i Europa, i Sverige
              och i ännu större utsträckning i USA.
            </seg>
            <seg n="1d56775c">
              Skandinaviska Enskilda Banken sade i finansutskottet häromveckan
              att den ekonomiska teoribildningen inte har kunnat förutse det
              som sker nu. Med andra ord skulle man kunna säga att kejsaren
              är naken. Nu ser vi det avskräckande resultatet, och förhoppningsvis
              är tillnyktringens tid nu här. En av den fria marknadens nestorer
              och profeter, Alan Greenspan på Federal Reserve, sade i tv häromveckan
              att han nog haft fel men att han i sin tur har litat på Nobelkommitténs
              ställningstaganden. Hur Handelshögskolan i sin tur ska hantera
              detta blir intressant att se.
            </seg>
            <seg n="85366fee">
              Svenskt Näringsliv har ännu inte nyktrat till utan har kommit
              till den unika slutsatsen att det är politikernas fel som har
              velat ge fattiga människor tillgång till bostäder. Inte ens Dagens
              Industri kunde köpa den förklaringen.
            </seg>
            <seg n="99878e4d">
              Stefan Fölster, Svenskt Näringslivs chefsekonom, sitter nog på
              sin kammare i dag och hoppas att ingen ska komma ihåg när han
              för en tid sedan så tydligt uttryckte att Island var det goda
              exempel, det goda omdöme, som Sverige skulle efterlikna.
            </seg>
            <seg n="85630882">
              Vissa är nog tyvärr ännu mer hopplöst förlorade i nyliberala
              ortodoxa dogmer. Återigen drabbas vanliga människor för att finansmarknaden
              inte kan eller vill ta ansvar för det samhälle de verkar i. Rätten
              att spekulera verkar vara överordnad människors väl och ve. Alla
              är inte så, och det ska de ha heder av, men de räcker inte till.
              Med spekulation följer alltid vinnare och förlorare, och i de
              slutna styrelserummen i bank- och finansvärlden fattas beslut
              som påverkar oss alla av människor oftast män som inte kan ställas
              till svars. Förlorare verkar alltid det vanliga folket vara, för
              förlusterna socialiseras och vinsterna privatiseras.
            </seg>
            <seg n="f327d8a7">
              Det har gått så långt att det till och med spekuleras i människors
              dricksvatten, där de som bor i byarna blir utestängda från sina
              brunnar för att ett privat bolag har köpt dem. Med ägande följer
              makt, och därför måste folket äga mer.
            </seg>
            <seg n="70ecb15e">
              Fru talman! Jag vill yrka bifall till våra två reservationer
              och också förtydliga att det är väldigt svårt att rädda någon
              som till och med förväntas använda räddningsaktionen till att
              sko sig själv. I det paket som nu läggs fram ett helt nödvändigt
              paket i den här situationen föreslås att Finansinspektionen ska
              få ett utvidgat uppdrag att tillse att statens utlovade garantier
              kommer bankkunderna till godo och inte hamnar i bankägarnas egna
              plånböcker.
            </seg>
            <seg n="9e9a6142">
              Det är bra att man ställer sådana krav, men det säger också en
              hel del om varför vi är här i dag. Det finns till och med de som
              använder räddningsaktionen till att sko sig själva, befarar regeringen.
            </seg>
            <seg n="d23db16c">
              Låt mig än en gång konstatera att det finns en bred uppslutning
              kring det här förslaget, och att det är nödvändigt. Det är bra
              med den generella garantin, att avgift sätts utifrån riskexponering.
              Det är bra att bonussystem regleras och begränsas. Men när staten
              går in med kapital borde också redan ingångna avtal kunna ifrågasättas.
              Det är nödvändigt att Finansinspektionen får mer resurser för
              sitt utvidgade uppdrag, och om det behövs borde också straffpåföljderna
              om statens garantier inte tillfaller bankkunderna kunna skärpas.
            </seg>
            <seg n="dce7bdc8">
              För Vänsterpartiets del har det varit avgörande att skattebetalarna
              ska få aktier i utbyte mot insatt kapital. Med aktierna följer
              makten att styra utvecklingen. Aktier som ger starkt röstinflytande,
              utdelning före andra ägare och även högre utdelning har varit
              avgörande.
            </seg>
            <seg n="8f47f607">
              Men det har också varit viktigt att de befintliga ägarna så långt
              som möjligt ska stå för kostnaderna, även om vi alla vet att det
              är skattebetalarna som drabbas i slutändan med bland annat ökad
              arbetslöshet som följd. Det är också viktigt för att det dominerande
              synsättet är att skattebetalarna enbart ska äga när det går dåligt
              för företagen. Så fort företagen är på grön kvist ska de säljas
              vidare igen så att vinsterna faller i privata fickor.
            </seg>
            <seg n="48b040c3">
              Vi måste känna ett ansvar för att det här inte ska återupprepas.
              Tyvärr har regeringen hukat i den frågan. De har ett förslag om
              forskning om finansmarknaden, och visst behövs det, men det är
              totalt otillräckligt. Om någon eller några är giriga, som Mats
              Odell vill ha det till, hotas ju inte hela samhällssystem, utan
              detta sker när girigheten är en del av systemet, när det är internationaliserat
              och kulturellt accepterat. Däri ligger problemet. Där saknar regeringen
              alternativ. Man går i stället vidare med sin politik som om inget
              har hänt.
            </seg>
            <seg n="df797716">
              Vänsterpartiet är starkt kritiskt till att regeringen redan nu
              vill ha ett bemyndigande att sälja aktierna i de eventuella företag
              som staten får ta över. Bakom lyckta dörrar, utan insyn, vill
              regeringen att riksdagen ska överlämna sina befogenheter till
              Riksgälden och regeringen. De vill att vi ska frångå den ordning
              som säger att riksdagen ska fatta beslut om ägandet övergår 50
              procent.
            </seg>
            <seg n="f035585c">
              Det finns ingen anledning att fatta ett sådant beslut. Det är
              inte bråttom att sälja. Regeringen har fått ett stort bemyndigande
              i de förslag till garantier och kapitaltillskott som föreslås.
              Där kan vi förstå att det är bråttom och acceptera ett sådant
              bemyndigande. I frågan om försäljning är det dock inte bråttom.
              Skattebetalarna tvingas gå in med pengar utan möjlighet att agera.
              Det går för fort. Men varför ska inte skattebetalarna, vars pengar
              ni använder, ha rätt att tycka till vid en försäljning? Borde
              det inte vara bättre att stanna upp, tänka till och analysera
              vad som har hänt och vad som är bäst att göra på lång sikt innan
              beslut om eventuella försäljningar tas?
            </seg>
            <seg n="fa5e5858">
              Det kan också vara så, vilket är det troliga, att analysen av
              det inträffade visar att ett ökat statligt engagemang i bank-
              och finanssektorn är nödvändigt för att skapa stabilitet och trygghet
              för medborgarna. Ur det perspektivet kan det vara bra att kunna
              behålla aktier och ägande i någon eller några av institutionerna.
              Det vet vi inte i dag. Så stanna upp, analysera och tänk till!
            </seg>
            <seg n="288650de">
              Vi menar att det inte är hållbart att staten passivt ska täcka
              finansbolagens förluster ännu en gång och rycka ut som brandkår
              utan att samtidigt ha en diskussion om hur vi kan undvika att
              hamna här igen. Ska staten, det vill säga skattebetalarna, verkligen
              behöva räkna med att gång på gång gå in med miljarder för att
              rädda bank- och finanssektorn?
            </seg>
            <seg n="cfed07a3">
              Vänsterpartiet vill blicka framåt, och vi föreslår därför en
              kommission som kan ta fram förslag på hur vi kan forma en ny finanssektor
              där de inneboende riskerna åtminstone är färre än i dag. I en
              sådan kommission borde det finnas deltagare från såväl de politiska
              partierna som den akademiska forskningen och arbetsmarknadens
              parter.
            </seg>
            <seg n="a58dbc37">
              Det finns gott om frågor som söker svar. Vilka uppgifter ska
              finanssektorn fylla? Hur ska vi hantera den girighet som är inbyggd
              i systemet? På vilka punkter ser vi problem? Vad bottnar problemen
              i, och hur kan de lösas? Kan vi hitta bättre sätt att ge bankerna
              bättre incitament? Går det att hitta regleringar som man inte
              kan ta sig runt? Vilka skatteförändringar behöver föreslås? Kan
              det vara någon form av finansskatt som behövs? Vilka former av
              handel behöver begränsas? Vilka internationella förslag borde
              Sverige driva? Hur bör Sverige agera när det gäller reformeringen
              av de så kallade Bretton Woods-institutionerna, det vill säga
              Världsbanken och Internationella valutafonden?
            </seg>
            <seg n="f9adcc70">
              Intressant i det här sammanhanget är den tidigare vice riksbankschefen
              och chefen för Riksgälden Thomas Franzéns uttalande i Svenska
              Dagbladet. Han menar nämligen att börsbolagen bör samla sig till
              gemensamma beslut att sänka de finansiella målen. Han menar att
              börsbolagens alltför höga avkastningskrav bara blåser på spekulationsekonomin
              och riskerar att skapa nya finansiella bubblor om några år.
            </seg>
            <seg n="b42866a4">
              Det är sant, för tyvärr har de stora börsbolagen självmant underkastat
              sig marknadens godtycke genom att sätta upp avkastningsmål som
              är helt orimliga, ibland 1520 procent, i en ekonomi som i normala
              fall växer med 3 procent och med en inflation på kanske 2 procent.
              Detta går inte ihop med ansvarsfullhet utan leder till en jakt
              på dem som arbetar, slimmade organisationer, en jakt på varje
              krona och extrem kortsiktighet.
            </seg>
            <seg n="54943e0a">
              Kombinerar man dessutom marknadsliberalismen med en orättvis
              fördelningspolitik förvärras kriserna ännu mer. Med stora skattesänkningar
              för rika och högavlönade har man sett till att en större andel
              av kapitalet i samhället frigörs till de rikas konsumtion. De
              köper inte mer falukorv för pengarna. De går inte till frisören
              oftare. De har det redan ganska gott. Möjligtvis kanske de köper
              en lyxbåt till, men det driver inte på den nödvändiga efterfrågan
              på varor och tjänster som kan skapa nya jobb i samhället.
            </seg>
            <seg n="8e6d8b06">
              När dessutom skattesänkarpolitiken kombineras med försämringar
              för dem som har minst minskar den totala efterfrågan på varor
              och tjänster i samhället. Det finns personer som har en egen finanskris
              varenda dag, medan andra kan springa och köpa aktier och fondandelar
              varenda dag.
            </seg>
            <seg n="d6b40ec5">
              Det kapital som därmed ställs till förfogande för banker, försäkringsbolag
              och privata aktörer genom dessa skattesänkningar göder denna osunda
              spekulationsekonomi som vi nu ser effekterna av. Vi måste ha någon
              motvikt. Den utveckling som vi har haft under de nyliberala dogmerna,
              det vill säga att marknaden löser allt, måste upphöra. I stället
              måste vi nu bygga ett samhälle på stabil grund där det gemensamma
              blir en motvikt mot spekulationsekonomin.
            </seg>
            <seg n="e5971eec">
              Vi skulle kunna använda kapitalet bättre. Vi skulle kunna använda
              det till att rusta den gemensamma sektorn med fler anställda.
              Vi skulle kunna använda det för att skapa förutsättningar för
              att bygga bort bristen på hyreslägenheter i samhället. Vi skulle
              kunna använda en större del av kapitalet för att investera i järnväg
              och andra lösningar som bekämpar klimathotet.
            </seg>
            <seg n="2f1cdde3">
              En stor och robust välfärdssektor är ett skydd mot spekulativt
              slöseri. Att den dessutom har som huvuduppgift att garantera människor
              trygghet och en skälig levnadsnivå gör inte saken sämre. Det innebär
              också att den fyller en stabiliserande funktion i tider av ekonomisk
              nedgång och kriser.
            </seg>
            <seg n="e5b7ed26">
              Jag ser fram emot att höra Mats Odells svar om varför vi inte
              ska tillsätta en kommission i förebyggande syfte inför framtida
              kriser och varför regeringen hukar i den kanske mest väsentliga
              frågan i det här läget.
            </seg>
            <seg n="ca07532f">
              Vad är alltså regeringens svar? Vad tänker ni göra? Tänker ni
              tillåta att det här händer igen?
            </seg>
          </u>
          <note n="eb4a4229">
            I detta anförande instämde Lena Olsson (v).
          </note>
          <note type="speaker" n="98694156">
            Anf. 3 SONIA KARLSSON (s):
          </note>
          <u who="sonia_karlsson_80d40a" xml:id="i-c0d391fb1b512f65-0" n="32da5198">
            <seg n="813d1782">
              Fru talman! Turbulensen på finansmarknaden har under mer än ett
              års tid präglat den internationella ekonomiska utvecklingen. Svårigheterna
              blev först synliga i USA där kreditinstitut lånade ut för mycket
              pengar till hushåll som saknade tillräckliga möjligheter att betala
              tillbaka.
            </seg>
            <seg n="b24a4550">
              Problemen i USA har därefter spritt sig till andra delar av världen,
              också till oss i Europa och Sverige. Den finansiella krisen har
              varit och är fortsatt mycket allvarlig.
            </seg>
            <seg n="81a7b426">
              Mycket tyder på att världens regeringar har tagit greppet om
              krisen. Det betyder inte att finanskrisen är över, men den är
              nu mer hanterbar efter ett enormt internationellt räddningsprojekt
              där det var nödvändigt att förstatliga vissa banker och att tillföra
              kapital.
            </seg>
            <seg n="4bc902ed">
              Den svenska regleringen måste självklart utgå från EU-initiativet
              om finansiell stabilitet. Om detta är vi eniga med regeringen.
              Den främsta drivkraften bakom detta räddningsprojekt har varit
              Storbritannien och Gordon Brown. Det var deras ingripanden som
              stod modell för EU-ländernas stabiliseringsåtgärder. Det är ett
              genomförande av dessa EU-regler i Sverige som vi i dag diskuterar.
            </seg>
            <seg n="1dbfea6d">
              Vi socialdemokrater tycker att det är mycket bra att en enig
              riksdag i dag fattar beslut om åtgärder, i enlighet med euroländernas
              riktlinjer, även i Sverige.
            </seg>
            <seg n="347334e4">
              Även om Sverige är mindre drabbat än andra länder är det viktigt
              att den svenska finansiella marknaden får den stabilitet och den
              trygghet som detta paket förhoppningsvis kommer att medföra och
              att räntorna därmed kan pressas och tillgången på likviditet kan
              öka.
            </seg>
            <seg n="6ef322f2">
              För att de åtgärder som vi nu diskuterar ska få avsedd effekt
              är det mycket viktigt att de utformas i brett politiskt samförstånd.
              Det visar såväl svensk som internationell erfarenhet på detta
              område. Därför är det en styrka för Sverige att den politiska
              majoriteten och vi i oppositionen har kunnat arbeta gemensamt
              med att implementera EU-paketet. Under arbetet med propositionen
              har regeringen tagit del av våra synpunkter som också i många
              delar har tillgodosetts. Jag vill också hänvisa till de konstruktiva
              diskussioner som vi har haft i finansutskottet, trots stark tidspress.
            </seg>
            <seg n="fc2db3c5">
              Men även om flertalet av våra synpunkter har arbetats in i förslaget
              finns det några förbättringar eller förändringar som vi presenterat
              i motion Fi3 och som vi fortfarande menar borde ha tagits med
              i utskottets förslag, även om vi valt att inte reservera oss.
            </seg>
            <seg n="7491bc40">
              Först och främst menar vi att det är viktigt att alla relevanta
              aktörer nu tar del av garantin. Jag vet att regeringen instämmer
              i det, men i dag råder det oklarhet kring hur avgiften till garantin
              ska utformas och hur stor medverkan därmed kommer att bli. Vi
              hade helst sett att riksdagen begärde att regeringen, om vissa
              institut inte deltar i garantiprogrammet, skulle återkomma till
              oss med förslag till åtgärder för att komma till rätta med de
              problem som då kan uppstå.
            </seg>
            <seg n="1251c2ee">
              Jag vill också lyfta fram frågan om ersättningar, bonusar och
              dylikt. Den bonushysteri som präglat många finansiella institutioner
              är en av flera förklaringar till den finansiella krisen. Jag vet
              att regeringen instämmer i det.
            </seg>
            <seg n="ae12fd59">
              I propositionen skriver regeringen att staten ska kunna förhindra
              höjningar av ledningarnas ersättningar när institut ingår avtal
              om garantin. Det är bra, men det räcker inte . I en situation
              då statligt stöd ska ges är det för oss socialdemokrater viktigt
              att staten också förväntas föra fram krav på sänkta ersättningar.
            </seg>
            <seg n="4c6c0d9e">
              Om staten i form av Riksgälden tvingas använda skattebetalarnas
              medel för att tillföra enskilda institut mer kapital är det orimligt
              att skattebetalarnas medel ska kunna gå vidare som oförändrade
              ersättningar och olika typer av bonusar till styrelser och ledningar.
              För oss är det mycket viktigt att staten förväntas föra upp frågan
              om sänkta ersättningar i en sådan situation. Det är nödvändigt
              för att vinna allmänhetens förståelse för stödinsatserna och för
              att förhindra att hushåll och företag får bära kostnaderna för
              stödinsatserna.
            </seg>
            <seg n="8633571a">
              Vi anser också att staten, när garantin aktiveras eller när ett
              institut på andra grunder beviljas stöd, måste ha möjlighet att
              ställa krav på förändringar av styrelse, ledning och belöningsmodeller
              samt hela affärsmodellen i institutet. Detta är viktigt för att
              säkerställa institutets framtida livskraft och för systemets legitimitet.
            </seg>
            <seg n="6fb041f3">
              För oss är det också viktigt att stödåtgärderna ska utformas
              så att bank- och finanssektorn står för kostnaderna. I likhet
              med vad regeringen anför i propositionen menar vi att syftet med
              stödet ska vara att skydda samhällets intressen och att inte gynna
              enskilda institut. Uppkomna förluster ska så långt som möjligt
              bäras av stödmottagande institut.
            </seg>
            <seg n="dd3da563">
              Men i det föreliggande lagförslaget är det inte tillräckligt
              tydligt att det är kreditinstituten och dess ägare som ska stå
              för kostnaden. Det talas i stället om bör . Det är olyckligt.
              Här kunde vi ha varit tydligare genom att låta ordet bör ersättas
              med ordet ska i lagtexten i 2 kap. 2 § första stycket i förslaget
              till lag om statligt stöd till kreditinstitut.
            </seg>
            <seg n="e693377c">
              En annan fråga är hur man bör hantera det eventuella ägande som
              kan uppstå vid statliga ingripanden. Vi delar regeringens åsikt
              att det primära målet med förslagen ska vara att stärka stabiliteten
              i de finansiella instituten och att stödåtgärderna inte ska syfta
              till att öka det statliga ägandet. Här finns det ingen skiljelinje.
            </seg>
            <seg n="1d0de98f">
              Men det statliga ägande som kan uppkomma vid eventuella åtgärder
              måste naturligtvis behandlas på ett ansvarsfullt sätt, till gagn
              för den långsiktiga stabiliteten. Att redan innan ett sådant ägande
              uppkommit ge carte blanche till regeringen att avyttra det är
              ingen bra metod. Vi vill därför att regeringen vid varje enskilt
              tillfälle ska inhämta riksdagens bemyndigande att sälja. Det skulle
              vara mer rimligt.
            </seg>
            <seg n="1bf72566">
              Låt mig också nämna styrelserepresentationen i Riksgälden. Genom
              dagens beslut ges Riksgälden möjlighet att besluta om stödåtgärder
              till kreditinstitut som inte begränsas till något belopp. Det
              är naturligtvis synnerligen omfattande befogenheter som Riksgälden
              nu ges. Detta har vi socialdemokrater inget att invända mot. Vi
              menar dock att dessa nya befogenheter måste mötas av förändringar
              som gör att Riksgäldens styrelse får en parlamentarisk representation
              så länge som Riksgälden kommer att ha dessa omfattande befogenheter.
            </seg>
            <seg n="38a77ae6">
              Riksgälden får med dagens beslut ungefär de befogenheter som
              Bankstödsnämnden hade under 1990-talet. I Bankstödsnämndens styrelse
              ingick bland annat ledamöter dels från regeringssidan, dels från
              den politiska oppositionen. Det var en bra ordning. Vi i oppositionen
              föreslår därför att antalet styrelseledamöter i Riksgäldens styrelse
              utökas och att riksdagsledamöter utnämns till styrelseledamöter
              hälften av ledamöterna från riksdagen ska företräda oppositionen.
              Att göra dessa förändringar av Riksgäldens styrelse är högst rimligt.
            </seg>
            <seg n="18197b06">
              När riksdagen ger Riksgälden rätt att besluta om stödåtgärder
              som inte begränsas till något belopp måste det följas av inflytande
              och insyn. Att tillgodose detta genom styrelserepresentation är
              det mest ändamålsenliga sättet.
            </seg>
            <seg n="49f1c4b9">
              Diskussionen nu gäller även regeringens förslag om en utvidgning
              av insättningsgarantin. I den turbulenta situation som uppstått
              på finansmarknaden är det mycket viktigt att också värna tryggheten
              för spararna. Här fyller insättningsgarantin en viktig funktion,
              och vi socialdemokrater ställer oss också bakom höjningen av taket
              för garantin. Vi välkomnar också att garantin utvidgas till att
              gälla alla konton, oavsett om sparandet är bundet eller fritt
              att ta ut.
            </seg>
          </u>
          <note n="fbd1e0b0">
            Fru talman! Med dessa kompletterande synpunkter yrkar jag härmed
            bifall till finansutskottets förslag.
          </note>
          <note n="7c826b26">
            I detta anförande instämde Agneta Gille, Monica Green, Jörgen
            Hellman, Hans Hoff, Bosse Ringholm, Tommy Ternemar och Christina
            Zedell (alla s).
          </note>
          <note type="speaker" n="9b638a46">
            Anf. 4 LARS ELINDERSON (m):
          </note>
          <u who="lars_elinderson_65ad1d" xml:id="i-7beb226524144629-0" n="5b7ed69c" next="i-8d54bb6e357214e5-0">
            <seg n="d4643b44">
              Fru talman! Den här punkten på fördragningslistan omfattar två
              betänkanden. Båda betänkandena är föranledda av den finansiella
              krisen och syftar till att skydda enskilda bankkunders tillgångar
              men framför allt till att garantera den långsiktiga stabiliteten
              i den svenska finansiella sektorn.
            </seg>
            <seg n="3bdfcde7">
              Finansutskottets betänkande nr 14 gäller den så kallade insättningsgarantin,
              och jag ska säga några ord om den innan jag går in på det stora
              betänkandet.
            </seg>
            <seg n="f4fb67da">
              Den svenska insättningsgarantin utvidgas genom förslaget till
              att omfatta fler bankkonton än enligt tidigare regler. Regeringens
              förslag innebär att inte bara transaktionskonton utan även sparkonton
              i framtiden kommer att omfattas av garantin. Regeringen föreslår
              också att medel som satts in på ett konto inte behöver vara nominellt
              bestämda. Dessutom innebär förslaget att insättningsgarantin höjs
              från 250 000 kronor till 500 000 kronor. I propositionen föreslås
              också att regeringen under vissa omständigheter får ställa ut
              garantier för insättare i utländska bankers filialer i Sverige
              och att dessa ska få ersättning enligt de regler som gäller i
              bankens hemland.
            </seg>
          </u>
          <note n="9eccdd79">
            Jag yrkar bifall till betänkandets förslag till beslut.
          </note>
          <u who="lars_elinderson_65ad1d" xml:id="i-8d54bb6e357214e5-0" n="5b7ed69c" prev="i-7beb226524144629-0">
            <seg n="ce2d7454">
              I propositionen Stabilitetsstärkande åtgärder för det svenska
              finansiella systemet föreslår regeringen sammanfattningsvis en
              ny lag som gör det möjligt att med kort varsel lämna stöd i olika
              former till kreditinstitut. Staten ska också i vissa fall ha rätt
              att lösa in aktier i ett kreditinstitut som omfattas av stöd.
              I propositionen föreslås att en särskild stabiliseringsfond inrättas
              för att finansiera stödåtgärderna. Förslagen har, som nämnts tidigare,
              sin utgångspunkt i de slutsatser som EU:s stats- och regeringschefer
              antog vid Europeiska rådets möte i Bryssel den 1516 oktober i
              år. Den nya lagen och de lagändringar som föreslås i propositionen
              ska träda i kraft redan den 30 oktober 2008, det vill säga i morgon.
            </seg>
            <seg n="6cb52c7a">
              Fru talman! När problemen på den amerikanska bolånemarknaden
              uppstod under våren och sommaren 2007 betraktades de av de flesta
              bedömare i första hand som inhemskt amerikanska problem som hängde
              samman dels med sjunkande bostadspriser, dels med komplicerade
              finansiella instrument med säkerhet i fastigheter som underliggande
              tillgångar.
            </seg>
            <seg n="008aac6e">
              Under den följande hösten, det vill säga för ungefär ett år sedan,
              blev det uppenbart att problemet var djupare och bredare än så.
              Också engelska banker påverkades. Men fortfarande var den allmänna
              bedömningen att problemen i första hand var inhemskt amerikanska
              som kunde lösas genom insatser på den amerikanska finansmarknaden.
            </seg>
            <seg n="2c7cbce1">
              Vid årsskiftet bedömde man för första gången att krisen skulle
              få återverkningar på konjunkturen och den reala ekonomin, men
              framför allt genom en minskad tillväxt i USA. Fortfarande var
              de flesta överens om att krisen snart skulle vara över.
            </seg>
            <seg n="8c284d18">
              I dag vet vi att alla dessa bedömningar har varit fel och att
              effekterna av det som började som en begränsad turbulens på den
              amerikanska bolånemarknaden har fått långsiktiga effekter för
              både den internationella finansiella sektorns funktionssätt, regleringar
              och kontroll och för den reala ekonomin, det vill säga tillväxten
              och den ekonomiska utvecklingen i hela världen.
            </seg>
            <seg n="744e8357">
              Numera är alla medvetna om att det inte räcker att angripa finanskriser
              nationellt, utan att det krävs samordnade internationella insatser
              på flera olika plan. Men samtidigt måste varje enskilt land göra
              sin hemläxa.
            </seg>
            <seg n="7192b0cc">
              Flera olika principer ligger till grund för regeringens strategi
              för att möta krisen. De syftar till att värna det finansiella
              systemets stabilitet och inte primärt enskilda banker. Det är
              i första hand bankerna själva och deras ägare som ska stå för
              de kostnader som kan uppstå genom statens åtaganden och de krav
              som ställs på bankerna själva. En grundprincip är att skattebetalarnas
              och kundernas intressen ska skyddas. Åtgärderna ska genomföras
              på ett sådant sätt att risken för snedvridning av konkurrens minimeras,
              vilket bland annat kräver att åtgärderna i sin tur samordnas med
              andra länder.
            </seg>
            <seg n="33955f0c">
              Fru talman! Kunskapen om hur spridningseffekter av finansiella
              problem kan fortplanta sig genom och inom de växande och alltmer
              komplexa finansiella marknaderna, liksom hur den reala ekonomin
              påverkas av turbulens och kriser inom den finansiella sektorn,
              är fortfarande otillräcklig. Regeringen föreslår i propositionen
              att särskilda resurser avsätts för att stödja forskningen inom
              dessa områden.
            </seg>
            <seg n="a586f51c">
              Den finansiella sektorn fyller en viktig funktion i ett modernt
              samhälle. Genom att omvandla sparande till finansiering, omfördela
              risker och tillhandahålla fungerande betalningsinstrument medverkar
              bankerna och andra finansiella institut i den realekonomiska utvecklingen
              för produktion, för handel, investeringar och därmed ekonomisk
              tillväxt, sysselsättning och välfärd.
            </seg>
            <seg n="49cf8038">
              De integrerade internationella finansmarknaderna är i dag en
              förutsättning för en fortsatt globaliserad ekonomi. Alla aktörer
              på den finansiella marknaden agerar, på samma sätt som alla andra
              producenter av varor och tjänster, för att tjäna pengar genom
              att erbjuda tjänster som skapar ett mervärde både för säljare
              och för köpare, genom att förvalta medel på ett sätt som minimerar
              risken för ägarna, för spararna och för investerarna och genom
              att erbjuda effektiva och säkra betalningsmedel för enskilda och
              företag. Genom en väl fungerande konkurrens på de finansiella
              marknaderna garanteras samtidigt att sektorns effektivitet är
              hög, vilket i sig är en förutsättning för en positiv realekonomisk
              utveckling.
            </seg>
            <seg n="c215e004">
              Vi ställde större krav redan tidigare på den finansiella sektorn
              än på de flesta andra företag i en mängd hänseenden. Det krävs
              särskilda tillstånd för att bedriva bankverksamhet och annan finansiell
              verksamhet. Vi ställer större krav på kapital och riskhantering
              än vad vi gör på andra företag. Vi kräver större öppenhet och
              har särskilda regler för tillsyn och kontroll. Vi har särskilda
              sanktioner för misskötsel eller för dem som inte lever upp till
              kraven på öppenhet och insyn i verksamheten. En avreglerad finansiell
              marknad kräver precisa och tydliga regler. Avreglering är inte
              samma sak som regelbefrielse. Vi ställer inte högre krav därför
              att kapital i sig är viktigare än varor och tjänster, utan därför
              att den finansiella sektorns funktion är central för snart sagt
              alla andra viktiga samhällsfunktioner. Den finansiella sektorn
              hanterar samtidigt stora värden. Därför är konsumentskyddet särskilt
              viktigt.
            </seg>
            <seg n="a8eb4200">
              Banker med finansiella problem måste hanteras så att risken för
              systemkriser minimeras. En effektiv ordning för hantering av problembanker
              förstärker bankernas egna drivkrafter att undvika problem och
              minska risken för att en allmän oro ska uppstå till följd av att
              en enskild bank har problem.
            </seg>
            <seg n="def2f4f6">
              För att vara framgångsrik på både kort och lång sikt måste regeringens
              och riksdagens agerande i den här frågan präglas av trovärdighet
              men också mötas med förtroende både från allmänheten och från
              marknaden.
            </seg>
            <seg n="ebb42a5a">
              Det faktum att alla partier i riksdagen ställer sig bakom de
              principer som regeringen föreslagit, att förslagen genomförs snabbt
              och är samordnade med övriga länder inom EU och till viss del
              andra viktiga länder utanför EU ger en tyngd och en trovärdighet
              som förhoppningsvis ska skapa lugn på den svenska finansmarknaden
              och medverka till lugn på de internationella marknaderna.
            </seg>
            <seg n="1ca446af">
              Förtroendefrågan är svårare. Samtidigt som det finns en tendens
              och vilja vid varje kris att leta syndabockar och straffa dem
              som skapat krisen är det viktigt att se proaktivt och förhindra
              att liknande problem uppstår igen. Då måste man balansera.
            </seg>
            <seg n="ba5acfff">
              Vi kan inte med säkerhet säga vem som har skapat krisen, vilka
              faktorer det är som har skapat krisen, vad som var inledningen
              till krisen. Var det att man hade ambitionen att erbjuda människor
              med dålig betalningsförmåga möjlighet att köpa sin egen bostad
              som satte i gång den karusell som ledde till en omfattande världskris?
              Var det att politikerna och aktörerna på finansmarknaden hittade
              på nya finansieringsvägar för att möjliggöra finansieringen för
              enskilda människor med sämre betalningsförmåga? Var det att tillsynen
              inte fungerade tillräckligt? Var det att vi inte var medvetna
              om de risker som fanns i de olika värdepapperen, det vill säga
              den värdering som gjordes av de papper som sedan såldes vidare
              på de internationella finansmarknaderna?
            </seg>
            <seg n="305682d3">
              Det är svårt att peka ut syndabockar i en sådan här kris. Därför
              välkomnar jag regeringens förslag till en fördjupad forskning
              på området.
            </seg>
            <seg n="1d714d2c">
              I Sverige gick vi igenom en egen bankkris för mindre än 20 år
              sedan. Den krisen gav oss erfarenheter och kunskaper som är användbara
              i dag men som också har påverkat den nuvarande situationen. Krisen
              har medfört att vi har byggt upp en struktur för att förebygga
              och möta finansiella kriser. Förmodligen har den också medfört
              en större försiktighet och är en av förklaringarna till att svenska
              banker är mer konsoliderade och solida än de annars hade varit.
              Samtidigt har våra erfarenheter varit användbara när andra länder
              angriper sina problem.
            </seg>
            <seg n="f4e39516">
              Regeringens förslag innebär nya regler som är både heltäckande
              och överblickbara. Tidigare talare har gått igenom de olika delarna.
              Jag ska inte säga mer om det.
            </seg>
            <seg n="df0b0617">
              När det gäller riksdagens bemyndigande till regeringen att sälja
              statens aktier i ett institut där staten genom riktad emission
              eller garantiåtgärder tidigare medverkat till att stärka företagens
              kapitalbas menar vi att utgångspunkten måste vara att marknaden
              själv, det vill säga andra aktörer, ska visa intresse att gå in
              som ägare i banken i stället för att staten ska behålla sitt ägande.
              Ett överförande av statligt ägande måste därför ske på ett affärsmässigt
              korrekt sätt. Därför är det bemyndigandet riktigt.
            </seg>
            <seg n="b1dfc2c3">
              Vi kan ha synpunkter på orimliga ersättningar, bonusar och avgångsvederlag.
              Staten kan som ägare påverka utformningen av dem. Men för oss
              som lagstiftare och ansvariga för tillstånd och tillsynsverksamhet
              är det utformningen av ersättningssystemen som är det centrala.
              Ersättningssystem som ökar riskbenägenheten och därmed stabiliteten
              i systemet kan inte accepteras.
            </seg>
            <seg n="416140e4">
              Fru talman! Avslutningsvis vill jag tacka finansutskottets kansli
              för ett tålmodigt och engagerat arbete under beredningen av det
              här ärendet. Vi har haft extremt kort tid på oss att bereda stabilitetspropositionen.
              Den första genomgången gjordes med lagrådsremissen som underlag.
              Efter det att propositionen lämnades fastställdes en motionstid
              på fyra dygn. Under den tiden hade majoriteten och oppositionen
              kontinuerliga kontakter med kansliet som kontaktpersoner. Under
              de sista dygnen pågick mer eller mindre kontinuerliga överläggningar
              innan betänkandet justerades i går eftermiddag. Det hade inte
              varit möjligt utan en mycket engagerad insats från kansliets sida.
              Jag vill tacka från hela utskottet för det arbetet.
            </seg>
          </u>
          <note n="1843fd8b">
            Med detta, fru talman, yrkar jag bifall till förslagen i finansutskottets
            betänkande.
          </note>
          <note n="27ad2cdf">
            I detta anförande instämde Jan Ericson (m).
          </note>
          <note type="speaker" n="f5a19ae7">
            Anf. 5 ULLA ANDERSSON (v) replik:
          </note>
          <u who="ulla_andersson_97add8" xml:id="i-8ff4767d76cd68f2-1" n="d7b738f5">
            <seg n="203b903b">
              Fru talman! Jag vet inte om Lars Elinderson blev lite besviken
              när inte Bosse Ringholm tryckte på knappen en gång till och instämde.
            </seg>
            <seg n="75d5270b">
              Jag vill också tacka finansutskottets ledamöter för en bra process
              i det här ärendet. Jag glömde göra det i mitt anförande.
            </seg>
            <seg n="aebc6c95">
              Jag hörde ditt anförande, och du ställde många frågor frågor
              som jag också ställde i mitt anförande och som jag menar behöver
              en lösning. Genom dina frågor har du egentligen instämt i Vänsterpartiets
              förslag om en kommission. Varför förnekar ni betydelsen av ett
              sådant arbete? Det kanske du kan utveckla.
            </seg>
            <seg n="b4bd345c">
              Du pratade om finanssektorns uppdrag att omfördela risker och
              att det skulle minimera riskerna för ägarna och spararna, det
              vill säga kunderna. Man kan säga att de totalt har misslyckats
              i det här fallet. Du pratade också om att man ställde krav på
              öppenhet och insyn i banksektorn. Det kan vi väl också konstatera
              har totalt misslyckats.
            </seg>
            <seg n="ca622602">
              Det konstaterandet borde leda till ett ställningstagande för
              ditt parti som regeringsparti, men också utifrån det ansvar jag
              menar att ni har som parti genom att ha företrätt den här linjen
              av självreglering och marknadslösning som vi nu ser effekterna
              av.
            </seg>
            <seg n="698d8a35">
              Du pratade också om och ställde frågor om kontroll och Finansinspektionens
              uppdrag. Jag menar att finansmarknaden återigen har visat att
              inspektionen alltid kommer efter. Det är ungefär som med dopning.
              När dopningspolisen har kommit fram till vilket preparat det rör
              sig om har man redan hittat ett nytt preparat för att kringgå
              regelverket.
            </seg>
            <seg n="86df4131">
              Jag är rädd för att vi kommer att stå här om ett antal år med
              samma situation, men med nya så kallade finansiella instrument
              som orsak. Jag skulle vilja höra hur Lars Elinderson tänker förhindra
              det.
            </seg>
          </u>
          <note type="speaker" n="0bf19454">
            Anf. 6 LARS ELINDERSON (m) replik:
          </note>
          <u who="lars_elinderson_65ad1d" xml:id="i-ec37b8ee8fdcefcb-0" n="5b7ed69c">
            <seg n="49cbebf5">
              Fru talman! Jag ska göra vad jag kan. Jag måste medge att det
              kommer att kräva medverkan inte bara från alla i den här kammaren,
              från regeringen och de finansiella aktörerna utan också internationellt.
            </seg>
            <seg n="615e9592">
              Huvudinvändningen mot ert förslag att tillsätta en svensk kommission
              för att utreda bakgrunden till den här finanskrisen är att vi
              bedömer att en sådan kommission inte kan komma fram till någon
              rimlig slutsats. Det krävs internationella genomgångar, internationella
              överenskommelser och en internationell konsensus om de faktum
              som ligger bakom krisen.
            </seg>
            <seg n="f1056655">
              Vänsterpartiet tillhör dem som ofta pekar ut syndabockar när
              det uppstår problem. I det här fallet menar jag att den grundläggande
              syndabocken har varit en social välvilja på en marknad som inte
              har haft förutsättningar att klara av att försörja alla människor
              med de bostäder som man har haft intresse och behov av. Det har
              varit en politisk process i USA för att öka möjligheterna för
              människor i små omständigheter att köpa bostad. Det har lett till
              en kostnadsexplosion på bostadsområdet och till en osund utveckling
              av finansiella instrument som ingen har haft kontroll över.
            </seg>
            <seg n="e0c9de19">
              För ett och ett halvt år sedan diskuterade vi här i kammaren
              ett förslag till nya regler för bankernas kapitaltäckning. Ulla
              Andersson hade då en invändning mot det förslaget, nämligen att
              de stärkta kraven skulle innebära ökade svårigheter för icke betalningskraftiga
              låntagare företag i glesbygden och människor i små omständigheter
              att låna pengar i bankerna. Det var en av de invändningar som
              Ulla då hade.
            </seg>
            <seg n="f78758a3">
              Syndabocken är inte tydlig. En svensk kommission kommer inte
              att sätta fingret på vad som har satt i gång den här typen av
              kris.
            </seg>
          </u>
          <note type="speaker" n="3778bee4">
            Anf. 7 ULLA ANDERSSON (v) replik:
          </note>
          <u who="ulla_andersson_97add8" xml:id="i-8ff4767d76cd68f2-2" n="d7b738f5">
            <seg n="114503ed">
              Fru talman! För att tydliggöra vill jag säga att det som Vänsterpartiet
              ifrågasatte var om rätten att sätta olika räntor beroende på var
              man bor i landet skulle betyda något för den regionala utvecklingen.
              Det ville vi följa upp. Det tycker jag var ett väsentligt inlägg
              i den debatten.
            </seg>
            <seg n="01cc221c">
              Lars Elinderson låter som Svenskt Näringsliv gjorde tidigare
              när till och med Dagens Industri slog bakut, nämligen att det
              handlar om fattiga människors möjlighet att få en bostad och om
              de politiska samtal som har förts i USA.
            </seg>
            <seg n="43aac560">
              Det man sade i USA var ju inte: Ni måste ordna lån till dessa.
              Man menade att det skulle vara möjligt. Politikerna sade inte
              heller: Ni ska paketera det här och sprida det i världen så att
              vi öppnar för ett risksystem. Inte ens Dagens Industri köper den
              förklaringen, Lars Elinderson, så det behövs lite tillnyktring
              från högerns sida. Det kanske finns något grundläggande fel i
              systemet.
            </seg>
            <seg n="c9685bad">
              Att först tvinga fattiga människor att köpa sig en bostad genom
              att inte tillgodose bostadsbehovet och sedan göra dem till syndabockar
              i en finansiell kris är en människosyn som jag tar avstånd från.
            </seg>
            <seg n="6610bec9">
              Lars Elinderson verkar blunda för att man till och med måste
              ge Finansinspektionen i uppdrag att se till att de garantier staten
              ger tillfaller bankkunderna. Lars Elinderson måste väl ändå medge
              att det är något fel i systemet när man behöver sätta en myndighet
              på att kontrollera vad staten gör med dessa pengar, att garantera
              bankkunderna deras rätt till lägre kostnader.
            </seg>
            <seg n="26bcb9fd">
              Hur ser Lars Elinderson på detta? Han ger inga svar utan säger
              bara att vi har fel som kräver en kommission. Själv har han inga
              lösningar. Vi försöker blicka framåt, förhindra, förebygga, komma
              med olika alternativa förslag, öppna upp för en diskussion och
              debatt och bidra till det. Lars Elinderson försöker krypa bakom
              problemet genom att säga att vi bara vill kräva ansvar. Jag tycker
              att jag fick dåligt med svar på mina frågor, Lars Elinderson.
            </seg>
          </u>
          <note type="speaker" n="c1c44cea">
            Anf. 8 LARS ELINDERSON (m) replik:
          </note>
          <u who="lars_elinderson_65ad1d" xml:id="i-ec37b8ee8fdcefcb-1" n="5b7ed69c">
            <seg n="a305d7b1">
              Fru talman! Det kan vara lite svårt att på två minuter svara
              på 13 olika frågor, i synnerhet om de är komplexa och svåra.
            </seg>
            <seg n="4ef41773">
              Den huvudfråga som Vänsterpartiet lyft fram är behovet av en
              svensk kommission för att utreda krisens orsaker och grunder.
              Jag tror inte att det löser problemet. Internationell forskning
              kommer under många år att ha anledning att titta på vad som generellt
              sett riskerar att sätta i gång den här typen av finanskriser.
              Jag tror att en bättre väg är att internationellt finna former
              för regleringen av internationella åtgärder.
            </seg>
            <seg n="68c9b3f9">
              Samtidigt vill jag konstatera att varje statlig insats, både
              inom det här området och inom andra områden, kräver en uppföljning.
              Att Finansinspektionen får uppgiften att på detta område garantera
              att medlen går till det som de är syftade till är en självklarhet.
            </seg>
          </u>
          <note type="speaker" n="4084b95c">
            Anf. 9 ROGER TIEFENSEE (c):
          </note>
          <u who="roger_tiefensee_509485" xml:id="i-05acde382ccdd0fa-0" n="91ea04f8">
            <seg n="f96cdcff">
              Fru talman! Riksdagsledamöter! Åhörare! Det finns flera skäl
              att glädjas åt att riksdagen i dag kan fatta beslut om en stabilitetsplan
              för det finansiella systemet. Åtgärderna i sig är givetvis centrala,
              men också processen fram till dagens beslut har varit mycket betydelsefull.
            </seg>
            <seg n="3783de4a">
              Om jag börjar med stabilitetsplanen, och de åtgärder som föreslås,
              är syftet med den att få ett finansiellt system som åter börjar
              fungera normalt. Det finansiella systemet fungerar inte normalt
              i dag. Vi ser det på hushållen som får betala orimligt höga boräntor.
              Vi ser det på företagen som har svårt att få krediter. Vi ser
              det på företagens kunder som också har svårt att få krediter.
              Exempelvis har Scanias och Volvo Lastvagnars kunder i dag svårt
              eller omöjligt att få finansiering för de lastvagnar som de redan
              beställt. Från att det ena kvartalet ha nått all-time-high går
              Volvo Lastvagnar tillbaka och har det andra kvartalet 115 lastbilar
              beställda. Det är något exceptionellt, något extremt, som händer.
            </seg>
            <seg n="9591a066">
              Det slår rätt in i ekonomin. Vi ser det i varsel i företagen,
              och vi ser det i oron för framtiden både hos företagen och hushållen.
              Det blir en negativ spiral som vi måste bryta.
            </seg>
            <seg n="33588985">
              Fru talman! Då kan man fråga sig: Hur kunde det bli så här? Lars
              Elinderson redogjorde på ett förtjänstfullt sätt för själva skeendet.
              Jag ska inte gå in på det ytterligare, men vi vet att roten är
              den subprime -kris som startade i USA. Problemet blev akut när
              investmentbanken Lehman Brothers tilläts gå i konkurs. Då uppstod
              ett slags beröringsångest i hela det finansiella systemet. Ingen
              litade på någon. Bankerna vågade inte låna av varandra, och det
              uppstod problem när krediter förföll. Man fick problem när man
              skulle låna på nytt. Man fick allt kortare löptider och allt högre
              kostnader för att refinansiera sig. Vi fick en likviditetskris.
              Det är den vi ser i det svenska finansiella systemet. Det är alltså
              inte en solvenskris utan en likviditetskris.
            </seg>
            <seg n="df274336">
              Det hela blir som en fotbollsmatch där ingen vågar passa till
              någon annan. Man vågar inte ens passa till sina medspelare av
              rädsla för att medspelaren kan få för sig att göra självmål. Det
              blir ingen rolig match. Publiken sviker, den kanske kräver tillbaka
              sina biljettutlägg, och det blir en kris för fotbollen.
            </seg>
            <seg n="a1bea964">
              Därför, fru talman, är åtgärderna i stabilitetsplanen viktiga
              och nödvändiga. Det handlar om att återskapa förtroendet för det
              finansiella systemet. Dagens Industri skrev på ledarplats den
              21 oktober, efter att regeringen presenterat sin lagrådsremiss,
              att det förhoppningsvis nu skapas ett skyddsnät som minskar nödvändigheten
              med blixtutryckningar från Riksbanken och Riksgälden. Våra institutioner
              Riksbanken och Riksgälden har tvingats göra blixtutryckningar,
              och de har gjort det på ett mycket bra sätt. Nu skapar vi ett
              ramverk för hur vi ska hantera den finansiella oron.
            </seg>
            <seg n="27768a4f">
              Kortsiktigt handlar det om ett garantiprogram som ska minska
              kostnaden för refinansieringen, bankernas återfinansiering. Det
              ska vara möjligt att få krediter och till rimliga kostnader både
              för hushåll och företag. På längre sikt handlar det om en stabilitetsfond
              så att vi får ett system för att kunna hantera banker och institutioner
              som riskerar att hamna på obestånd.
            </seg>
            <seg n="4f5b9288">
              När det gäller processen fram till detta, fru talman, kan man
              se att EU och regeringen visat gott ledarskap och handlingskraft.
              På Sonia Karlsson lät det som om endast Gordon Brown gjort en
              förtjänstfull insats i detta, men jag tycker att den svenska regeringen
              och de svenska erfarenheterna inte ska förminskas. Vi gick igenom
              en egen, hemgjord, kris på 90-talet. Erfarenheterna från den har
              varit mycket viktiga när det gällt att agera på rätt sätt via
              Mats Odell, Anders Borg och andra aktörer som funnits vid våra
              institutioner. Bland annat handlar det om hur vi ska göra för
              att inte skattebetalarna i slutändan står där med notan. I stället
              är det institutionerna, aktieägarna, som får betala.
            </seg>
            <seg n="c39d6a1d">
              Det har varit en snabb process. EU:s stabilitetsplan har gått
              vidare i en lagrådsremiss. Vi har på bara något dygn fått in synpunkter
              från myndigheter, institutioner och andra aktörer. De ska ha en
              eloge för att ha accepterat detta och agerat på ett så snabbt
              sätt. Vi har en proposition som behandlats i riksdagen. Jag vill
              passa på att tacka finansutskottets kansli för dygnet-runt-arbete
              och glatt mod samt allianskollegerna och oppositionen i finansutskottet.
            </seg>
            <seg n="ee568ce7">
              Alla har bidragit till processen. Det finns, som vi hört i debatten,
              inga stora meningsskiljaktigheter. De som kanske vill markera
              och stå ut lite grann, och också gör det, är Vänsterpartiet och
              Ulla Andersson. Jag har full respekt för det, och jag tycker om
              Ulla ändå.
            </seg>
            <seg n="8bf94dfc">
              Det handlar framför allt om ett bemyndigande för regeringen att
              kunna avyttra det statliga ägandet. En sådan situation kan uppkomma
              när man tillämpar den lag som vi ska besluta om i dag. Jag kan
              förstå att det är en våt dröm för Vänsterpartiet att få ett verktyg
              för att förstatliga företag och banker. Det är emellertid inte
              poängen med det hela. Poängen är att få stabilitet i det finansiella
              systemet och hålla skattebetalarna skadeslösa. Att avyttra tillgångarna
              är en viktig del i att hålla skattebetalarna skadeslösa.
            </seg>
            <seg n="09eeca80">
              Det är när vi kan sälja tillgången som den förverkligas, och
              det är därför viktigt att kunna sälja den när läget är det rätta.
              Att då gå via riksdagen, för att få ett bemyndigande att sälja,
              kan ta alldeles för lång tid. Det kan också handla om affärshemligheter,
              och själva inlösen och försäljning kan dessutom vara inne i en
              snabb process. Att behöva ha ett bemyndigande av riksdagen skulle
              kanske förhindra själva åtgärden och därmed skapa kris i systemet.
              Och då har vi inte ens löst den första uppgiften.
            </seg>
            <seg n="1d7c79b8">
              Det förvånar mig lite att även Socialdemokraterna varit inne
              på detta under processens gång, men de fullföljer det inte såsom
              Vänsterpartiet gör, vilket hedrar Socialdemokraterna.
            </seg>
            <seg n="3274031e">
              Med detta, fru talman, vill jag yrka bifall till utskottets förslag
              i betänkandet.
            </seg>
          </u>
          <note type="speaker" n="ee6209d9">
            Anf. 10 ULLA ANDERSSON (v) replik:
          </note>
          <u who="ulla_andersson_97add8" xml:id="i-8ff4767d76cd68f2-3" n="d7b738f5">
            <seg n="9fb22530">
              Fru talman! Jag tackar Roger för de värmande orden från talarstolen.
              Det är nog inte ofta man får höra offentligt att man är omtyckt.
              Det uppskattar jag.
            </seg>
            <seg n="9d175fba">
              Jag tror att Roger Tiefensee uppskattar att det finns en ideologisk
              debatt i riksdagen. Det är oerhört betydelsefullt för demokratin
              och samtalet i det demokratiska samhället.
            </seg>
            <seg n="70aaa92f">
              Vi är också helt överens om att skattebetalarna ska hållas skadeslösa.
              Men jag tror att det finns en väsentlig skillnad i tempot. Vänsterpartiet
              menar att vi måste stanna upp, analysera, rekonstruera och titta
              på vad som behövs för att skattebetalarna ska hållas skadeslösa.
            </seg>
            <seg n="85971e9f">
              Jag tror inte att lösningen är att springa i väg och sälja av
              på en gång, som Centerpartiet framhåller. Möjligen kan det vara
              så att det kanske till och med är bättre för skattebetalarna i
              någon av de här situationerna att behålla ett antal aktier, till
              och med kanske äga en bank eller bygga upp en ny bank. Men låt
              oss inte springa på som om ingenting hade hänt. Låt oss ta oss
              tiden att analysera. Att sälja behöver inte vara lika bråttom
              som det är att se till att det finns likviditet i systemet.
            </seg>
            <seg n="55c7e0bb">
              Jag tror också att skattebetalarna uppskattar att få möjlighet
              att säga vad de anser behövs för att skapa stabilitet och förtroende
              för finanssystemet igen. Jag förstår inte varför ni hela tiden
              vill springa vidare och har den här brådskan genom hela ärendet,
              som är så oerhört väsentligt och viktigt för hela samhället och
              samhällets utveckling. Den väg ni tidigare har förordat har slagit
              fel. Bara det borde ge anledning till att stanna upp.
            </seg>
          </u>
          <note type="speaker" n="ab67b2a8">
            Anf. 11 ROGER TIEFENSEE (c) replik:
          </note>
          <u who="roger_tiefensee_509485" xml:id="i-05acde382ccdd0fa-1" n="91ea04f8">
            <seg n="8b52281f">
              Fru talman! Jag uppskattar också att ha en ideologisk debatt.
              Jag uppfattar att det är just ideologiska skiljaktigheter som
              ligger i botten.
            </seg>
            <seg n="8bb4906f">
              Jag uppfattar det också som att vi är överens om att skattebetalarna
              ska hållas skadeslösa. Det har varit väldigt viktigt för mig i
              denna process. Riksbanken ger nödkrediter med väldigt bra ränta.
              Det är ett sätt att gagna skattebetalarna.
            </seg>
            <seg n="64fcd068">
              Om man skulle hamna i situationen att man tvingas lösa in ett
              institut är metoden och verktyget för att få tillbaka de pengarna
              att avyttra. Det handlar inte om att sälja på en gång, utan det
              handlar om att sälja när det är rätt. Tvingas man gå via riksdagen
              för att begära ett bemyndigande kan tiden när det är rätt ha passerat.
            </seg>
            <seg n="303484ec">
              Det kan också vara som jag sade i mitt anförande, att tiden från
              att man löser in till att man säljer vidare är en del av ett upplägg
              som hänger ihop. Då kanske bemyndigandet som krävs för riksdagen
              gör att själva åtgärden i sig inte blir av. Då riskerar man hela
              det finansiella systemet.
            </seg>
            <seg n="6e1f52cf">
              Det handlar inte om att springa i onödan. Det handlar om att
              springa när en boll passas som det är värt att springa på, för
              att återkoppla till min fotbollsmetafor.
            </seg>
          </u>
          <note type="speaker" n="e4235866">
            Anf. 12 ULLA ANDERSSON (v) replik:
          </note>
          <u who="ulla_andersson_97add8" xml:id="i-8ff4767d76cd68f2-4" n="d7b738f5">
            <seg n="97e55a01">
              Fru talman! Roger säger att det inte handlar om att sälja på
              en gång utan om att sälja när det är rätt. Men rätt för vem och
              hur länge? Det kanske till och med är så, Roger, att det är mer
              rätt att spara aktier för att skattebetalarna ska få del av framtida
              vinster och inte enbart behöva kliva in när det är kris i systemet.
              Att socialisera förluster och privatisera vinster kan inte vara
              det bästa för skattebetalarna på lång sikt.
            </seg>
            <seg n="dc2e6190">
              Det handlar om att ägande är makt och inflytande, förutom att
              det skapar möjligheter att ta del av vinster. Det vet även du.
              Att behålla aktier kan också vara en möjlighet att styra utvecklingen.
              Det kanske inte är de här vi ska behålla, men låt oss ta ställning
              till det då. Låt oss inte springa i väg och göra misstag bara
              för att vi har så bråttom. Låt oss ta oss tiden att tänka efter
              och se vad som är rätt.
            </seg>
            <seg n="78e5dff7">
              Det kanske är så att vi om vi låter oss ha en process kommer
              fram till att vi behöver en till statlig bank, att vi behöver
              bygga en ny bank eller att vi behöver behålla några av aktierna
              eller vidta andra åtgärder. Men varför ha bråttom, och varför
              föra det bakom lyckta dörrar? Har inte skattebetalarna rätt att
              få veta och se vad som händer och ta ställning till hur detta
              ska skötas? Det tycker jag är oerhört väsentligt i ett demokratiskt
              samhälle.
            </seg>
            <seg n="b6861bb2">
              Går det att återskapa förtroendet för någon som ser en räddningsaktion
              som en möjlighet att tjäna pengar? Det måste vara oerhört svårt
              att återskapa förtroendet för en sådan sektor, eller vad säger
              Roger? Vad har du för förslag på hur det ska kunna ske? Ni avvisar
              vårt förslag om att en kommission ska få arbeta med att titta
              på vad som har hänt nationellt och internationellt och se vilka
              verktyg som behövs nationellt och internationellt för att förhindra
              att detta återupprepas.
            </seg>
          </u>
          <note type="speaker" n="b8423b91">
            Anf. 13 ROGER TIEFENSEE (c) replik:
          </note>
          <u who="roger_tiefensee_509485" xml:id="i-05acde382ccdd0fa-2" n="91ea04f8">
            <seg n="0d4fb3e5">
              Fru talman! Det som vi diskuterar syftar till att återskapa förtroendet
              för och inom den finansiella sektorn, så att man börjar lita på
              varandra och passa bollen till varandra, så att spelet blir roligare
              och företag och hushåll får möjlighet att få krediter till vettiga
              priser. Det är själva grunden.
            </seg>
            <seg n="843f4369">
              Kostnaderna ska instituten och aktieägarna ta. Skattebetalarna
              ska hållas skadeslösa så långt som möjligt. Jag anser att verktyget
              för det är att avyttra tillgångarna när det är rätt. Det ska vara
              rätt för skattebetalarna. Det ska vara rätt ur deras perspektiv,
              för de ska hållas skadeslösa. Ulla Andersson och jag kan säkert
              diskutera hur länge som helst när det är rätt och om det är rätt.
            </seg>
            <seg n="d4c8dd60">
              Om man inte ges bemyndigande kan en del upplägg och räddningsaktioner
              bli helt omöjliga om inlösen och avyttring sker i ett svep. Riksdagen
              skulle behöva komma in där och det skulle dra ut några veckor
              emellan. Då kanske åtgärden i förstone inte blir av. Då har Ulla
              Andersson med sin benhårda attityd omöjliggjort åtgärden och därmed
              skapat oro i det finansiella systemet. Det gäller att skicka rätt
              signaler. Syftet är inte att börja socialisera och förstatliga
              banker, utan att skapa stabilitet i det finansiella systemet.
            </seg>
          </u>
          <note type="speaker" n="17ee1254">
            Anf. 14 CARL B HAMILTON (fp):
          </note>
          <u who="carl_b_hamilton_b4f697" xml:id="i-67a4256cd5624f92-0" n="4ac1e735">
            <seg n="abd51bf6">
              Fru talman! Den amerikanska bankkrisen är ett makroekonomiskt
              marknadsmisslyckande av nästan aldrig tidigare skådad omfattning.
              De mekanismer som sätter en sådan här snöboll i rullning har vi
              sett många gånger förr. Men aldrig har en finansiell snöboll fått
              rulla så länge, bli så stor och rulla in i så många länder som
              denna gång.
            </seg>
            <seg n="7bef4926">
              Fru talman! I allt väsentligt är regeringspartierna och oppositionen
              överens om förslaget om hur en akut kris i Sverige ska hanteras.
              Vi har ingen kris i Sverige, men vi har ett system där beslut
              tas om hur en sådan ska hanteras. Det är bra. Skillnaden mellan
              regeringen och oppositionen kan i detta fall betecknas som krafs
              i marginalen när vi ser det i dess perspektiv. Vår enighet ger
              förhoppningsvis beslutet ett större genomslag, och det gäller
              inte bara marknaden.
            </seg>
            <seg n="5be9311f">
              Det här förslaget är grundat på ett EU-beslut fattat för en kort
              tid sedan, som nu genomförs på svensk botten. I alla EU-länder
              skapar man nu en motsvarande nationell lagstiftning. Senare tids
              EU-beslut för att hantera den amerikanska finanskrisen har skapat
              trygghet och stabilitet för människorna i Europa. EU:s agerande
              har medverkat till att stabilisera världsekonomin på ett avgörande
              sätt.
            </seg>
            <seg n="f5345df8">
              På den här punkten går som vanligt den stora vattendelaren i
              svensk politik. Regeringspartierna och Socialdemokraterna bejakar
              EU-samarbetet, Vänstern och Miljöpartier är emot det.
            </seg>
            <seg n="2c26bd28">
              Hade den antieuropeiska delen av oppositionen fått råda så hade
              de starka EU-besluten om stabilisering av finanskrisen aldrig
              kunnat fattas.
            </seg>
            <seg n="8e946468">
              Inte bara ekonomin i Sverige och Europa utan hela världsekonomin
              hade kunnat slås i spillror om Vänsterns och Miljöpartiets Europapolitik,
              eller snarare brist på Europapolitik, hade fått råda. Det är ett
              faktum värt att hålla i minnet en dag som denna.
            </seg>
            <seg n="55c5167e">
              Europa hade dessutom haft 15 fler nationella valutor som säkert
              hade skapat åtskilliga nationella valutakriser förutom den finansiella
              krisen.
            </seg>
            <seg n="aa486558">
              Om vi tar ett steg tillbaka och för ett ögonblick betraktar detta
              betänkande och oppositionens alternativ kan vi notera att risken
              för 25 nationella kaos på valuta- och kreditmarknaderna i Europa
              faktiskt är den antieuropeiska oppositionens alternativ till dagens
              förslag till beslut. Betänk det!
            </seg>
            <seg n="723cde2d">
              Betänk det om inte annat när frågan om regeringsalternativen
              kommer upp till analys i Sverige. I politiken bor Vänsterns och
              Miljöpartiets kaos inte granne med Gud men väl med Socialdemokraterna.
            </seg>
            <seg n="1e3d3d88">
              Fru talman! I hanteringen av en bankkris är några frågor alltid
              återkommande. En första är hur skattebetalarna ska hållas skadeslösa
              när staten tvingas ingripa med antingen garantier, direkt ägande
              eller på annat sätt. En andra är hur krisen alls kunde uppstå
              och hur man ska hindra nya bankkriser.
            </seg>
            <seg n="b58b1bd2">
              Självklart är beslut som leder till banknationalisering en sista
              utväg och mycket svårsmälta. Jag ser Bosse Ringholm här i kammaren.
              Inte sedan hans tid som ordförande i SSU har denna fråga varit
              uppe på kravlistan, vare sig för SSU eller för någon annan. Men
              kanske väcktes här än en gång av Ulla Andersson.
            </seg>
            <seg n="35dae455">
              Fru talman! Icke desto mindre kan en temporär nationalisering
              vara det som krävs, det vill säga att staten övertar ägande av
              aktier som ger ett avgörande inflytande över den aktuella banken.
              Det framhålls också i betänkandet att staten i så fall ska ta
              preferensaktier vid ett ägarövertagande.
            </seg>
            <seg n="e22f29bb">
              Nästa steg i en sådan process är en rekonstruktion av banken.
              Det gäller att få den på fötter, bli lönsam och att sälja banken
              så att skattebetalarna får tillbaka pengarna. Vi tycker att det
              är bra att staten inte äger banker. Vi vill sälja den när den
              är rekonstruerad och få tillbaka pengarna.
            </seg>
            <seg n="a7bf3a4a">
              Men långt dessförinnan, innan man kommer till säljfrågan, måste
              nya kvastar in i fallerade banker för att ta hand om de friska
              delarna och se till att bankerna kommer i gång igen med din huvuduppgift.
            </seg>
            <seg n="b182b27e">
              Vad är huvuduppgiften? Jo, den är att sammanföra dem som vill
              låna ut med dem som vill låna och sammanföra dem som vill spara
              med dem som vill investera.
            </seg>
            <seg n="4d351973">
              Annars blir det inga investeringar, efterfrågan går ned och människor
              kan inte spara på ett säkert sätt till exempelvis sin pension,
              lägenhet, villa, eller vad det nu är.
            </seg>
            <seg n="f18aa72c">
              Inköpen upphör. Vi hörde här tidigare Roger Tiefensee referera
              exemplet med Volvo som inte får några order för att åkerierna
              inte får några lån. Man måste lösa upp detta för att efterfrågan
              på Volvolastbilar ska komma tillbaka.
            </seg>
            <seg n="d5ccf36c">
              Risken med en kris på de finansiella marknaderna är just att
              det kan sprida sig som en smitta till andra reala marknader, inte
              minst arbetsmarknaden och jobben. Vi stöder och räddar inte bankerna
              för ägarnas eller chefernas skull, utan för jobbens, lönens och
              besparingarnas skull.
            </seg>
            <seg n="23440328">
              Fru talman! Den så hyllade förre Federal Reserve-chefen i USA
              Alan Greenspans eftermäle blir att han bäddade för krisen genom
              släpphänthet i räntesättningen och mjukhet mot marknaden.
            </seg>
            <seg n="5123576e">
              Greenspan överskattade marknadens rationalitet och förmåga att
              se om sitt eget hus. Han trodde aldrig att de ledande amerikanska
              finansiella företagen och bankerna skulle agera så att de lade
              krokben för sig själva och själva blev offer för sina egna beslut.
              Men så blev det. Greenspan var för godtrogen och snäll, sett i
              backspegeln.
            </seg>
            <seg n="307a3672">
              Slutsatsen av detta är: Det må ha varit girighet på den privata
              sidan som medverkade till krisen, men det fanns också en för stor
              snällhet hos beslutsfattare i offentlig sektor, hos myndigheter,
              i den amerikanska centralbanken och i kongressen som har stiftat
              lagarna.
            </seg>
            <seg n="6e6ed5f4">
              Om vi återgår till Sverige är vi säkert lite godtrogna här också.
              Det här betänkandet är kanske en reaktion på att vi inte har det
              regelverk som vi borde ha haft redan tidigare. Här i landet finns
              en ohelig allians mellan facket och många i näringslivet. Båda
              har en traditionell Greenspan- bias till förmån för låga räntor,
              expansiv finanspolitik och fallande valutakurs. Man ser det kortsiktigt
              positiva med detta men inte de systemrisker som ligger i att bejaka
              dessa tre faktorer.
            </seg>
            <seg n="83e98078">
              Det finns en kortsynthet och brist på systemperspektiv hos arbetsmarknadens
              parter, många i näringslivet och i journalismen-ideologins höga
              beredskap att kritisera myndigheter, riksbank och regering när
              de agerar strängt och kritiskt. Det bäddar lätt för finanskrisproblem
              den dag när denna kris är glömd och vi som hör till dagens ärrade
              aktörer är pensionerade, ingen nämnd och ingen glömd.
            </seg>
            <seg n="720ce96f">
              Fru talman! Vår årgångseffekt, om jag får säga det så, blir att
              vi nu lämnar i arv till kommande generationer detta betänkande.
              Betänkandet ger förslag till lagar och regler om hur vi i Sverige
              ska hantera kriser i det finansiella systemet. Men betänkandet,
              precis som Ulla Andersson har noterat, säger inte mycket om hur
              framtida kriser ska motverkas eller förutses.
            </seg>
            <seg n="29c749ad">
              Inte heller finns det någon text om reformer av det finansiella
              systemet som kan ge ökad insyn i och begriplighet av vad som pågår,
              eller om vad som på ett systemriktigt sätt skulle kunna hindra
              sådana bonus- och ersättningssystem som är destabiliserande och
              riskdrivande.
            </seg>
            <seg n="8030b635">
              Vi vet heller inte om, eller eventuellt hur, vi bör motverka
              det flockbeteende som finns på marknaderna och prisbubblor som
              uppstår. Här behövs mycket mer forsknings- och utredningsarbete.
              Det är ingen tvekan om detta. Men betänkandet är avsett att hantera
              det mer akuta problemet.
            </seg>
            <seg n="756c1e77">
              Fru talman! Låt mig avslutningsvis ta upp frågan om bonusar och
              ersättningar. De får, som jag redan nämnde, inte vara utformade
              så att de blir riskdrivande eller destabiliserande på något annat
              sätt. Det är en viktig systemaspekt på frågan.
            </seg>
            <seg n="e52f8c70">
              Men ersättningar och bonusar får heller inte vara stötande och
              strida mot normal rättskänsla. De får heller inte strida mot,
              med ett lite ålderdomligt uttryck, goda seder, något som är ett
              ganska bra uttryck i det här sammanhanget.
            </seg>
            <seg n="e2686942">
              När staten tar över ägandet i en bank kan alla ersättningssystem
              och bonusar som finns i denna bank ändras på det sätt som den
              dominerande ägaren, det vill säga staten, önskar för att uppfylla
              målet om återgång till stabilitet och så småningom även privat
              ägande.
            </seg>
            <seg n="07fe8c04">
              I fallet där staten tar över en bank blir inte diskussionen om
              bonusar och ersättningssystem särskilt aktuell. Ledningen kan
              avskedas, styrelser bytas ut och avgångsvederlag kan göras om.
              In med nya kvastar.
            </seg>
            <seg n="87b67533">
              Men allt detta måste följa rättsstatens grundläggande principer.
              Om det finns civilrättsliga avtal ska de normalt följas om det
              inte är så att de genom sin utformning kan ses som en stöld från
              företaget eller trolöshet mot huvudman. Det har funnits sådana
              exempel. Om vi skulle överge rättsstatens principer har vi hoppat
              från en galen tunna till nästa.
            </seg>
            <seg n="3a9e1524">
              För företag som utnyttjar garantisystemet är förutsättningarna
              något annorlunda. Även här gäller naturligtvis rättsstatens grundläggande
              principer om att ingångna avtal normalt ska följas. Vid de fallen
              får man också lita till andra mekanismer, det vill säga att ledning
              och styrelser i bankerna är tillräckligt kloka så att de anpassar
              ersättningssystem och bonusar till det för banken uppkomna prekära
              läget. Det är i ganska knepiga situationer som ledningarna ska
              motta garantier.
            </seg>
            <seg n="9a43a60d">
              Annars blir det inte bara medierna och riksdag som ställer besvärande
              frågor till ledningen och styrelsen, utan säkerligen också bankernas
              kunder, dem som banken ska leva på, och andra aktieägare.
            </seg>
            <seg n="60180c8e">
              Kombinationen av medierna, kunder, opinionsbildare och andra
              aktieägare kommer erfarenhetsmässigt att vara en ganska svettig
              motpart för den ledning och styrelse som både vill dra nytta av
              ett garantisystem och ha ersättningar och bonusar som inte skulle
              stå i samklang med allmänna rättsmedvetandet och goda seder.
            </seg>
            <seg n="32deb9cb">
              Fru talman! Avslutningsvis instämmer jag gärna med vad tidigare
              har sagts om och berömmet av finansutskottets personal. Men jag
              skulle vilja utsträcka detta till Finansdepartementets tjänstemän
              och ledning. Även där har man arbetat intensivt och i skift under
              minst två veckor för att åstadkomma denna proposition och så småningom
              detta betänkande.
            </seg>
          </u>
          <note type="speaker" n="84d5c6b7">
            Anf. 15 ULLA ANDERSSON (v) replik:
          </note>
          <u who="ulla_andersson_97add8" xml:id="i-8ff4767d76cd68f2-5" n="d7b738f5">
            <seg n="67746240">
              Fru talman! Aldrig har en snöboll rullat så länge och så fort
              och passerat så många länder. Något sådant sade Carl B Hamilton
              i sin inledning. Och det är väl som SEB sade i finansutskottet;
              den ekonomiska teoribildningen har inte kunnat se att detta skulle
              kunna ske. Man sade då också att inte heller Riksbanken har kunnat
              förutse detta eftersom den har varit så upptagen av inflationsbekämpning.
            </seg>
            <seg n="f5d241ba">
              Är det inte så, Carl B Hamilton, att kejsaren just nu är naken
              och att den teoribildning du har stött faktiskt nu har krackelerat?
              Det är väl lite därför du också pratar så mjukt om Alan Greenspan
              och säger att han är godtrogen och snäll. Alan Greenspan har stått
              för en teori om att marknaden reglerar sig själv, och det har
              väl du också gjort. Jag har för mig att du till och med tyckte
              att det var bra att Lehman Brothers tilläts gå omkull, för marknaden
              skulle ju reglera sig själv.
            </seg>
            <seg n="c4de522b">
              Nu ser vi effekterna av detta. Jag tror att det här är lite av
              anledningen till att du, Carl B Hamilton, står här och börjar
              diskutera och spekulera om EU och om EU inte hade funnits och
              om det hade varit si eller så. Du spekulerar därför att du egentligen
              inte har något argument och därför att din teoribildning inte
              längre fungerar. Därför vill du skjuta bort fokus från de frågorna
              till något annat och säger att det är vi som har problemet bara
              för att vi kritiserar EU-systemet.
            </seg>
            <seg n="5188f0d5">
              Jag vet inte, Carl B Hamilton, om du precis som Stefan Fölster
              har lovordat Island och Islands utveckling och därför inte heller
              så gärna vill ha den här debatten. Det skulle vara intressant
              att höra hur du nu ser på framtiden. Du lovordar ju statligt inflytande
              där eftersom det skulle garantera att bonussystemen inte höjs.
              Det kanske är så att Carl B Hamilton har nyktrat till och även
              ser statligt inflytande som ett alternativ.
            </seg>
          </u>
          <note type="speaker" n="41aac0fc">
            Anf. 16 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-67a4256cd5624f92-1" n="4ac1e735">
            <seg n="b258abf3">
              Fru talman! Jag har varit nykter hela tiden, och jag är ledsen
              om jag har gett ett berusat intryck.
            </seg>
            <seg n="b9756162">
              När det gäller Riksbanken och den teoribildning som Ulla Andersson
              är inne på är det klart att man måste rannsaka sig själv. Den
              nationalekonomiska vetenskapen ska och bör göra det, men det gäller
              framför allt myndigheter i Förenta staterna och Storbritannien
              som ju har de stora finansiella centrumen. Det handlar om i vilken
              utsträckning man har försökt ha bättre regleringar än de regleringar
              som finns.
            </seg>
            <seg n="66420bd1">
              Jag tror inte på mer regleringar. Däremot tror jag på bättre
              regleringar. Men det är inte något bra svar; det kan jag gärna
              erkänna. Därför kan jag instämma i Ulla Anderssons krav på att
              man måste skaffa sig ökad kunskap om vad det är som driver fram
              finanskriser, hur man ska hantera dem och framför allt om vilka
              lärdomar man ska dra. En finanskris är inte lik en annan när det
              gäller hur de startar, men själva förloppen är ganska lika.
            </seg>
            <seg n="9151a959">
              Jag tror faktiskt inte att jag har yttrat mig om Lehman Brothers.
              Jag har inget minne av det i alla fall. Men vi har ett eget exempel
              i och med Carnegie. Vi får ställa oss frågan: Tycker vi att Carnegie
              skulle gå i konkurs? Det tror jag inte hade varit så bra. Riksbanken
              har mycket mer information ingendera av oss har lika mycket information
              och gör sannolikt en riktig bedömning. Det tycker jag är ett mer
              närliggande problem.
            </seg>
            <seg n="614fc112">
              Beträffande Island skrev jag en artikel i Svenska Dagbladet för
              drygt en vecka sedan om problemen där. Jag kan gärna diskutera
              dem, och jag har aldrig varit någon anhängare av den isländska
              bubblan. Jag identifierade den ganska tidigt.
            </seg>
          </u>
          <note type="speaker" n="2a8d5a63">
            Anf. 17 ULLA ANDERSSON (v) replik:
          </note>
          <u who="ulla_andersson_97add8" xml:id="i-8ff4767d76cd68f2-6" n="d7b738f5">
            <seg n="3eb12503">
              Fru talman! Carl B Hamilton säger att en finanskris inte är lik
              någon annan. Men oavsett finanskris och dess orsaker har det hittills
              alltid varit skattebetalarna som står där och på något vis ska
              vara bufferten och stabiliteten i systemet. Visar inte det på
              bräckligheten och bristerna och på hur vagt systemet är? Det går
              inte att lita på ett system som är uppbyggt på att man ska tjäna
              pengar på att spekulera i spekulationer. Det finns inte någon
              materiell bas längre, och då är det svajigt.
            </seg>
            <seg n="3b2b87e3">
              Precis som Carl B Hamilton sade behövs åtgärder. Jag är glad
              för att han säger att vi behöver stanna upp och att det kanske
              inte behövs mer regleringar, men bättre regleringar. Men i det
              paket vi nu antar i dag och som det råder stor enighet om finns
              det inte mycket till förslag om hur man förebygger kommande kriser.
              Det är det här jag menar är den stora bristen i paketet.
            </seg>
            <seg n="1d8c49db">
              Ett sätt att förebygga kommande kriser kan vara att stanna upp
              och inte bestämma sig för att sälja och gå vidare i den ekonomiska
              teoribildning som har varit förhärskande under lång tid. Du vill
              ju på en gång sälja av bankerna utan att först stanna upp och
              titta om det är rätt sätt eller inte. Det visar att insikten eller
              tillnyktringen kanske inte har kommit så långt. Jag blir fortfarande
              lite orolig för att du verkar tro på självregleringar även fortsättningsvis.
            </seg>
          </u>
          <note type="speaker" n="63a056ee">
            Anf. 18 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-67a4256cd5624f92-2" n="4ac1e735">
            <seg n="9f9e4bcf">
              Fru talman! Det är viktigt att slå fast att skattebetalarna inte
              betalar någonting i garantisystemen. Det är lån och likviditet
              som ställs till företagens och bankernas förfogande för att få
              i gång hjulen. Alternativet är, som jag sade, att efterfrågan
              faller bort och människor blir arbetslösa och får gå från hus
              och hem. Det är väl ingen av oss som är intresserad av det.
            </seg>
            <seg n="aca07321">
              Det finns fall där staten tar över banker. Staten var tvungen
              att ta över den statliga Nordbanken i början på 1990-talet därför
              att den hade tagit för stora risker. Det var en nationell finanskris
              och en annan orsak. Man kan nog säga att skattebetalarna har fått
              tillbaka sina pengar i dag genom att man sedan har sålt aktierna.
              Man har ju behållit några aktier som man kan sälja nu så snart
              det blir läge för det.
            </seg>
            <seg n="fa37bd74">
              Det förslag som Ulla Andersson har om en kommission tror jag
              är fel. Jag kan hålla med om syftet, men jag tror inte på att
              en grupp av svenska politiker, svensk fackföreningsrörelse och
              svenska arbetsgivare skulle kunna knäcka de här stora och svåra
              frågorna som har en internationell dimension. Jag tror att man
              får gå till universitet och högskolor, internationella organisationer
              av typen OECD och IMF och inte minst centralbankerna. De ska utreda
              och komma med förslag, och det är ju redan uppdraget till de här
              institutionerna.
            </seg>
            <seg n="566ea8a3">
              Men det kommer att vara en ganska lång och knagglig väg för att
              komma fram. Det beror på många faktorer. En av dem är det som
              jag sade om att den ena bankkrisen inte är lik den andra i sitt
              ursprung. Det blir lätt så att man försöker införa regleringar
              som löste den förra bankkrisen men inte den som kommer därför
              att man inte riktigt har förutsett det som komma skall. Det är
              mitt svar på hur man ska hantera detta krav på ökad kunskap.
            </seg>
          </u>
          <note type="speaker" n="a2af191a">
            Anf. 19 EMMA HENRIKSSON (kd):
          </note>
          <u who="unknown" xml:id="i-3b2fd745de04f01d-0" n="444c34d0">
            <seg n="daf78850">
              Fru talman! De två ärenden som riksdagen i dag ska fatta beslut
              om är oerhört viktiga för bankerna och för de finansiella instituten,
              som direkt berörs. Men det är inte för deras skull vi vidtar de
              här åtgärderna. Det är inte för bankdirektörer, aktieägare eller
              kallsvettande börsmäklare utan det är för småbarnsfamiljen i Hagsätra
              som i går kväll satt vid datorn och försökte betala räkningarna
              och bolåneräntorna. Det är för småföretagaren i Herrljunga som
              funderar på hur firman ska kunna behålla alla sina tre anställda
              om man inte får investeringslånet från banken. Det är för dem
              och för alla oss andra som är beroende av att banksystemet fungerar
              vi som får ta de första smällarna när förtroendet mellan bankerna
              och för bankerna är försvagat.
            </seg>
            <seg n="c9a9523e">
              Som vi har hört tidigare i debatten är vi i huvudsak överens
              mellan partierna och över blockgränserna. Vi är inte bara överens
              om att någonting behöver göras utan också om vad som ska göras
              och faktiskt i huvudsak också om hur det ska göras.
            </seg>
            <seg n="2c03e1e4">
              I den turbulens som har startat på andra sidan Atlanten och spridit
              sig över världen värre än den mest fruktade fågelinfluensa är
              det betryggande att Sveriges regering och svenska myndigheter
              har agerat handfast, effektivt och framgångsrikt. När regeringar
              i världen både har förlorat värdefull tid och spelat bort sina
              skattebetalares pengar genom tveksamma och felaktiga beslut har
              vi haft handlingsförmåga både här på hemmaplan och i det konstruktiva
              EU-samarbetet, där Sverige har haft en aktiv roll för att ta fram
              de gemensamma åtgärdspaket som har satts in. Det är glädjande
              att kunna konstatera att när det behövs som bäst visar sig det
              europeiska samarbetet från sin bästa sida.
            </seg>
            <seg n="80762270">
              Tyvärr går det inte att säga samma sak om de finansiella marknaderna.
              Hade vi kunnat göra det hade vi inte stått här i dag. Tyvärr är
              marknaden och marknaden är ju du och jag, alla vi som är nyttjare
              av den finansiella marknaden inte alltid så rationell som den
              borde vara när det börjar gunga och vi börjar känna den svettiga
              lukten av kris. När vi har tappat tron på varandra och på att
              marknaden ska fungera slutar också marknaden att fungera. Det
              blir en självuppfyllande profetia. Det blir uppenbart hur sårbar
              en mellanmänsklig relation, som den finansiella marknaden, är.
              Ingen relation kan fungera utan tillit, och som ni vet tar det
              lång tid att bygga upp tillit men det går väldigt snabbt att rasera
              den. Både höjningen av insättningsgarantin och förslagen i propositionen
              om stabilitetsstärkande åtgärder för det svenska finansiella systemet
              är steg på vägen för att återuppbygga den här tilliten.
            </seg>
            <seg n="83899737">
              Länge kände sig svenska insättare trygga med att ha sina pengar
              på banken. Det fanns inte ett behov av en insättningsgaranti.
              Så har det inte varit i andra länder lika länge, utan det har
              funnits olika typer av insättningsgarantier på olika nivåer. När
              den här tryggheten rubbades i Sverige införde vi också en insättningsgaranti.
              Genom det samarbete och den gemensamma marknad som finns i EU
              har det funnits skäl att vidta gemensamma åtgärder. Därför höjs
              nu också insättningsgarantin till 500 000 kronor.
            </seg>
            <seg n="f48a3e18">
              Redan när regeringen uttalade sin vilja att höja insättningsgarantin
              kände sig många bankkunder tryggare. Det visar också på den irrationaliteten
              att fastän garantin inte har börjat gälla känner människor att
              man inte behöver ha pengarna i madrassen och att man har sluppit
              bolstra med detta. Att bankkunderna känner sig trygga är oerhört
              viktigt, och därför är jag glad att vi är eniga i den frågan i
              utskottet.
            </seg>
            <seg n="cb1a3f98">
              Fru talman! Som jag sade i min inledning är det på samma sätt
              bankkundernas trygghet som står i centrum för de stabiliseringsåtgärder
              som vidtas. Det gäller både dem som behandlas i betänkandet och
              de åtgärder som har vidtagits av Riksbanken och Riksgälden. Men
              det är inte bara deras intressen som står i fokus vid utformandet
              av förslagen, utan det är också skattebetalarnas. Vi har alla
              ett intresse av att det finansiella systemet fungerar. Vad som
              hänt i andra länder när man inte vidtagit åtgärder visar med mer
              än önskvärd tydlighet hur oerhört långtgående konsekvenser ett
              icke-agerande kan få.
            </seg>
            <seg n="68bb934a">
              Ingen i denna kammare eller i regeringen har något intresse av
              att uppmuntra osunt spekulerande eller understödja överdrivet
              risktagande. Men låt oss också erkänna att det kan finnas en intressekonflikt
              mellan behovet av att vidta åtgärder för att komma till rätta
              med de brister som vi nu ser och det ökade risktagande som kan
              bli följden av samma åtgärder. Även om det redan har berörts här
              i debatten vill jag ändå lyfta fram två aspekter på det här.
            </seg>
            <seg n="43f36916">
              Den ena aspekten handlar om de särskilda medel som avsätts för
              riktad forskning för att vi bättre ska kunna lära oss hur de finansiella
              kriserna uppstår och hur vi kan undvika dem. Regeringen avser
              att avsätta 30 miljoner per år för forskning om de finansiella
              marknaderna och 10 miljoner per år för att finansiera samverkan
              mellan branschen, myndigheter och regeringen. Den breda enighet
              som finns om hur vi ska agera för att hantera den kris vi står
              inför i dag skapar i sig en sund stabilitet. Men lika viktigt
              som att undvika de värsta effekterna av den nuvarande krisen är
              det att försöka förhindra kriser i framtiden. Forskningspengarna
              kan bidra till det.
            </seg>
            <seg n="8dd6da85">
              De erfarenheter som finns i vårt land av att hantera bankkriser,
              både här hemma och i utlandet, är värdefulla. Även i de nu pågående
              skeendena världen över finns ett stort intresse av den kunskap
              om att hantera bankkriser som finns hos flera av våra myndighetsföreträdare.
              Det visar vilket stort förtroende de upprätthåller även internationellt.
              Att ytterligare bygga på den kunskapen genom forskning är bra
              inte bara för att förhindra kriser i Sverige framöver utan för
              att bidra till stabilitet i hela den globala finansiella sektorn.
            </seg>
            <seg n="37d64b38">
              Den andra aspekten jag vill lyfta fram handlar om det ansvar
              som finns hos de enskilda aktörerna på den finansiella marknaden.
              Oavsett vad den forskning som initieras kommer fram till är det
              redan i dag uppenbart att risktagande kan bli kostsamt för bankerna,
              för deras aktieägare, för kunderna och för skattebetalarna. Aktörerna
              i de finansiella institutionerna måste ta sitt eget ansvar. Det
              tydliggörs också väl i regeringens proposition och i betänkandet
              att det i första hand är kreditinstituten och deras ägare som
              ska bära kostnaderna när stödåtgärderna behöver sättas in. Men
              ingen har något att vinna på att det får gå så långt. Därför är
              det viktigt att ägar- och ledningsansvar tas för att se över incitamenten
              som riskerar att frammana onödigt och ökat risktagande. För skattebetalarnas
              skull är det ett politiskt intresse, men för bankkundernas och
              för den egna trovärdighetens skull borde det vara ett minst lika
              viktigt ägarintresse.
            </seg>
            <seg n="260ef0e9">
              Fru talman! Slutligen vill jag rikta mitt tack till alla dem
              som bidragit till att vi på så här kort tid har lyckats få igenom
              det här stabilitetsprogrammet. Tacket går, precis som från flera
              av de tidigare talarna, både till tjänstemännen på utskottskansliet
              och till tjänstemännen på Regeringskansliet. Jag vill också framföra
              mitt tack till oppositionen för det stöd som visats för regeringens
              och riksdagsmajoritetens åtgärder. Ibland brukar man säga att
              snabbhet inte är riksdagens bästa gren, men jag tycker att vi
              börjar ta oss i den också.
            </seg>
            <seg n="0808d4f8">
              Genom de beslut vi fattar i dag finns det goda skäl att tro att
              småbarnsföräldrarna i Hagsätra kommer att få novemberlönen att
              räcka både till bolåneräntan och till julklappar, och företagaren
              i Herrljunga och hans anställda kan tryggt se fram emot ett positivt
              besked om investeringslånet.
            </seg>
            <seg n="41e48c2e">
              Fru talman! Med detta yrkar jag bifall till förslagen i betänkandet.
            </seg>
          </u>
          <note n="e8581bf0">
            I detta anförande instämde Holger Gustafsson (kd).
          </note>
          <note type="speaker" n="8e0207be">
            Anf. 20 MIKAELA VALTERSSON (mp):
          </note>
          <u who="mikaela_valtersson_072e3b" xml:id="i-a9c77ff552b4a37a-0" n="ed56cfe7">
            <seg n="a280152e">
              Fru talman! Det är sedan en tid tillbaka ett allvarligt läge
              på världens finansmarknader samtidigt som vi har gått in i en
              lågkonjunktur. De här två parallella processerna riskerar dessutom
              att förstärka varandra.
            </seg>
            <seg n="a6ae7d1d">
              Krisen, som inleddes med övervärderade fastigheter och de så
              kallade subprime -lånen i USA, blev akut i och med Lehman Brothers
              konkurs i september. Lehmans fall drabbade hela det finansiella
              systemet och ledde till en djup förtroendekris. Krisen blev långt
              större och fick vidare spridning än vad man någonsin kunde ha
              trott.
            </seg>
            <seg n="6524fa61">
              De svenska bankerna har än så länge en relativt stark finansiell
              ställning, men den samlade effekten av den globala oron och det
              minskande förtroendet för de svenska bankerna har gjort att bankerna
              i Sverige har fått svårare att få långfristiga lån på marknaden.
            </seg>
            <seg n="da708d93">
              Riksbanken och Riksgälden har redan agerat för att underlätta
              situationen, men det är också helt nödvändigt att vi gör vad vi
              kan från det politiska systemet för att bidra till att återupprätta
              förtroendet på marknaden och undvika värre kriser i framtiden.
            </seg>
            <seg n="4d50d8ac">
              I det rådandet läget ser vi det som nödvändigt att det presenteras
              stabilitetsstärkande åtgärder för det svenska finansiella systemet.
              Vi delar regeringens bedömning att den svenska regleringen ska
              utgå från EU-initiativet om finansiell stabilitet och att det
              är bra med en bred enighet i Europa om åtgärder.
            </seg>
            <seg n="fc29381d">
              Jag vill ta tillfället i akt och tacka för en bra och konstruktiv
              process mellan alla partier i det här intensiva arbetet under
              en väldigt kort tid. Det har varit mycket bra att regeringen under
              sin beredning av propositionen har gett oppositionen möjlighet
              att komma med synpunkter på utformningen av förslagen. Det har
              också vid beredningen av förslagen i utskottet funnits en vilja
              att nå en så stor enighet som möjligt. Jag är mycket tacksam för
              det, och jag tror dessutom att det ytterligare har förbättrat
              förslagen. Jag tror att det är värdefullt att vi i den här situationen
              kan visa upp en så stor enighet kring de nödvändiga åtgärder som
              vi i dag ska besluta om.
            </seg>
            <seg n="ba58a0f7">
              Det har varit viktigt för oss i Miljöpartiet att åtgärderna utformas
              på ett sätt som är tillräckligt omfattande så att det skapar stabilitet
              och säkrar företagens likviditetsbehov. Det är viktigt att det
              är de finansiella aktörerna som tar del av statens åtgärder som
              också bär sina kostnader. Det är också viktigt att alla deltar
              i garantisystemet för att stabilisera marknaden.
            </seg>
            <seg n="2689a1a5">
              Fru talman! Vi har fått gehör för flera synpunkter som vi har
              lämnat under processens gång. Särskilt skulle jag vilja framhålla
              vikten av att riksdagen ska hållas informerad kontinuerligt. Regeringen
              och ansvariga myndigheter får genom de förslag vi i dag ska besluta
              om ett mycket långtgående och brett mandat att vidta åtgärder
              som kan vara nödvändiga. Vi har också sett att ett sådant mandat
              och en sådan tydlig signal om handlingskraft och beredskap behövs.
              Men när man gör stora avsteg från gängse ordning att gå via riksdagen
              har vi ansett att det är viktigt att man tydligt anger att riksdagen
              ska informeras och att man ständigt ska rapportera till riksdagen
              om olika åtgärder som vidtas. Därför är jag glad att utskottet
              i enighet nu föreslår ett tillkännagivande till regeringen med
              en skärpt skrivning om att riksdagen fortlöpande ska bli informerad.
            </seg>
            <seg n="449e5cd0">
              Det finns några frågor som vi inte helt har lyckats få samsyn
              kring. Trots detta väljer vi att ställa upp bakom betänkandet,
              där fördelarna absolut överväger, och inte reservera oss. Vi ser
              ett stort värde i att försöka få ett enigt utskott, och vi är
              nöjda med de texter vi har lyckats enas kring. Vi lyfter dock
              i ett särskilt yttrande upp några av de synpunkter där vi inte
              riktigt tyckte att vi nådde ända fram, och detta särskilda yttrande
              har vi tillsammans med Socialdemokraterna.
            </seg>
            <seg n="d91836d7">
              En av de för oss viktiga delar där vi kanske inte nådde hela
              vägen handlar om vikten av att minimera antalet tillfällen då
              man går förbi riksdagen och inte involverar den folkvalda församlingen.
              Det råder i dag tack och lov inte något direkt behov av kapitalstöd
              till något svenskt institut. Men i de framtida fall då man eventuellt
              behöver gå in med kapitaltillskott i en svensk bank ska detta
              ges i utbyte mot ägande i form av röststarka aktier. Det är rimligt
              att regeringen i ett sådant eventuellt akut, brådskande läge får
              mandat att agera. Ett eventuellt övertagande av ägande ska som
              vi ser det från Miljöpartiets sida endast vara temporärt för att
              lösa ett krisläge. När situationen normaliseras ska ägandet självklart
              avvecklas. Tillfället, krisen, ska inte användas för att förstatliga
              banker. Där är vi helt överens med regeringen.
            </seg>
            <seg n="095e549f">
              Men i ett läge då man ska avveckla detta ägande är det antagligen
              inte lika bråttom, och vi tycker att det skulle kunna vara rimligt
              i det fallet att kunna gå via riksdagen, inte för att försvåra
              avvecklandet utan för att få den demokratiska gång som man bör
              ha och för att inte behöva göra avsteg från den i just det fallet.
              Därför anser vi att det hade varit rimligt att utskottet hade
              kunnat föreslå regeringen att man vid varje enskilt tillfälle
              ska inhämta riksdagens bemyndigande att sälja en sådan egendom.
              Det uttrycker vi i det särskilda yttrandet.
            </seg>
            <seg n="4e961e74">
              Fru talman! Jag vill slutligen peka på att det i en sådan situation
              som vi nu upplever på de finansiella marknaderna är av stor vikt
              med sunda statsfinanser. Genom att den offentliga sektorns finansiella
              ställning är stark står vi i Sverige också väl rustade att möta
              kriser som den som nu pågår. En låg statsskuld som ger låga räntekostnader
              ger bättre förutsättningar att vidta åtgärder och möta en sådan
              här situation. Vi tycker att det är väldigt bra att vi i det här
              läget har samlats kring de åtgärder som behövs. Jag yrkar därmed
              bifall till förslaget i utskottsbetänkandet.
            </seg>
          </u>
          <note n="90e8598a">
            I detta anförande instämde Christopher Ödmann (mp).
          </note>
          <note type="speaker" n="a05454d2">
            Anf. 21 Statsrådet MATS ODELL (kd):
          </note>
          <u who="unknown" xml:id="i-3b2fd745de04f01d-1" n="444c34d0">
            <seg n="89420308">
              Fru talman! Jag vill börja med att tacka talmännen och riksdagens
              finansutskott dess ledamöter, kansli och personal för en mycket
              snabb och korrekt behandling av regeringens stabilitetsplan. Jag
              vill också tacka Socialdemokraterna, Vänsterpartiet och Miljöpartiet
              för ett mycket bra samarbete runt det här projektet. Jag tror
              att det har bidragit till att produkten har blivit bättre, som
              flera har sagt. Det har bidragit till att vi har en stor uppslutning
              i en svår tid runt ett paket som vi tror kommer att innebära lättnader
              för vanliga hushåll och svenska företag i en påfrestande och turbulent
              tid.
            </seg>
            <seg n="7dad09fc">
              I den allmänpolitiska debatten här i kammaren för några veckor
              sedan liknade jag den finansiella sektorn vid vårt blodomlopp.
              Jag tror att det är en ganska bra liknelse. Vi tänker inte så
              mycket på det, tror jag, dagligdags när det fungerar bra, men
              när det blir problem måste vi snabbt få hjälp. För att ta den
              här liknelsen har vi nu haft lättare problem som har hanterats
              av Riksbanken, Riksgäldskontoret och Finansinspektionen. Men när
              det verkligen blir bekymmer, det vi brukar kalla för proppar eller
              infarkter, måste det till något annat. Det är därför vi nu begär
              detta breda bemyndigande från riksdagen att kunna agera snabbt
              när det verkligen blir stora bekymmer.
            </seg>
            <seg n="d534eee9">
              Vi är inte där i dag. De svenska instituten är väl rustade och
              har betryggande buffertar men har drabbats av den globala krisens
              svåra sida, nämligen det misstroende som finns mellan aktörer,
              banker och investerare när det gäller att våga låna ut pengar
              till varandra. Det här är ett stort bekymmer som hittills har
              hanterats på ett bra sätt av Riksgälden och Riksbanken.
            </seg>
            <seg n="02fddc85">
              Om ingenting görs går det inte bara ut över den finansiella sektorn
              utan det går ut över hushåll och företag. Därför är det väldigt
              viktigt att ni alla i Sveriges riksdag nu deltar i att i dag se
              till att vi får möjlighet att ytterligare skapa trygghet i det
              här systemet.
            </seg>
            <seg n="aa09e3cd">
              Det handlar inte bara om regler. Det handlar också om förtroende.
              Det behövs en förstärkning av värdegrunden. Den har brustit. Det
              har brustit också i de regelverk som finns. Det är därför vi också
              satsar på forskning om detta: Hur ska vi kunna undvika att det
              här upprepas framöver? Det är en väldigt viktig sak. Vi satsar
              också 10 miljoner på att förstärka samarbetet mellan regering,
              myndigheter och aktörer och på att se till att erfarenhetsutbytet
              kan leda till åtgärder som förbättrar förutsättningarna för marknaden
              att fungera så att Sverige kan få en växande och blomstrande finanssektor.
            </seg>
            <seg n="2d2ac6b7">
              Vi ska inte glömma bort att det i Sverige i dag är ungefär 2,2
              procent av befolkningen som är sysselsatta inom finanssektorn,
              men de står för 5 procent av bruttonationalprodukten. Detta är
              kanske den mest välfärdsskapande sektorn ur produktivitetssynpunkt.
              Vi skulle kunna förbättra förutsättningarna i Sverige med sunda
              och goda villkor. Jag tror att vi har de förutsättningarna.
            </seg>
            <seg n="6b1e9ac6">
              Det har visat sig att Sverige är den plats som man ska befinna
              sig på när det blåser på det här sättet. Vi har stabila statsfinanser
              och banker och institut som har undvikit de problem som vi ser
              runt om i världen. De lärde sig i början av 90-talet att undvika
              den typen av strukturerade produkter där man paketerade goda och
              dåliga krediter och på ett icke transparent sätt sålde dem ut
              över hela världen. Vi har undvikit dem, mycket tack vare det kollektiva
              minne som fortfarande finns i de svenska bankerna.
            </seg>
            <seg n="667fa1b0">
              När vi talar om den kris som rådde i början av 90-talet är det
              som flera talare har sagt: Det var en hemmagjord kris som vi hade
              i slutet av 80-talet och början av 90-talet. Den blommade ut på
              ett sätt som drabbade oss väldigt kraftigt. Då hjälptes vi också
              åt över blockgränserna att hantera den krisen.
            </seg>
            <seg n="b7415ef6">
              Fru talman! Som de flesta är medvetna om och som har talats om
              här har den här krisen sin upprinnelse i Amerikas förenta stater.
              Det började i små, okända bolåneinstitut och har nu drabbat svenska
              hushåll genom att bolånekostnaderna har gått upp samtidigt som
              man har fått se värdet av sina besparingar smälta ihop.
            </seg>
            <seg n="72547cb9">
              Vi står nu väl rustade. Men eftersom krisen är världsomspännande
              kan inte ett litet land som Sverige klara sig utan att samverka
              med andra länder. Det är precis det som har skett också. Europeiska
              unionen har visat sig vara handlingskraftig. Det är en oerhört
              stor trygghet för Sverige att vi befinner oss där. Det är också
              så att det är Europeiska kommissionen som är motorn hela tiden
              för att förbättra regelverket och att se till att vi förfinar
              instrumenten och hanterar de växande belopp som nu finns i det
              finansiella systemet samt för att se till att vi har en övervakning
              som fungerar. De gränsöverskridande bankerna måste ju ha en tillsyn
              som också hänger ihop.
            </seg>
            <seg n="e2520925">
              Allt detta arbetar just EU och dess olika institutioner med.
              Det är en trygghet för oss i Sverige att vi har ett medlemskap
              och att det systemet har visat sig fungera bättre än nästan något
              annat motsvarande system i världen, inklusive Amerikas förenta
              stater.
            </seg>
            <seg n="c4056840">
              Våra kreditinstitut står starka, som jag har sagt, starkare än
              många andra länders. Men de har drabbats av likviditetsproblem.
              Vi kan inte heller, i den turbulens som nu råder, utesluta att
              den här krisen fördjupas och förvärras, och det kan leda till
              allvarliga problem för enskilda institut. Därför är syftet med
              de åtgärder som vi nu har föreslagit för riksdagen och som vi
              fått finansutskottets bifall för mycket talar väl för att också
              kammaren om en stund kommer att bifalla detta naturligtvis att
              återskapa förtroendet för ett fungerande och stabilt finansiellt
              system. Blodomloppet måste helt enkelt fungera.
            </seg>
            <seg n="11d74dc6">
              Vi har utformat förslagen så att de ska passa in i det europeiska
              systemet, men det är också en anpassning till svenska förhållanden.
            </seg>
            <seg n="20b5db9f">
              Det är, som utskottet också har noterat, av väldigt stor vikt
              att den enes stöd inte ska bli den andres stora problem. Vi har
              sett några sådana exempel under den här krisen. Jag tror att vi
              med de förslag som nu ligger på riksdagens bord ska kunna undvika
              detta.
            </seg>
            <seg n="eabdc3fd">
              Jag tycker att det är viktigt att understryka att det här, när
              vi nu gör det här för att återskapa förtroendet och för att få
              i gång flödet av upp- och utlåning, är ett frivilligt system.
              Det är ett frivilligt system. Men vi har utformat det så att alla
              kreditinstitut rimligtvis har ett eget intresse av att använda
              sig av garantin.
            </seg>
            <seg n="e31e6218">
              Prissättningen kommer att bli attraktiv. Den ska samtidigt spegla
              riskbilden i varje enskilt institut. Därigenom hoppas regeringen
              också att man kan undvika en konkurrenssnedvridning på marknaden.
            </seg>
            <seg n="bf1c8780">
              Jag vill särskilt understryka att ett instituts deltagande i
              det här programmet inte på något sätt ska ses som att institutet
              befinner sig i en kris. Det är väl så att varje klok husägare
              bör teckna en försäkring, helst innan skadan uppstår.
            </seg>
            <seg n="c1270fca">
              När förtroendet återvänder på marknaden är det också rimligt
              att riskerna minskar och därmed att deltagandet i den här formen
              av försäkring kommer att minska.
            </seg>
            <seg n="75b5f5d4">
              Vi, regering och riksdag, måste då se till att det finansiella
              systemet fungerar. Men vi har också ett ansvar gentemot skattebetalarna.
              Naturligtvis kan ingen förneka att ett sådant här program som
              nu omfattar 1 500 miljarder också innebär risker för skattebetalarna.
              Men jag tror att utformningen ändå är av den karaktären att det
              finns väldigt goda förutsättningar att skattebetalarna kommer
              att kunna gå skadeslösa ur det här.
            </seg>
            <seg n="3ebb4676">
              Vi bygger upp ett kortsiktigt garantiprogram med kommersiella
              villkor, för att delta i det, som är gynnsamma. Det är faktiskt
              en vinnvinn-situation för alla.
            </seg>
            <seg n="3fb3db81">
              Det finns också det längre programmet, som handlar om att man
              ska kunna hantera i stort sett varje situation som kan uppstå
              under en sådan här kris. Om ett institut skulle få sådana problem
              att det behöver vända sig till staten för ett kapitaltillskott
              finns staten där, men vi ställer väldigt höga krav. Det ska inte
              vara ett förstahandsalternativ att vända sig till staten när man
              får problem.
            </seg>
            <seg n="72a216e8">
              Vi kommer att kräva inflytande. Man kommer att få emittera röststarka
              preferensaktier med hög ränta. Det är självklart det kan jag säga
              att det när vi får ett ägande i ett sådant institut inte enbart
              kommer att handla om att kanske sänka ersättning av olika slag.
              Det kan också bli högaktuellt, fru talman, att byta ut både verkställande
              direktören och hela styrelsen i ett sådant sammanhang. Det har
              faktiskt redan förekommit, för inte så länge sedan, att Finansinspektionen
              gav sådana villkor för ett institut. Det är alltså någonting som
              är helt möjligt. Det ska inte på något sätt uppfattas som att
              det är en självklarhet att det bara handlar om att frysa löner.
            </seg>
            <seg n="ef5d2668">
              Det är självklart att det, när man får del av de här garantierna,
              finns ett åtgärdspaket som är tydligt. Men om man vill ha ett
              kapitaltillskott och att skattebetalarna ska gå in som ägare måste
              det också innebära kraftfulla möjligheter att se till att institutet
              kommer upp på banan med sunda principer och en sund ledning.
            </seg>
            <seg n="6c08f413">
              När en kris drabbar ett land som vårt är det naturligtvis av
              stort värde om det politiska systemet, som nu i dag, kan enas
              om vilka, ofta väldigt brådskande, åtgärder som måste till för
              att minska skadeverkningarna. Det har varit av väldigt stort värde
              för regeringen att i den här processen kunna konsultera och lyssna
              på oppositionen. Det har inneburit att det förslag som ligger
              på riksdagens bord i stort har kunnat utformas i samsyn. Det är
              värdefullt för vårt land att regering och opposition nu har kunnat
              enas om tagen.
            </seg>
          </u>
          <note type="speaker" n="9089519e">
            Anf. 22 ULLA ANDERSSON (v) replik:
          </note>
          <u who="ulla_andersson_97add8" xml:id="i-8ff4767d76cd68f2-7" n="d7b738f5">
            <seg n="e29cb5bd">
              Fru talman! Jag tycker att det är bra att statsrådet Odell kunde
              vara här i dag. Jag förstår att det har varit bråda dagar och
              att du måste vara väldigt trött. Det är fullt förståeligt. Men
              jag uppskattar att du är här och deltar i debatten.
            </seg>
            <seg n="3af230d4">
              Precis som du sade finns det en bred enighet om det här paketet
              det vill jag betona. Det finns också en bred enighet om att staten,
              det vill säga medborgarna, ska få aktier i utbyte mot insatt kapital,
              om vi nu tvingas gå in i en bank. Det är väl utifrån att vi alla
              är överens om att aktier ger inflytande och makt och att man därmed
              kan styra utvecklingen i det bolag som man går in i.
            </seg>
            <seg n="866964ed">
              Då är det något som blir lite märkligt för mig. Först ska vi
              använda skattebetalarnas pengar till att hjälpa till i en väldigt
              svår situation. Skattebetalarna ska stå för den stabiliteten.
              Sedan ska man ha ett bemyndigande att sälja av det här utan att
              skattebetalarna ens ska kunna få delta i en diskussion och en
              debatt om hur de faktiskt vill ha det.
            </seg>
            <seg n="c05b238b">
              Att det nu ska gå fort att tillse att det finns likviditet i
              systemet är en sak det har vi full förståelse för. Men att det
              sedan ska behöva vara så bråttom att vi inte ens tar oss tid att
              försöka lära någonting av den här situationen innan vi går vidare
              gör mig orolig. Det gör mig orolig såtillvida att det är lätt
              att återigen göra misstag, så att vi får stå här om 1015 år igen.
            </seg>
            <seg n="c097578c">
              I den förra bankkrisen, som du sade var nationell, fick ju också
              skattebetalarna kliva in. Det var många enskilda, både företag
              och konsumenter, som faktiskt inpå bara skinnet fick känna av
              det och som gör det än i dag. Man fick lämna hus. Man fick lämna
              företag.
            </seg>
            <seg n="f132d47c">
              Vi vill inte att det här ska upprepas. Så min fråga till statsrådet
              Odell är: Varför kan vi inte stanna upp och ta en diskussion och
              en debatt om det är rätt att sedan sälja de här aktierna eller
              inte? Varför inte låta oss titta på varje enskilt institut i lugn
              och ro?
            </seg>
          </u>
          <note type="speaker" n="331478fa">
            Anf. 23 Statsrådet MATS ODELL (kd) replik:
          </note>
          <u who="unknown" xml:id="i-3b2fd745de04f01d-2" n="444c34d0">
            <seg n="4956ab86">
              Fru talman! Det är ingen tvekan om att det råder en djup och
              bred ideologisk skillnad mellan regeringen och Vänsterpartiet
              i den här frågan.
            </seg>
            <seg n="fadd5ec5">
              Jag känner inte till Vänsterpartiets program i detalj, men jag
              antar att det fortfarande är en ideologisk inriktning att äga
              produktionsmedel av olika slag. Banker har alltid lockat partier
              i den delen av politiken som någonting man vill äga. Det finns
              inte så många exempel på att det är en väg till framgång.
            </seg>
            <seg n="bb86b0bc">
              Vi har ett statligt ägande i en bank, Nordea. Där äger staten
              19,9 procent. Den agerar på samma villkor, skulle jag våga säga,
              som de övriga tre stora bankerna och har en oberoende styrelse
              som fungerar på ett sätt som följer alla traditionella kriterier.
            </seg>
            <seg n="2ea5de6e">
              Visst kan vi stanna upp, men tanken med det här är ju inte att
              socialisera banker. Vi ska naturligtvis vänta tills vi ser att
              det är rätt tillfälle och rätt pris. Men när det gäller att skattebetalarna,
              alltså riksdagen, skulle konsulteras, om vi verkligen ska göra
              det, uppfattar jag det inte som att kammaren tycker att det här
              är ett tillfälle då vi ska köpa på oss banker som vi ska behålla.
            </seg>
            <seg n="64ca2511">
              Vi har behållit ägandet i Nordea, och det har varit lyckosamt.
              Nu har börsen gått ned. Den kanske går upp. Men en sak är klar.
              Det är ingen långsiktig affärsidé för skattebetalarna att vara
              stor ägare av näringsverksamhet. Det är bättre att vi överlåter
              det till entreprenörer som satsar egna pengar än att vi använder
              skattemedel i de sammanhangen.
            </seg>
            <seg n="07094726">
              Jag vet inte vilken relation Ulla Andersson och hennes parti
              har till budgetlagen, men den medger att man får sälja aktier
              under 50 procents ägande. Dessutom har Ulla Anderssons parti medverkat
              till att ge bemyndigande att sälja de noterade innehav som har
              funnits under ett antal mandatperioder bakåt.
            </seg>
          </u>
          <note type="speaker" n="7d1fa333">
            Anf. 24 ULLA ANDERSSON (v) replik:
          </note>
          <u who="ulla_andersson_97add8" xml:id="i-8ff4767d76cd68f2-8" n="d7b738f5">
            <seg n="ccd5889b">
              Fru talman! Jag tycker att Mats Odell gör det väldigt enkelt
              för sig. Han påstår att det finns en ideologisk skillnad. Det
              hoppas jag verkligen att det gör, men jag tror att det finns en
              överensstämmelse om att ägande ger makt, oavsett ideologi. Det
              är väl utifrån det perspektivet vi för den här diskussionen.
            </seg>
            <seg n="4246327f">
              Jag har inte sagt att vi ska behålla de här aktierna eller att
              vi ska socialisera de här bankerna. Jag säger: Låt oss ta möjligheten
              att stanna upp, titta på varje enskilt institut och fundera över
              på vilket sätt vi bygger ett stabilt system för framtiden.
            </seg>
            <seg n="5e0fedf1">
              För vi kan nog konstatera, både du och jag, att det system vi
              har i dag definitivt inte är stabilt. Det skapar otrygghet i hela
              samhället. Det är väl något vi borde lära oss, ta till oss och
              förebygga i framtiden.
            </seg>
            <seg n="06f159a5">
              Du pratar om att vi ska ta rätt tillfälle och sälja av till rätt
              pris. Rätt tillfälle för vem? Rätt pris för vem? Då kommer du
              att svara: skattebetalarna. Men det kan faktiskt vara bättre för
              skattebetalarna att få ta del av de framtida vinsterna som ägare.
              Det kanske ger mer på sikt. Det vet varken du eller jag i dag.
              Men jag tror att historien skulle visa att det är mer lönsamt
              att äga själv och på så vis styra utvecklingen.
            </seg>
            <seg n="a4c1eff5">
              Men låt oss fundera på detta och titta på det när varje tillfälle
              ges. Jag menar att den lag vi har i dag, att riksdagen ska besluta
              om försäljning vid ägande över 50 procent, bör kvarstå. Det finns
              ingen anledning att ändra den lagstiftningen i dag. Det bör kvarstå.
              Regeringen har fått ett oerhört stort bemyndigande och ett förtroende,
              men i den frågan finns det ingen brådska. Därför bör riksdagen
              och skattebetalarna ha kvar sitt inflytande över en sådan väsentlig
              fråga, över vår gemensamma framtid och hur vi ska bygga ett stabilt,
              tryggt och säkert finansiellt system. Så låt oss ta tillfället
              i akt och stanna upp och fundera. Det kan det väl inte finnas
              någon skillnad i.
            </seg>
          </u>
          <note type="speaker" n="6a02428b">
            Anf. 25 Statsrådet MATS ODELL (kd) replik:
          </note>
          <u who="unknown" xml:id="i-3b2fd745de04f01d-3" n="444c34d0">
            <seg n="ad6025a2">
              Herr talman! Ulla Andersson försöker nu på något sätt distansera
              sig från sin ideologi. Det är klädsamt. Men jag har faktiskt en
              viss erfarenhet, både av att sälja företag och av att lyssna på
              Ulla Anderssons råd. Hon vill alltid stanna upp. Hon vill aldrig
              sälja.
            </seg>
            <seg n="5853be74">
              När vi diskuterade försäljningen av Vin &amp; Sprit var det fel tillfälle.
              När vi har diskuterat OMX och alla de försäljningar som vi i backspegeln
              ser har varit otroligt lyckosamma för de svenska skattebetalarna
              har Ulla Anderssons parti rätta mig om jag har fel sagt att det
              var fel över huvud taget att sälja och fel tidpunkt.
            </seg>
            <seg n="6bdd2585">
              Vi ska vara väldigt glada. Alla de försäljningar som nu har gjorts
              visar sig vara otroligt lyckosamma. Jämför med de prisnivåer som
              gäller i dag! Då kommer Ulla Andersson att få se det.
            </seg>
            <seg n="f80a8b91">
              Vad gäller att ha den här typen av frågor i riksdagen, om ett
              institut som man tar in för att hjälpa tillbaka på banan, att
              vi ska ha en riksdagsdebatt om huruvida det är rätt tillfälle
              att sälja, så sker den typ av affärer som har gjorts upp nu i
              den här krisen ofta över en natt eller över en helg. Så har det
              varit med de aktioner som nu har gjorts. Jag tror att det är väldigt
              svårt att ha en riksdagsbehandling innan man kommer fram till
              om det är rätt tillfälle eller inte att sälja.
            </seg>
          </u>
          <note type="speaker" n="88ba30ad">
            Anf. 26 SONIA KARLSSON (s) replik:
          </note>
          <u who="sonia_karlsson_80d40a" xml:id="i-c0d391fb1b512f65-1" n="32da5198">
            <seg n="b7e6cc00">
              Herr talman! Till statsrådet Mats Odell vill jag säga att jag
              tycker att det är positivt att vi alla i riksdagen i dag är eniga
              angående det här beslutet för att få lugn och ro på den finansiella
              marknaden. Men trots att vi har fått många synpunkter tillgodosedda
              är det ett antal synpunkter som vi menar att regeringen borde
              ha tagit till sig mer.
            </seg>
            <seg n="ed3a9934">
              Det ena är att vi anser att det är av väldigt stor vikt att alla
              deltar i garantiprogrammet om det ska få avsedd effekt på finansmarknaderna.
              Jag vill därför fråga vad regeringen avser att göra om vi får
              en utveckling där systemviktiga banker ställer sig vid sidan av.
            </seg>
            <seg n="ee34fa20">
              När nu alla medborgare ställer upp för att stabilisera situationen
              på finansmarknaden är det lika viktigt att ledningarna i bankerna
              ställer upp. Det räcker inte med att avstå från löneökningar och
              nya bonusar. Vad avser regeringen att göra för att bankledningarna
              ska vara beredda att sänka ersättningarna om garantin utlöses?
            </seg>
          </u>
          <note type="speaker" n="3d0b7218">
            Anf. 27 Statsrådet MATS ODELL (kd) replik:
          </note>
          <u who="unknown" xml:id="i-3b2fd745de04f01d-4" n="444c34d0">
            <seg n="1c6194d0">
              Herr talman! Det här är ett frivilligt system. Det ligger i den
              europeiska modellen. De priser som Riksgäldskontoret nu kommer
              att tillämpa när något institut vänder sig dit och vill ha garantier
              för sin medelfristiga upplåning kommer att vara attraktiva för
              alla. Det är själva utgångspunkten. Systemet är konstruerat så.
              Det kan naturligtvis finnas institut som inte har lån av den karaktär
              som EU har fastställt, nämligen mellan 90 dagar och fem år tre
              år säger nu ECB. Det kan inte regeringen vidta några åtgärder
              mot.
            </seg>
            <seg n="8e2d99ae">
              När det här presenteras efter att riksdagen har fattat sitt beslut
              och förordningen är klar och överlämnas till Riksgäldskontoret
              kommer Sonia Karlsson att finna att vi har försökt skapa största
              möjliga flexibilitet inom ramen för det mandat som Europeiska
              rådet har beslutat om. Min utgångspunkt är att det kommer att
              vara attraktivt för alla att vara med.
            </seg>
            <seg n="7e9e9032">
              När det gäller frågan om olika typer av ersättningssystem har
              vi varit tydliga på den punkten att lönerna inte ska höjas under
              en tid för ledningsgruppens fem viktigaste, de som har de högsta
              samlade inkomsterna i ett institut. Man ska inte vare sig upparbeta
              eller utbetala bonus och andra rörliga ersättningar. Inte heller
              ersättningar som har upparbetats tidigare får utbetalas under
              den här perioden. Vi har också sagt att avgångsvederlag ska motsvara
              högst det som gäller för anställningar inom statligt ägda bolag.
            </seg>
            <seg n="179997d2">
              Jag tror att vi har hittat en modell som tillgodoser rättsstatens
              principer. Riksgäldskontoret kommer om synnerliga skäl föreligger
              också att kunna jämka den här typen av villkor.
            </seg>
          </u>
          <note type="speaker" n="175420b9">
            Anf. 28 SONIA KARLSSON (s) replik:
          </note>
          <u who="sonia_karlsson_80d40a" xml:id="i-c0d391fb1b512f65-2" n="32da5198">
            <seg n="a38db960">
              Herr talman! Jag måste ändå säga till Mats Odell att min fråga
              var: Vad avser regeringen att göra om vi får en utveckling där
              systemviktiga banker ställer sig utanför? Det är en annan del
              än det som Mats Odell svarade på. Jag tycker att det är väldigt
              viktigt att få ett svar på det, för där bör nog regeringen agera.
            </seg>
            <seg n="87dd5a02">
              Jag pratar om när den här garantin utlöses. Då menar vi inte
              bara att man ska ha kvar det man har fått utan att man borde få
              sänkta ersättningar. Vi tycker inte att det är rimligt att företag
              ska kunna fortsätta att betala ut bonusar samtidigt som vi använder
              skattebetalarnas medel till kapitaltillskott.
            </seg>
            <seg n="6f80257c">
              Jag måste också kort ha en synpunkt angående diskussionen tidigare
              om utförsäljningar. Vi säger om det som nu blir tvunget att det
              självklart sedan ska avyttras, fast vi hade önskat att riksdagen
              fick vara med och ge regeringen det bemyndigandet vid varje tillfälle.
            </seg>
            <seg n="cba14dbf">
              Däremot är vi klart emot de försäljningar som regeringen har
              gjort tidigare. Vi hoppas nu verkligen att regeringen avstår från
              och stoppar försäljningen av Nordea. Vi anser att det är väldigt
              viktigt att det är kvar. Sådant ägande som staten haft tidigare
              anser vi är viktigt att behålla.
            </seg>
          </u>
          <note type="speaker" n="0f644a1f">
            Anf. 29 Statsrådet MATS ODELL (kd) replik:
          </note>
          <u who="unknown" xml:id="i-3b2fd745de04f01d-5" n="444c34d0">
            <seg n="aef03599">
              Herr talman! Den enda situation som jag kan se där en systemviktig
              bank inte skulle vilja ta del av de här garantierna är om den
              banken kan ordna sin upplåning billigare än vad den blir med de
              statliga garantierna. Att vi i ett sådant läge skulle vidta några
              åtgärder tycker jag inte känns motiverat.
            </seg>
          </u>
          <note type="speaker" n="48b18d53">
            Anf. 30 CHRISTOPHER ÖDMANN (mp):
          </note>
          <u who="unknown" xml:id="i-3b2fd745de04f01d-6" n="444c34d0">
            <seg n="6e17e3d4">
              Herr talman och ledamöter! Som författare till en motion om att
              höja insättningsgarantin till 500 000 kronor kan man inte annat
              än vara nöjd inte minst med den snabba behandlingen. Motionen
              såg dagens ljus den 26 september. Nu är det den 29 oktober och
              det är dags för beslut.
            </seg>
            <seg n="f46a855d">
              Jag vill i likhet med andra säga att arbetet i finansutskottet
              har varit mycket konstruktivt. Miljöpartiets synpunkter har tagits
              till vara. Som motionär känner man inte alltid att betänkandet
              är bättre än motionen, men så är det. Därför kommer Miljöpartiet
              också att bifalla förslaget i betänkandet när det gäller insättningsgarantin.
            </seg>
            <seg n="7a00c93e">
              Som vi alla känner till har det hänt en hel del under hösten.
              När jag funderade på insättningsgarantin kände jag att detta är
              något som bara måste till. Jag såg att regeringen försökte berätta
              om den insättningsgaranti på 250 000 som fanns. Riksbanken, andra
              aktörer och ekonomijournalister gjorde det också. Det verkade
              dock som om det inte gick igenom mediebruset som var hysteriskt
              mellan varven.
            </seg>
            <seg n="4afe61e3">
              Det var ett bra initiativ från regeringen att man den 6 oktober
              gick ut och sade att man skulle höja insättningsgarantin. Man
              föreslog också andra åtgärder. Regeringen visade ett ledarskap
              och det var viktigt. Man bröt också igenom mediebruset. Det var,
              tycker jag, första gången det hände. Om inte alla blev lugnade
              så blev i alla fall många lugnade av denna insats från regeringens
              sida. Mats Odell med flera ska ha en eloge för det.
            </seg>
            <seg n="b51606b2">
              Häromdagen hörde jag att man i Lettland har en spännande ekonomi.
              Man har en låneekonomi. Lettländarna har lite att jämföra med.
              Bakåt i tiden fick man pengar men hade inget att köpa. I dag finns
              ett stort utbud av varor, men man måste låna pengar för att köpa
              sig hus och annat. Lettland har förmodligen en stor kris framför
              sig som man ska försöka reda ut.
            </seg>
            <seg n="3478818a">
              Det gäller att lära sig lite grann. Många av de nya ekonomierna
              har inte den erfarenhet som vi har i Sverige av att ha stött på
              sådana här kriser tidigare.
            </seg>
            <seg n="a86491ef">
              Åpropå diskussionen skulle jag vilja säga: Lär vi oss aldrig?
              Jo, jag tycker att vi har lärt oss en hel del. Förslaget om insättningsgarantin
              kom ändå i början av krisen för jag ser detta som början av krisen.
              Insättningsgarantin på 90-talet infördes efter krisen. Det var
              eftertankens kranka blekhet. Det som tas upp i dag visar att vi
              faktiskt försöker lära oss av tidigare kriser när det gäller finansen.
            </seg>
            <seg n="227ff110">
              Det är oerhört viktigt för konsumenter och medborgare. Jag har
              främst tänkt på småsparare och enskilda medborgare. Samtidigt
              har jag förstått att det kan vara bra för bankerna att ha kapital
              så att människor inte föredrar, som Emma tog upp, att ha pengarna
              i madrassen.
            </seg>
            <seg n="d8f92fe0">
              Det är dags, precis som flera har gjort, att försöka se lite
              framåt. Vi vet i dag att många människor i Sverige har tagit lån
              som de inte kan klara av. Bubblan med sms-lånen har drabbat många
              människor. Det var bara några hundra som hade problem våren 2006,
              nu handlar det om väldigt många människor.
            </seg>
            <seg n="bd6b64d1">
              Kommunerna bör fundera på hur de kan förbättra ekonomisk rådgivning.
              Det kanske är genom att satsa mer på konsumentrådgivare och konsumentvägledare
              så att människor kan få hjälp, stöd och råd innan man hamnar i
              akuta lägen för sin privatekonomi.
            </seg>
            <seg n="8d0edfda">
              Man behöver satsa på ett bredare folkbildningsarbete som ger
              ökade kunskaper i privatekonomi och konsumentkunskap. Det är inte
              för sent; krisen är inte avklarad. Det finns anledning att börja
              göra det nu för att ge ökade kunskaper till människor så att de
              kan ta hand om sin egen ekonomi.
            </seg>
            <seg n="ea50e4ea">
              Det finns en satsning i skolorna kallad Koll på cashen. Flera
              myndigheter är med. Det är ett mycket bra initiativ. Det är dock
              viktigt för dem som inte går i skolorna att också få kunskaper
              i dessa svåra frågeställningar.
            </seg>
            <seg n="49a23013">
              Framåt i tiden finns det all anledning, vilket flera också har
              tagit upp, att fundera på vilka åtgärder vi ska fortsätta att
              ta på olika sätt. Då behövs det nog en bred folkbildning för många
              människor.
            </seg>
            <seg n="8b12736d">
              Det behövs också lite specialkurser för de finansiella slarvpellar
              som hanterar väldigt mycket pengar på ett, som det har visat sig,
              lite ovarsamt sätt. Det försöker riksdagen delvis ta beslut om
              i dag, men det kommer att behövas fler beslut i framtiden.
            </seg>
          </u>
          <note n="22999562">
            Därmed yrkar jag bifall till förslaget om insättningsgarantin.
          </note>
          <note type="speaker" n="efa9bd20">
            Anf. 31 BOSSE RINGHOLM (s):
          </note>
          <u who="bosse_ringholm_4e5a25" xml:id="i-b1fbda94ccc57fbf-0" n="635d42cf">
            <seg n="4ce82adf">
              Herr talman! Det är naturligtvis en styrka att riksdagen över
              både parti- och blockgränser kan besluta om åtgärder för att markera
              behovet av insatser för den finansiella stabiliteten i den oroliga
              värld som vi just nu lever i.
            </seg>
            <seg n="1efeaecb">
              Det är också en styrka att vi kan följa upp de europeiska signaler
              som har skickats ut. Euroländerna har haft en betydelse, men det
              är utan tvekan så att Storbritannien, som inte är ett euroland,
              med dess premiärminister Gordon Brown har varit den främsta idégivaren
              och inspiratören för de lösningar som nu parlament efter parlament
              beslutar om i dagarna.
            </seg>
            <seg n="aeb1334f">
              Att vi med denna konsensus har uppnått en grad av gemensam beslutskraft
              betyder inte att alla problem är ur världen. Det finns skäl att
              fundera över orsakerna till det som inträffar och framför allt:
              Hur går vi vidare?
            </seg>
            <seg n="80a8efd4">
              Det finns en gemensam motion från Socialdemokraterna, Vänsterpartiet
              och Miljöpartiet. Där har ett antal frågor väckts. Några har fångats
              upp i utskottsbetänkandet. Många återstår dock.
            </seg>
            <seg n="e672c986">
              I debatten hade det varit klädsamt om några av de borgerliga
              företrädarna insett att med den typ av marknadsekonomi vi lever
              i, som är så förknippad med det system vi har, finns det skäl
              att diskutera i lite större omfattning vilken roll staten har
              och kan spela i fortsättningen.
            </seg>
            <seg n="bff448ba">
              Mats Odell talar om den bank där staten fortfarande har ett visst
              inflytande, nämligen Nordea. I Mats Odells värld har han tydligen
              redan sålt SBAB. Jag hoppas att det inte är så. Det vore oklokt
              i dagsläget. Vi behöver mer konkurrens i bankvärlden. Mats Odell
              skulle snarast bidra till en minskad konkurrens om han gör sig
              av med aktierna i Nordea och gör sig av med SBAB i dagsläget.
            </seg>
            <seg n="05f6e6cc">
              Det finns skäl att fundera på en fråga som inte kan besvaras
              men som ändå bör ställas. Hur kan man förhindra att det uppstår
              nya kriser i framtiden? Det går inte, som en del från borgerligt
              håll lättvindigt har sagt, att vänta på forskningen femtio år.
              Forskningen kan bidra, men det är inte en politikers ansvar att
              bara säga att man ska vänta på forskningen. Politiker måste också
              fundera på vilken roll staten, parlamentet, riksdagen kan spela.
              Där finns det uppenbarligen skilda synsätt.
            </seg>
            <seg n="9de08f41">
              De som på borgerligt håll har förordat att vi kan gå vidare med
              ungefär samma typ av regleringar som vi har haft eller lite omregleringar
              kanske anser att det får inträffa den här typen av kriser med
              viss regelbundenhet. Det är lite ansvarslöst att fundera och resonera
              på det sättet. Det finns skäl att fundera över vilken statens
              roll kan vara i fortsättningen.
            </seg>
            <seg n="d57a6ae9">
              Uppenbarligen är det så att de som utmanar systemet och är hjältar
              när det går bra nu gömmer sig. De som borde ge spekulanterna ett
              ansikte i den kris vi ser över världen håller sig undan i debatten.
              Det är dock ingen tvekan om att vi från samhällets sida varken
              har tillräckliga resurser i fråga om lagstiftning eller för att
              Finansinspektionen ska se igenom vad som händer just nu.
            </seg>
            <seg n="7ff52b27">
              Det är framför allt viktigt att se vad det finns för möjligheter
              att öka insynen och transparensen i systemet. Här har vi mycket
              kvar att göra. Jag ser inte ett enda förslag från regeringen på
              det området. Det finns skäl för regeringen att återkomma med det.
            </seg>
          </u>
          <note type="speaker" n="8ad0efbc">
            Anf. 32 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-67a4256cd5624f92-3" n="4ac1e735">
            <seg n="296be8af">
              Herr talman! Det var bra att Bosse Ringholm begärde ordet. Jag
              trodde att han skulle ta till vara ögonblicket att göra en nostalgitripp
              men låt mig i stället göra den till när han själv var SSU-ordförande
              och hävdade att man skulle överföra bankerna i statlig ägo. Man
              kunde då också reducera antalet bankinstitut på varje ort så att
              det egentligen bara behövdes en enda bank. En första åtgärd skulle
              vara att förstatliga de privata affärsbankerna. Men nu har Bosse
              Ringholm, liksom vi andra, blivit äldre och klokare.
            </seg>
            <seg n="81a7bb8d">
              Det är intressant att Gordon Brown och den brittiska regeringen
              fick ett sådant inflytande. Man säger att det inte är ett euroland,
              men det har ändå haft inflytande. Men jag menar att det är en
              felsyn. Gordon Brown och Storbritannien fick sitt inflytande i
              processen mycket genom att det är ett stort land. Man kan inte
              ignorera Storbritannien.
            </seg>
            <seg n="60a9596e">
              Sverige har haft ett inflytande på processen internationellt
              på grund av att vi har haft en tidigare bankkris. Vi har kunnat
              dra vissa slutsatser av den och bidra med våra erfarenheter.
            </seg>
            <seg n="1f682007">
              Jag tror inte att detta är den sista propositionen i fråga om
              finansmarknaden. Här finns mycket arbete att göra, inte minst
              i fråga om det Bosse Ringholm tog upp, nämligen ökad insyn, ökad
              transparens, kontroll av att de regler som finns faktiskt efterlevs.
              Det kanske inte behövs nya regler, men det behövs en bättre efterlevnad
              av de regler som finns. Problemet är lite inbyggt i systemet genom
              att affärsidén kan vara att kringgå de regler som redan finns.
            </seg>
          </u>
          <note type="speaker" n="5309277d">
            Anf. 33 BOSSE RINGHOLM (s) replik:
          </note>
          <u who="bosse_ringholm_4e5a25" xml:id="i-b1fbda94ccc57fbf-1" n="635d42cf">
            <seg n="6f76cb51">
              Herr talman! Jag förstår att det smärtar Carl B Hamilton att
              ett land som Storbritannien, lett av en Labourregering och Gordon
              Brown, ett icke-euroland dessutom, har gått i spetsen för de internationella
              lösningar som har jobbats fram för att hantera den internationella
              finanskrisen. Så är det. Det är ett faktum, och det har Gordon
              Brown med rätta hyllats för över hela världen.
            </seg>
            <seg n="44b38c9c">
              Jag är också glad över att Carl B Hamilton läser mina gamla skrifter.
              Om jag hade haft tillfälle skulle jag ha läst upp hela skriften
              som förre vice riksbankschefen Villy Bergström och jag skrev 1970.
              Det är en utsökt argumentering och analys av vad som kan hända
              på bankmarknaderna och finansmarknaderna om det inte finns ett
              reellt samhällsinflytande. Jag ska gärna vid tillfälle förse både
              kammaren och Carl B Hamilton med hela analysen som finns i den
              skriften.
            </seg>
            <seg n="278bf834">
              Det är viktigt, Carl B Hamilton, att när man ser att det internationella
              banksystemet och den internationella finansmarknaden krackelerar
              på många håll och inte kan hantera den information som uppenbarligen
              har funnits men som inte har varit synlig därför att det inte
              har varit en transparens i systemet, att även en liberal drar
              en och annan slutsats om statens roll i fortsättningen. Jag tror
              inte att det är rätt väg, som den svenska regeringen har gjort,
              att göra sig av med olika statliga företag eller aktörer på området,
              allra helst som det har visat sig att regeringen har sålt statliga
              företag till andra stater. Regeringens linje verkar inte ge någon
              större poäng. Jag hoppas inte att SBAB går den vägen att det säljs
              till något annat land utan kan behållas i vårt land som en liten,
              men viktig, aktör för att upprätthålla en konkurrens på bankmarknaden.
              Det är trots allt stor brist på konkurrens och framför allt brist
              på insyn och transparens på området. Det är därför vi i dagarna
              plötsligt lite chockartat har fått veta vad som hänt. Det har
              ju inte varit tillräckligt mycket insyn.
            </seg>
          </u>
          <note type="speaker" n="2d42d48b">
            Anf. 34 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-67a4256cd5624f92-4" n="4ac1e735">
            <seg n="a1503b9b">
              Herr talman! Jag har bejakat kraven på ökad insyn och transparens
              men däremot inte att det ska vara statligt ägande. Det är inte
              en bra väg att gå. Erfarenheten har inte varit att statliga banker
              har varit mer framgångsrika att undvika bankkriser tvärtom i fallet
              Sverige.
            </seg>
            <seg n="b955db56">
              Jag tror att problemet är lite mer generellt. Det är med svaga
              ägare det uppstår verkliga problem. Det är ägarna som förlorar
              värdet på sina aktier. Det är de som är oförmögna att hantera
              situationen att det kanske är ledningen, the management , som
              driver bankerna och finansinstituten på ett sådant sätt att de
              i slutändan krossar ägarnas egen makt, inflytande och förmögenhet.
              Jag tror inte att det ska vara ett krav på statligt ägande utan
              i stället på starka ägare.
            </seg>
            <seg n="6ba3bf4e">
              Vid den förra bankkrisen såg vi att sparbanksrörelsen inte heller
              var en stark ägare. Förhoppningsvis är de starkare ägare i dag.
              Jag tror inte att bejakandet av statligt ägande är en väg framåt.
            </seg>
            <seg n="e8994048">
              Nu tillhör Bosse Ringholm en koalition. Det finns tre olika uppfattningar
              i koalitionen. Ulla Andersson vill gärna ha fler statliga banker.
              Mikaela Valtersson vill självklart avveckla det statliga ägandet
              efter att en bank behöver tas över. Sedan har vi Bosse Ringholm.
              Ja, var står Bosse Ringholm och Socialdemokraterna egentligen?
              Vill ni ha ett ökat statligt ägande av bankerna? Är det kontentan
              av Bosse Ringholms inlägg?
            </seg>
          </u>
          <note type="speaker" n="d5ae5adb">
            Anf. 35 BOSSE RINGHOLM (s) replik:
          </note>
          <u who="bosse_ringholm_4e5a25" xml:id="i-b1fbda94ccc57fbf-2" n="635d42cf">
            <seg n="dbe18422">
              Herr talman! Diskussionen handlar snarare om hur vi ska avveckla
              det statliga ägande som finns i bankerna, vilket Carl B Hamilton
              uppenbarligen vill. När vi i den gemensamma motionen från s, v
              och mp säger att om det i en framtida situation med ny bank- och
              finanskris blir aktuellt för staten att gå in i något institut
              vill vi att riksdagen ska få tillfälle att få sista ordet i den
              diskussionen om avveckling av aktierna. Det kan tyckas vara ett
              basalt demokratiskt krav, nämligen att riksdagen, vi som är valda
              av svenska folket, ska få sista ordet. Men det vill Carl B Hamilton
              och regeringen förbehålla regeringen. Inte ens den graden av insyn
              ska det få finnas från riksdagen, nämligen att riksdagen ska få
              debattera om att avveckla det lilla eventuella statliga ägandet
              i ett enstaka institut.
            </seg>
            <seg n="3a9406e7">
              Jag tror inte att statligt bankägande är den enda och allmänna
              lösningen på alla problem vi diskuterar nu. Vi har i den gemensamma
              motionen från s, v och mp pekat på hur viktigt det är att parlamentet
              får en roll i sammanhanget, att staten har en roll. Det mest graverande
              är att vi är beredda att lämna ett oerhört stort belopp, halva
              svenska bruttonationalprodukten, till Riksgäldskontoret, en av
              våra myndigheter. Det är ett oerhört stort åtagande. Men den borgerliga
              majoriteten är inte beredd att förse Riksgäldskontoret med det
              parlamentariska stöd, inflytande och den insyn som hade varit
              rimligt om man hade fått fler ledamöter från riksdagen i Riksgäldkontorets
              styrelse. Där finns det en skillnad. Vi tror på de demokratiska
              inslagen, på parlamentets roll, och ni tror uppenbarligen på att
              marknaden ska fortsätta att reglera sig själv. Om man har den
              synen tror jag Carl B Hamilton tyvärr kommer att få uppleva en
              och annan finanskris även i framtiden.
            </seg>
          </u>
          <note type="speaker" n="bf24b16a">
            Anf. 36 LEIF PAGROTSKY (s):
          </note>
          <u who="leif_pagrotsky_f7100f" xml:id="i-29b20507895e6bc0-0" n="57984492">
            <seg n="04a24322">
              Herr talman! Det är ett stort beslut som riksdagen ska fatta
              om en stund. Det är ett av de rimligen allra största besluten
              under hela den här mandatperioden. Jag är, tror jag, den ende
              här i kammaren som var med förra gången vi var i den här situationen.
              Jag ser ingen annan som då var med om de nattliga förhandlingarna
              om Gota Bank, om S-E-Banken, om försäljning av de socialiserade
              tillgångarna och om hur skattebetalarna skulle hållas skadeslösa.
            </seg>
            <seg n="5c5f2a43">
              Jag är kanske den ende som inte känner igen mig i skönmålningen
              av vad fint det var, vad duktiga vi var och vilka bra resultat
              det blev för svenska folket och för skattebetalarna. Jag hade
              hoppats att aldrig mer få vara med om detta, och för mig är detta
              inte en dag av nostalgi utan en dag av sorg att vi har hamnat
              här igen.
            </seg>
            <seg n="1385db6f">
              Än en gång har girighet, enorma penningsummor och stora komplicerade
              system som ingen utomstående begriper lett till att människor
              blir arbetslösa. Varje dag kommer nya varsel. I morse fick vi
              höra att Sterling Airways ställer in betalningarna, inte för att
              flygpassagerarna uteblir utan därför att ägarna fick sina krediter
              indragna av banken. Volvo Lastvagnar, Volvo Personvagnar och företag
              efter företag går ned på grund av detta.
            </seg>
            <seg n="4bbe17f1">
              Det finns dock ett par glädjande element. Ett är att det nu rimligen
              är slut på den period som började med Reagan och Thatcher som
              sade: Staten är inte lösningen. Staten är problemet.
            </seg>
            <seg n="1b6eb3ed">
              Nu hör vi högerpolitiker och Mats Odell stå och säga: Staten
              är lösningen. Marknaden är problemet.
            </seg>
            <seg n="26068789">
              Det gläder många av oss att det är en tillnyktring, och vi är
              många som hade hoppats att tillnyktringen också skulle komma dithän
              att man sade att Nordbanken har en stark ägare till fördel för
              Sverige och till fördel för kunderna.
            </seg>
            <seg n="9f960471">
              Men det finns skönhetsfläckar i detta. Den största skönhetsfläcken
              jag vill beskriva det som en skandal är att när riksdagen nu fattar
              beslut om att överlåta makten över 1 500 miljarder kronor av skattebetalarnas
              pengar vid sidan av alla konstitutionella regler för hur skattebetalarnas
              pengar ska hanteras utanför budgetlagen och utanför allting läggs
              de i händerna på en myndighet som inte är rustad för detta och
              som har en styrelse bestående av konjunkturexperter som ska ha
              åsikter om utlandsupplåning och annat men som inte har ett uns
              politisk förankring i den makt som nu vi här i Sveriges riksdag
              ska delegera till denna tjänstemannainstitution. Jag tycker att
              det är oacceptabelt, och jag tycker att det är orimligt att detta
              kan ske samtidigt som vi har en författningsutredning som ska
              klarlägga gränserna för regeringsmakten och hur de folkvaldas
              inflytande över hur skattemedlen används kan stärkas. 1 500 miljarder
              kronor rakt ut ska Bo Lundgren få bestämma som han vill om med
              en styrelse bestående av konjunkturexperter.
            </seg>
            <seg n="a6c5f3ca">
              Det finns en skönhetsfläck till. Där vill jag säga motsatsen
              till vad en del andra har sagt. Det gäller EU:s svaga roll. Jag
              var på en debatt i förra veckan med en grupp som heter Europas
              vänner. Där kunde jag åse hur parlamentariker från EU-parlamentet
              och kommissionen råskällde på varandra för att EU hade varit passivt
              under hela det år då denna kris har varit under uppsegling framför
              våra ögon. Här kommer jag till riksdagen och får från talarstolen
              höra folk säga att det är fantastiskt att vi har ett så handlingskraftigt
              EU. Vad är det som gäller? Jo, EU blev handlingskraftigt när England
              tvingade dem, när England bestämde om enskilda regler för sitt
              eget land av rädsla för att tappa kunder. Då fick EU fart. Vi
              behöver ett bättre EU som kan hjälpa oss med dessa gränsöverskridande
              frågor.
            </seg>
          </u>
          <note type="speaker" n="d34d063f">
            Anf. 37 Statsrådet MATS ODELL (kd) replik:
          </note>
          <u who="unknown" xml:id="i-3b2fd745de04f01d-7" n="444c34d0">
            <seg n="a9a146ad">
              Herr talman! Leif Pagrotsky är upprymd över att staten nu får
              en större roll. Jag vet inte vad det är som Leif Pagrotsky syftar
              på. Är det ett ökat statligt ägande som Leif Pagrotsky ser fram
              emot som ska vara lösningen på problemen? Vilka banker tänker
              sig Leif Pagrotsky att staten borde ta hand om? Vilka företag
              borde staten ta hand om?
            </seg>
            <seg n="f3878ef3">
              Herr talman! Jag tror ändå att vi är ganska överens om att denna
              kris är en kris som visar på brist på förtroende och som visar
              på brist på en etisk värdegrund inte bara i denna bransch utan
              i stora delar av samhället. Vi kan aldrig väva ett så finmaskigt
              nät av lagar och regler att det inte kan kringgås. Det måste finnas
              girighet. Jag tror att det är en hårfin skillnad. Det är någonting
              som finns inom oss alla att vi vill saker. Vi vill komma framåt
              i livet. Men det måste finnas en gräns inom var och en av oss.
              När det gäller den duktiga entreprenören som lyckas och den som
              går över gränsen måste vi stärka det personliga medvetandet. Var
              och en behöver egentligen en egen etisk kompass med sig genom
              livet. Det tror jag är en väldigt viktig sak.
            </seg>
            <seg n="6c8b25ee">
              När det gäller Riksgälden är det så att efter att riksdagen har
              fattat sitt beslut kommer regeringen att presentera en mycket
              detaljerad förordning som i detalj reglerar hur myndigheten ska
              hantera dessa saker. Bo Lundgren är en person som jag tror är
              mycket väl lämpad för att leda myndigheten. Det ligger också i
              denna process att Riksgäldskontorets styrelse självklart ska kompletteras
              med den kompetens som behövs. Riksgäldskontoret får i dag ett
              tillägg till sina regler som innebär att de både får mer resurser
              och mer personal för att klara av denna uppgift. Detta är för
              mig en självklarhet.
            </seg>
          </u>
          <note type="speaker" n="a782749f">
            Anf. 38 LEIF PAGROTSKY (s) replik:
          </note>
          <u who="leif_pagrotsky_f7100f" xml:id="i-29b20507895e6bc0-1" n="57984492">
            <seg n="81718d16">
              Herr talman! Jag vet inte om Mats Odell lyssnade på mig när jag
              talade i talarstolen för en liten stund sedan. Jag talade inte
              om upprymdhet. Jag talade om sorg. Det är sorg som man känner
              en sådan här dag när vi här i Sveriges riksdag nu ska fatta beslut
              om att börja socialisera banker igen. Banker har misslyckats och
              havererat och kan inte överleva en dag utan statliga insatser.
            </seg>
            <seg n="b704f70f">
              I dag vet vi att Carnegie inte hade funnits om inte skattebetalarnas
              egen bank, Riksbanken, hade garanterat deras betalningar. Jag
              känner ingen glädje över detta.
            </seg>
            <seg n="a3a1a45e">
              Mats Odell talar om värdegrund. Vi har sett värdegrunden i Carnegie.
              Två gånger på ett år har man fått så allvarliga anmärkningar från
              Finansinspektionen att tillståndet kanske borde ha dragits in.
              Värdegrunden där är av den arten att det är där som Mats Odell
              har rekryterat sina nyckelmedarbetare. Det är där som Mats Odell
              har hämtat inspiration till sitt privatiseringsprogram baserat
              på Thatchers och Reagans syn: Staten är inte lösningen. Staten
              är problemet.
            </seg>
            <seg n="a587cc1b">
              Jag är glad över att där ha sett ett tecken på tillnyktring.
              Men när det gäller min viktiga fråga och det som jag uppfattar
              som skandalen i det som sker i dag har Mats Odell inte ett ord
              att säga.
            </seg>
            <seg n="8720392e">
              Riksdagen går vid sidan om och gör ett undantag från tonen i
              hela vår författning, nämligen att det är de folkvalda som ska
              ha makten över skattebetalarnas pengar. I dag fattas beslut om
              att 1 500 miljarder kronor jättebelopp ska föras över till en
              myndighet styrd av tjänstemän där det inte finns något inflytande
              för riksdagen. Det delegeras vid sidan om budgeten, vid sidan
              om inflytandeformen. Det hade varit enkelt att säkerställa som
              vi gjorde förra gången. Där kan jag berätta för Mats Odell att
              Bankstödsnämnden fick en styrelse som speglade allvaret i att
              man gav så extraordinära maktbefogenheter till en myndighet. Den
              gavs en miniriksdag som styrelse som fungerade mycket effektivt.
              Det hade varit modellen i dag också. Och det är en skandal att
              Mats Odell inte vill gå på samma väg.
            </seg>
          </u>
          <note type="speaker" n="d40db396">
            Anf. 39 Statsrådet MATS ODELL (kd) replik:
          </note>
          <u who="unknown" xml:id="i-3b2fd745de04f01d-8" n="444c34d0">
            <seg n="602ec230">
              Herr talman! Jag vill be Leif Pagrotsky om ursäkt om jag talade
              om upprymdhet. Men Leif Pagrotskys känsla att staten behöver en
              större roll var ändå någonting som uppenbarligen var eftersträvansvärt
              hos Leif Pagrotsky.
            </seg>
            <seg n="0bf2bf0c">
              När det gäller ett minskat statligt ägande är det någonting som
              har rekommenderats i ett par decennier av alla utomstående betraktare.
              OECD har gjort det i varje Sverigerapport under de senaste 15
              åren. EU-kommissionen, Internationella valutafonden och alla har
              talat om att svensk ekonomi hämmas av att vi har ett för stort
              statligt ägande.
            </seg>
            <seg n="8f98ebab">
              De folkvalda ska ha makten. Ja, Leif Pagrotsky, det är faktiskt
              så att vi visserligen har haft en snabb men väldigt omfattande
              process som har lett fram till att denna kammare nu snart ska
              rösta om detta. Det är inte alls så att det är 1 500 miljarder
              kronor som ska överföras till Riksgäldskontoret, utan de får bemyndigande
              att utfärda garantier. Detta kommer att vara en mycket lönsam
              verksamhet, kan jag berätta för Leif Pagrotsky. Vi räknar med
              att detta kommer att inbringa ca 5 000 miljoner kronor under det
              första året till de svenska skattebetalarna. 5 miljarder kronor
              i intäkter på dessa garantier är vad det handlar om.
            </seg>
            <seg n="d9fef1b3">
              De åtgärder som Riksgäldskontoret och Riksbanken har vidtagit
              har hittills varit mycket lönsamma i dubbel bemärkelse för de
              svenska skattebetalarna vad gäller att det har kunnat hålla i
              gång en kreditgivning både på bostadsobligationer och på statsskuldväxlar.
              Detta har varit en vinst för skattebetalarna när det gäller att
              det har skett lönsamma repor på Riksgälden och hos Riksbanken.
              Det har varit på fullt kommersiella villkor. Skattebetalarna har
              inte så att säga satsat några pengar som en kostnad i detta. Det
              har varit vinster för alla inblandade parter så här långt.
            </seg>
          </u>
          <note type="speaker" n="103fea3b">
            Anf. 40 LEIF PAGROTSKY (s) replik:
          </note>
          <u who="leif_pagrotsky_f7100f" xml:id="i-29b20507895e6bc0-2" n="57984492">
            <seg n="77862e27">
              Herr talman! 1 500 miljarder kronor är den ram som Riksgäldskontorets
              tjänstemän ska få bolla med. 1 500 miljarder kronor! Jag kan inte
              påminna mig att denna riksdag någonsin har fattat beslut om ett
              så stort belopp som vi ska göra om tio minuter. Aldrig någonsin.
            </seg>
            <seg n="918d9886">
              Mats Odell säger att de får betala flera miljoner för detta.
              Ja, för vissa delar av detta ska det införas ett avgiftssystem
              som dessutom ska bli frivilligt. Det är som med insättningsgarantin
              som vi införde för lång tid sedan ett kalkerpapper, ett litet
              element av detta.
            </seg>
            <seg n="90aa4f04">
              Men min poäng är att riksdagen inte ska överföra beslutsmakt
              till tjänstemän som inte har ett folkligt mandat om så mycket
              pengar utan långtgående mekanismer för gemensamt beslutsfattande,
              insyn från riksdagen och insyn från Sveriges folk. Det är inte
              i linje med våra demokratiska traditioner, och det överraskar
              mig att Mats Odell som har stått här i så många år och klagat
              på att regeringen har tagit sig för mycket makt och att riksdagen
              har för lite insyn stöder detta. Jag har själv blivit KU-anmäld
              för att jag inte på timmen ville redovisa saker och ting som Kristdemokraterna
              begärde att få ut, utan det tog en dag eller två.
            </seg>
            <seg n="4350c937">
              Nu tar Mats Odell 1 500 miljarder kronor och låter en tjänstemannastyrd
              myndighet göra som de vill med dem. Du säger, Mats Odell, att
              du ska komma ut med föreskrifter. Men riksdagen har ingen koll
              på vad det är för föreskrifter. Du gör dem själv hemma eller har
              något rökfyllt rum någonstans där du överlägger med någon. Riksdagen
              står långt bort från detta. Ni borde vara bättre rustade än att
              göra på det sättet.
            </seg>
            <seg n="863117ef">
              Det här har Sveriges folk, Sveriges medier och andra rätt att
              ställa krav på, och ni som har så lång erfarenhet av riksdagsarbete
              borde förstå bättre än att missbruka regeringsmakten på det sätt
              som jag påstår att detta handlar om.
            </seg>
          </u>
          <note type="speaker" n="8ac85749">
            Anf. 41 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-67a4256cd5624f92-5" n="4ac1e735">
            <seg n="9f0c65cd">
              Herr talman! Den anda av enighet och endräkt som tidigare funnits
              när finansutskottets ledamöter har debatterat här har helt plötsligt
              försvunnit. Först kom Bosse Ringholm, fast han höll sig inom ramarna.
              Nu har vi Leif Pagrotsky som är utom ramarna och dessutom får
              applåder från de socialdemokratiska ledamöterna i kammaren.
            </seg>
            <seg n="485277ba">
              Jag måste därför ställa en rak och direkt fråga till Leif Pagrotsky:
              Avser du att rösta nej vid den kommande voteringen?
            </seg>
            <seg n="c4ebdc23">
              Leif Pagrotsky tar sedan en annan sväng och säger att han har
              varit på ett möte där man har klagat över att Europa var för passivt
              eller för svagt i hanteringen av finanskrisen. Det fanns EU-parlamentariker
              som tyckte att man skulle ha varit starkare.
            </seg>
            <seg n="8e95b678">
              Leif Pagrotsky är ju känd som en EU-skeptiker och euromotståndare,
              så då blir min fråga till Leif Pagrotsky: Anser han att EU skulle
              ha varit starkare i den här krisen och vad drar han i så fall
              för slutsats för egen del beträffande sitt motstånd mot euron
              och sin allmänna skepsis mot det europeiska samarbetet?
            </seg>
          </u>
          <note type="speaker" n="c1245453">
            Anf. 42 LEIF PAGROTSKY (s) replik:
          </note>
          <u who="leif_pagrotsky_f7100f" xml:id="i-29b20507895e6bc0-3" n="57984492">
            <seg n="069c83b8">
              Herr talman! Jag börjar med den sista frågan. Jag är ingen EU-skeptiker.
              Jag har jobbat oerhört mycket med att stärka EU-samarbetet, och
              jag vågar påstå att jag har gjort det oerhört mycket mer än vad
              Carl B Hamilton har gjort. Jag har varit på möten med viktiga
              ministerråd varje månad i tio år för att bygga ut EU-samarbetet
              på områden som är viktiga för Sveriges folk, för Sveriges konsumenter,
              Sveriges medborgare, för Europas folk och för Europas ställning
              i världen ibland till och med tillsammans med Carl B Hamilton
              när det har gällt att stärka handelsmöjligheterna för världens
              fattiga länder.
            </seg>
            <seg n="7d2cf898">
              Jag är ingen EU-skeptiker. Jag vill ha ett bättre EU, ett EU
              som koncentrerar sig på viktiga uppgifter och som med stor kraft
              kan göra sin röst hörd i världen och göra en bättre verksamhet
              i Europa.
            </seg>
            <seg n="80eff1f3">
              Därför är jag besviken på att EU under hela det år som vi alla
              har sett den här krisen utvecklas bit för bit, alltifrån de första
              konkurserna för ett år sedan i USA, har stått på åskådarplats
              och inte kunnat ta några initiativ, inte kunnat göra någonting,
              beroende på att Storbritannien inte har velat. Det har gällt skattekontroll
              där man inte vill tappa handel till andra länder. Det har gällt
              alla möjliga olika saker.
            </seg>
            <seg n="4a7356f4">
              EU har varit helt passivt ända till den dag Storbritannien vänder
              180 grader och vill ha statligt inflytande på börsen och på marknaden
              i London. Inför hotet att England ska garantera sina banker och
              att insättarna ska flytta sina pengar från Frankrike och Tyskland
              till England tar det 24 timmar då fattar EU beslut. När det blir
              kris och de har ryggen mot väggen och hotas av en stor medlem
              får de fart. Det var bra det. Men varför skulle detta krävas?
            </seg>
            <seg n="366264a8">
              Jag vill se ett vassare EU på det finansiella området också i
              världen. När USA nu har försvunnit från arenan som förebild, normsättare
              och aktör i många av dessa avseenden borde EU ha varit där. Det
              är de inte, och det beklagar jag.
            </seg>
            <seg n="283de12c">
              Resten ska jag fortsätta med i min nästa replik.
            </seg>
          </u>
          <note type="speaker" n="1f411907">
            Anf. 43 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-67a4256cd5624f92-6" n="4ac1e735">
            <seg n="b32804eb">
              Herr talman! Då måste jag börja med att upprepa min fråga. Här
              stod Leif Pagrotsky och kritiserade det betänkande som vi i allt
              väsentligt har varit eniga om i finansutskottet och fick applåder
              från socialdemokraterna i kammaren. Då är min fråga: Avser Leif
              Pagrotsky att rösta emot detta betänkande? Hur kommer Leif Pagrotsky
              att votera?
            </seg>
            <seg n="accf3c52">
              Jag vill också säga att hade eurosamarbetet inte funnits hade
              Europa i dag haft 15 fler valutor. Finanskrisen hade naturligtvis
              kommit från USA ändå, men vi hade ovanpå den säkerligen haft en
              lång rad valutakriser som hade förvärrat situationen. Man kan
              klaga på att eurosamarbetet och samarbetet inom EU har varit för
              svagt, att det har tagit för lång tid och att man skulle ha startat
              tidigare. Men om vi inte hade haft euron och eurosamarbetet hade
              vi aldrig befunnit oss där vi befinner oss i dag.
            </seg>
            <seg n="69ebca96">
              Om Leif Pagrotskys syn på det negativa med Europasamarbetet hade
              varit Europas syn hade situationen i Europa varit betydligt mycket
              värre än vad den nu är. Hans recept förefaller vara att de andra
              ska arbeta hårdare för mer samarbete. Vi här hemma ska däremot
              hålla på oss och parasitera på deras samarbete men inte själva
              vara med och påverka.
            </seg>
          </u>
          <note type="speaker" n="5235ccfd">
            Anf. 44 LEIF PAGROTSKY (s) replik:
          </note>
          <u who="leif_pagrotsky_f7100f" xml:id="i-29b20507895e6bc0-4" n="57984492">
            <seg n="a5d21bc3">
              Herr talman! Det där var ett djupt okunnigt inlägg av professor
              Hamilton. Det är inte eurogruppen som har samlat sig till åtgärder
              och som borde samla sig till åtgärder om finansiell tillsyn och
              kontroll. Det är hela EU, därför att detta är angelägenheter för
              hela EU enligt det fördrag som gäller och den verklighet som råder.
              Jag ser att Carl B Hamilton nickar, men det hindrar honom inte
              från att använda ord som parasitera och därmed värdeladda de här
              sakerna på ett sätt som är falskt och oriktigt för att skapa myter.
            </seg>
            <seg n="308dc46f">
              Verkligheten är att eurogruppen har varit totalt passiv i den
              här krisen. De som agerade var England. De gjorde det i och för
              sig under galgen, eftersom det lilla Irland plötsligt hotade att
              ta inlåningen från London när de utfärdade en egen insättningsgaranti
              utan att fråga storebror om lov. Då satte de i gång att agera.
            </seg>
            <seg n="2041d574">
              Men att påstå att detta är ett eurosamarbete när det är Gordon
              Brown och Storbritannien som ligger bakom alltsammans är med förlov
              sagt nonsens.
            </seg>
            <seg n="5230d9e7">
              Däremot är frågan vad som hade hänt med valutakurserna. Hade
              det varit en fördel för Sverige att ha ett arrangemang som Danmark
              där man har fast växelkurs just för att man ska åstadkomma det
              som Carl B Hamilton säger, att inte få rörelse på växelkurserna
              så att det blir så konstigt allting?
            </seg>
            <seg n="f2482e62">
              Jag kan berätta för riksdagens ledamöter att när vi nu har sänkt
              räntan med en hel procentenhet på bara tio dagar har danskarna
              i stället tvingats höja sina räntor. Det kostar fler jobb, för
              de har valt att prioritera stabil växelkurs framför stabilitet
              på arbetsmarknaden.
            </seg>
            <seg n="53b8912c">
              När det gäller frågan om hur jag ska rösta tycker jag att det
              är viktigt att Sveriges politiska system manifesterar enighet
              i den här svåra situationen. Jag tycker att det är bra om riksdagen
              så enigt som möjligt kan rösta om detta. Det är en utsträckt hand
              från oppositionen att samarbeta, att vara med och ta ansvar.
            </seg>
            <seg n="7249db0d">
              Skandalen här är den reaktion som detta har mött från regeringssidan
              som inte har svarat med att vilja kompromissa utan dikterar sina
              villkor och, menar jag, missbrukar vårt ansvarstagande för landet.
              Jag kommer att stödja förslagen trots den här obehagliga skönhetsfläcken
              som jag ser i detta.
            </seg>
          </u>
          <note n="522b7163">
            Överläggningen var härmed avslutad.
          </note>
          <note n="6e627bfb">
            11 § Övergångsbestämmelserna till polisdatalagen
          </note>
          <note n="905318e4">
            Föredrogs
          </note>
          <note n="a0602737">
            Förste vice talmannen konstaterade att ingen talare var anmäld.
          </note>
          <note n="268bc4e6">
            12 § Nytt avgiftssystem för finansiering av Inspektionen för
            strategiska produkter
          </note>
          <note n="905318e4">
            Föredrogs
          </note>
          <note n="a0602737">
            Förste vice talmannen konstaterade att ingen talare var anmäld.
          </note>
          <note n="a39d7092">
            13 § Stabiliserings- och associeringsavtal mellan Europeiska
            gemenskaperna och deras medlemsstater å ena sidan och Republiken
            Montenegro å den andra
          </note>
          <note n="905318e4">
            Föredrogs
          </note>
          <note n="a0602737">
            Förste vice talmannen konstaterade att ingen talare var anmäld.
          </note>
          <note n="cb44e7fb">
            14 § Grönbok om EU och de utomeuropeiska länderna och territorierna
          </note>
          <note n="905318e4">
            Föredrogs
          </note>
          <note n="a0602737">
            Förste vice talmannen konstaterade att ingen talare var anmäld.
          </note>
          <note n="3bfa584e">
            15 § Redovisning av fördelning av medel från Allmänna arvsfonden
            under budgetåret 2007
          </note>
          <note n="905318e4">
            Föredrogs
          </note>
          <note n="a0602737">
            Förste vice talmannen konstaterade att ingen talare var anmäld.
          </note>
          <note n="8e0a2cbd">
            16 § Standardiseringens betydelse i en globaliserad värld
          </note>
          <note n="905318e4">
            Föredrogs
          </note>
          <note n="a0602737">
            Förste vice talmannen konstaterade att ingen talare var anmäld.
          </note>
          <note n="5a6ae593">
            17 § Beslut om ärende som slutdebatterats den 22 oktober
          </note>
          <note n="06f54785">
            Punkt 4
          </note>
          <note n="241b2d38">
            Punkt 5
          </note>
          <note n="8ccfb236">
            Övriga punkter
          </note>
          <note n="0ffe7a90">
            18 § Beslut om ärenden som slutdebatterats vid dagens sammanträde
          </note>
          <note n="02020b46">
            Punkt 2
          </note>
          <note n="05c404c5">
            Punkt 8
          </note>
          <note n="8ccfb236">
            Övriga punkter
          </note>
          <note n="69aab0b4">
            19 § Anmälan om interpellationer
          </note>
          <note n="0d0b024e">
            Anmäldes att följande interpellationer framställts
          </note>
          <note n="a418d7ef">
            den 29 oktober
          </note>
          <note n="27472a82">
            Bodil Ceballos
          </note>
          <note n="718257e4">
            Sven-Erik Österberg
          </note>
          <note n="b5af53ab">
            Roland Bäckman
          </note>
          <note n="09976875">
            Désirée Liljevall
          </note>
          <note n="10246a61">
            Peter Hultqvist
          </note>
          <note n="23a107b6">
            Christopher Ödmann
          </note>
          <note n="df647be4">
            Lars Johansson
          </note>
          <note n="fde7040a">
            Interpellationerna redovisas i bilaga som fogats till riksdagens
            snabbprotokoll tisdagen den 11 november.
          </note>
          <note n="d50eb148">
            20 § Anmälan om frågor för skriftliga svar
          </note>
          <note n="c0ff020d">
            Anmäldes att följande frågor för skriftliga svar framställts
          </note>
          <note n="a418d7ef">
            den 29 oktober
          </note>
          <note n="79d16afb">
            Kalle Larsson
          </note>
          <note n="f400d16f">
            Mats Pertoft
          </note>
          <note n="f400d16f">
            Mats Pertoft
          </note>
          <note n="e3435c86">
            Gunvor G Ericson
          </note>
          <note n="27472a82">
            Bodil Ceballos
          </note>
          <note n="34906029">
            Karin Svensson Smith
          </note>
          <note n="9d8f1b92">
            Carina Hägg
          </note>
          <note n="9d8f1b92">
            Carina Hägg
          </note>
          <note n="9d8f1b92">
            Carina Hägg
          </note>
          <note n="79d16afb">
            Kalle Larsson
          </note>
          <note n="79d16afb">
            Kalle Larsson
          </note>
          <note n="5582324c">
            Margareta Cederfelt
          </note>
          <note n="c716374a">
            LiseLotte Olsson
          </note>
          <note n="0d1a6281">
            Marianne Berg
          </note>
          <note n="351ff611">
            Hans Linde
          </note>
          <note n="351ff611">
            Hans Linde
          </note>
          <note n="04b07732">
            Eva Olofsson
          </note>
          <note n="a4f3d3b6">
            Lena Olsson
          </note>
          <note n="5ddabff4">
            Marie Nordén
          </note>
          <note n="69aec26e">
            Karl Sigfrid
          </note>
          <note n="7b3dceff">
            Hans Rothenberg
          </note>
          <note n="62a58c3d">
            Frågorna redovisas i bilaga som fogats till riksdagens snabbprotokoll
            tisdagen den 11 november.
          </note>
          <note n="142c0401">
            21 § Anmälan om skriftliga svar på frågor
          </note>
          <note n="b66997f3">
            Anmäldes att skriftliga svar på följande frågor inkommit
          </note>
          <note n="a418d7ef">
            den 29 oktober
          </note>
          <note n="97d4a030">
            Ann-Christin Ahlberg
          </note>
          <note n="bb0f8970">
            Eva Sonidsson
          </note>
          <note n="4a53bf1b">
            Christer Winbäck
          </note>
          <note n="67115dc4">
            Jan R Andersson
          </note>
          <note n="9d8f1b92">
            Carina Hägg
          </note>
          <note n="77182074">
            Svaren redovisas i bilaga som fogats till riksdagens snabbprotokoll
            tisdagen den 11 november.
          </note>
          <note n="9a28e946">
            22 § Kammaren åtskildes kl. 12.03.
          </note>
          <note n="d829530a">
            Förhandlingarna leddes
          </note>
          <note n="19b614ba">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
