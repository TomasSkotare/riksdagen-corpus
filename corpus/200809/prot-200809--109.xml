<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--109</head>
          <docDate when="2008-04-29">2008-04-29</docDate>
        </div>
      </front>
      <body>
        <div>
          <note n="259b92dd">
            ﻿
          </note>
          <note n="7768bdbe">
            Riksdagens protokoll
          </note>
          <note n="76cecdd6">
            2008/09:109
          </note>
          <note type="date" n="681efcdb">
            Onsdagen den 29 april
          </note>
          <note n="22a586f7">
            Kl. 09:00 - 18:22
          </note>
          <note n="448c3406">
            1 § Justering av protokoll
          </note>
          <note n="a87f1be5">
            Justerades protokollet för den 23 april.
          </note>
          <note n="31c64c2a">
            2 § Meddelande om preliminär plan för kammarens sammanträden
          </note>
          <note n="9eb09e0d">
            Förste vice talmannen meddelade att en preliminär plan för kammarens
            sammanträden den 4 maj10 september delats ut till riksdagens ledamöter.
          </note>
          <note n="7eda5f18">
            3 § Meddelande om inlämning av interpellationer
          </note>
          <note n="0fb83f47">
            Förste vice talmannen meddelade att sista dag för inlämning av
            interpellationer för besvarande före sommaruppehållet skulle vara
            torsdagen den 14 maj kl. 12.00 .
          </note>
          <note n="4a0d8672">
            Förste vice talmannen meddelade vidare att interpellationer för
            besvarande under augusti och september innevarande riksmöte fick
            lämnas in under tiden torsdagen den 30 julitorsdagen den 27 augusti
            kl. 12.00 .
          </note>
          <note n="78ee6881">
            4 § Anmälan om fördröjda svar på interpellationer
          </note>
          <note n="ee94886c">
            Till riksdagen hade inkommit följande skrivelser:
          </note>
          <note n="e9a77f85">
            Interpellation 2008/09:465
          </note>
          <note n="081980e8">
            Interpellation 2008/09:465 Studentinflytande
          </note>
          <note n="d6e21df3">
            Interpellationen kommer att besvaras tisdagen den 5 maj 2009.
          </note>
          <note n="c5b2a87e">
            Skälet till dröjsmålet är samordning av interpellationer i samma
            fråga samt tjänsteresa utomlands.
          </note>
          <note n="3bd5a041">
            Lars Leijonborg
          </note>
          <note n="b19930ce">
            Interpellation 2008/09:467
          </note>
          <note n="f7dd650c">
            Interpellation 2008/09:467 Post- och betalservice i glesbygd
          </note>
          <note n="d6e21df3">
            Interpellationen kommer att besvaras tisdagen den 5 maj 2009.
          </note>
          <note n="bef52569">
            Skälet till dröjsmålet är tidigare inbokade engagemang.
          </note>
          <note n="41a2e2c9">
            Fredrik Ahlén
          </note>
          <note n="15bc4144">
            5 § Hänvisning av ärenden till utskott
          </note>
          <note n="5c9a7a29">
            Föredrogs och hänvisades
          </note>
          <note n="1d41e896">
            6 § Förvärv av kvalificerade innehav i finansiella företag, m.m.
          </note>
          <note n="4cc757db">
            Föredrogs
          </note>
          <note n="e0d41ffd">
            Förste vice talmannen konstaterade att ingen talare var anmäld.
          </note>
          <note n="711d3b37">
            7 § Omreglering av apoteksmarknaden
          </note>
          <note n="4cc757db">
            Föredrogs
          </note>
          <note type="speaker" n="367fab7b">
            Anf. 1 MAGDALENA ANDERSSON (m):
          </note>
          <u who="magdalena_andersson_6043ac" xml:id="i-5e9b25eabae153f9-0" n="93fe3dbe" next="i-0af25d0b8e6a6ebb-0">
            <seg n="107ff036">
              Herr talman! Det här ärendet handlar om regeringens proposition
              Omreglering av apoteksmarknaden och om motioner i den frågan.
              Denna omreglering är en del av det arbete som nu pågår på hälso-
              och sjukvårdsområdet. Regeringens förslag syftar till att öka
              möjligheterna till entreprenörskap och företagande. Målet är att
              konsumenterna ska få ökad tillgänglighet till läkemedel, bättre
              service och ett bättre tjänsteutbud.
            </seg>
            <seg n="cd8ddc48">
              Socialutskottet har haft en öppen utfrågning på temat omreglering
              av apoteksmarknaden. Dessutom har näringsutskottet yttrat sig
              över propositionen och följdmotionerna.
            </seg>
            <seg n="236bbce8">
              Socialutskottet har i sin behandling ställt sig bakom regeringens
              förslag, det vill säga att apoteksmarknaden ska omregleras och
              att Apoteket AB:s ensamrätt att bedriva detaljhandel med vissa
              läkemedel och varor ska brytas. Monopolet ersätts med ett system
              där de som har fått tillstånd av Läkemedelsverket ska få bedriva
              detaljhandel med de läkemedel och varor som i dag omfattas av
              Apoteket AB:s ensamrätt. Utskottet ställer sig också bakom förslaget
              om att en ny lag, apoteksdatalagen, ska inrättas som reglerar
              öppenvårdsapotekens hantering av personuppgifter i handel med
              läkemedel med mera. En del andra förändringar krävs också. Det
              gäller till exempel lagen om receptregister.
            </seg>
            <seg n="03a16d58">
              I propositionen tas frågan om förutsättningar för ändringar av
              inköps- och försäljningspris upp. Man föreslår att Tandvårds-
              och läkemedelsförmånsverket ska få utfärda sådana föreskrifter.
              Detta förslag har i vissa delar kunnat uppfattas som otydligt,
              och utskottet har därför uppfattningen att regeringens förslag
              just i denna del inte bör genomföras.
            </seg>
          </u>
          <note n="ab6e94fa">
            Utskottet ställer sig i övrigt bakom propositionens föreslagna
            lagändringar, som föreslås träda i kraft den 1 juli i år. Samtliga
            motionsyrkanden avstyrks. I ärendet finns två reservationer.
          </note>
          <u who="magdalena_andersson_6043ac" xml:id="i-0af25d0b8e6a6ebb-0" n="93fe3dbe" prev="i-5e9b25eabae153f9-0">
            <seg n="50601a91">
              Därmed överlämnar jag talarstolen till debattörerna.
            </seg>
          </u>
          <note type="speaker" n="a22270c2">
            Anf. 2 YLVA JOHANSSON (s):
          </note>
          <u who="ylva_johansson_c5e8e0" xml:id="i-778208a855be4364-0" n="76b4cb26">
            <seg n="23499b06">
              Herr talman! Läkemedel är den vanligaste behandlingsmetoden i
              sjukvården i dag. Vi har under vår livstid sett fantastiska framgångar
              när det gäller läkemedel. Vi kan bota och lindra många sjukdomar
              som tidigare var obotliga eller väldigt svåra att lindra. Vi kan
              i dag ofta ge läkemedel i stället för kirurgi och därmed undvika
              väldigt många svåra situationer. Vi kan med hjälp av läkemedel
              hantera risker, och man kan också skräddarsy läkemedel så att
              de passar för den enskilda personens förutsättningar. Det är en
              fantastisk framgång.
            </seg>
            <seg n="a52710e3">
              Sverige har i internationell jämförelse en mycket bra läkemedelshantering
              och läkemedelsutveckling. Det har varit säkert och kostnadseffektivt,
              och vi har också snabbt kunnat tillgodogöra oss de nya läkemedel
              som kommer ut på marknaden. Men det betyder inte att den svenska
              läkemedelshandeln är utan problem. Det finns naturligtvis ganska
              stora problem. Låt mig peka på några av dem.
            </seg>
            <seg n="9f0be3f5">
              Det första jag vill ta upp är att de nya fantastiska läkemedlen
              inte alltid kommer alla patienter och alla medborgare till del.
              Vi vet att det finns betydande skillnader mellan olika landsting
              när det gäller hur snabbt man introducerar nya läkemedel, ofta
              beroende på att man initialt har höga kostnader. Vi vet också
              att man ger olika läkemedel beroende på om patienten är man eller
              kvinna och beroende på samhällsklass eller utbildningsbakgrund.
              Det är skillnader som inte rimligen kan förklaras med medicinska
              skäl utan helt enkelt beror på diskriminering.
            </seg>
            <seg n="1a178f8e">
              Att alla medborgare och alla patienter ska få lika tillgång till
              den bästa medicinska behandling som finns att tillgå borde vara
              en rättighet. Det är det inte fullt ut i dag i svensk sjukvård.
            </seg>
            <seg n="7d92bdf6">
              Det andra problemet jag vill ta upp är att det också finns de
              som får alldeles för mycket läkemedel eller som får läkemedel
              under alldeles för lång tid. Det gäller speciellt många multisjuka
              äldre, där polyfarmaci har blivit ett allt ökande problem. Det
              är oerhört många människor som får väldigt många läkemedel, och
              detta har ökat snabbt. Från att ha haft ett genomsnitt på två
              tre läkemedel är man nu uppe på ett genomsnitt på över tio läkemedel
              per person på många äldreboenden. Det är en skandal att det tillåts
              att vi överbehandlar våra äldre med läkemedel utan att någon tar
              ansvar för att göra regelbundna läkemedelsgenomgångar, anpassa
              läkemedlen för äldre och anpassa doserna utifrån de förändrade
              förutsättningar som gäller i den åldrade kroppen. Här finns det
              väldigt mycket att göra.
            </seg>
            <seg n="349683e6">
              Ett annat område är psykofarmaka som det naturligtvis är en fantastisk
              möjlighet för många att få tillgång till. Men det är alltför många
              patienter som under lång tid får fortsätta med en antidepressiv
              medicin utan att man följer upp eller utvärderar vad som händer
              och hur effekterna blir.
            </seg>
            <seg n="9fbd53dd">
              Det tredje problemet handlar om tillgänglighet. Det är många
              som skulle önska att man kunde köpa enklare läkemedel direkt i
              handeln. Det kan gälla allergimedicin när pollensäsongen sätter
              i gång, det kan vara huvudvärkstabletter och det kan vara nässprej.
              Jag tror att det skulle vara en stor fördel om vi kan få ut mer
              av vanliga, enkla, receptfria läkemedel i handeln och därmed öka
              tillgängligheten.
            </seg>
            <seg n="869d60f0">
              Jag tror också att många skulle uppskatta att kunna hämta ut
              sitt recept direkt på vårdcentralen eller i anslutning till vårdcentralen,
              så att det blir möjligt att när man har fått recept på antibiotika
              också kunna hämta ut penicillinet och påbörja kuren direkt för
              att snabbt få effekten.
            </seg>
            <seg n="a5b4cad4">
              Inget av dessa problem löses eller hanteras med de förslag som
              nu ligger på riksdagens bord. Nu är det avreglering och utförsäljning
              av apoteken som vi ska besluta om. Inget av det hanterar de problem
              som jag har tagit upp. Hur har det kunnat bli så fel? Hur kan
              man lägga fram en så tjock proposition utan att ens beröra några
              av de ganska stora problem som faktiskt finns i läkemedelshanteringen?
            </seg>
            <seg n="ee292fa2">
              Jag tror att det handlar om synen på läkemedel. Är läkemedel
              en del av hälso- och sjukvården faktiskt den viktigaste behandlingsmetoden
              inom hälso- och sjukvården? Eller är läkemedel en detaljhandelsvara,
              likadan eller nästan likadan som andra detaljhandelsvaror?
            </seg>
            <seg n="3beccad5">
              Jag tror att det är det synsättet som skiljer oss. Det är det
              som också gör att vi hamnar i väldigt olika slutsatser om hur
              vi på bästa sätt ska reglera och hantera läkemedel i vårt land.
            </seg>
            <seg n="1f60eb48">
              Skattebetalarna betalar ungefär 23 miljarder årligen för läkemedel
              i dag. Det är en nota som förmodligen kommer att öka i framtiden,
              förhoppningsvis därför att vi får bättre läkemedel och därmed
              också kan bota fler.
            </seg>
            <seg n="5022651a">
              Den här förändringen det gäller det beslut som riksdagen snart
              ska ta är en oerhört stor förändring som kommer att påverka många
              människor. Detta kommer att påverka hela hälso- och sjukvården,
              och det kommer att påverka skattebetalarnas kostnader.
            </seg>
            <seg n="530b3328">
              Jag vill ändå, herr talman, ta upp att regeringen har valt att
              genomföra de här mycket stora förändringarna utan att ens ha försökt
              finna en blocköverskridande lösning, utan att ens ha försökt utröna
              var de kanske oöverbryggbara skillnaderna och de delar där vi
              kanske är överens finns. Ni har valt att hålla oss i oppositionen
              helt utanför processen, både när det gäller utredningen och när
              det gäller beredningsarbetet. För snart ett och ett halvt år sedan,
              i månadsskiftet november/december 2007, ringde jag till socialminister
              Göran Hägglund för att säga att vi i oppositionen var intresserade
              av att se om det gick att finna en blocköverskridande lösning
              när det gäller Apoteket.
            </seg>
            <seg n="f591080b">
              Det är en ganska ovanlig hantering. Det är mer vanligt så brukar
              det vara att det är regeringen som sonderar ifall det finns möjlighet
              att komma överens med oppositionen. Det är ganska ovanligt att
              oppositionen hör av sig och vill sondera ifall det finns förutsättningar
              att komma överens över blocken. Men detta gjorde jag. Jag gjorde
              det därför att jag tycker att man har ett ansvar att åtminstone
              försöka göra det när det gäller en sådan här stor förändring,
              när det gäller en sådan här stor del av hälso- och sjukvården
              och när det gäller så här mycket pengar av skattebetalarnas medel.
              Men regeringen sade nej. Regeringen har vid inget tillfälle velat
              diskutera med oss i oppositionen och har inte ens velat ta reda
              på vad det är som skiljer och vad som möjligen förenar. Därför
              är regeringen ensam ansvarig för den osäkerhet som kommer att
              råda efter de här besluten.
            </seg>
            <seg n="f523d74f">
              En av de vanligaste frågorna som jag får är naturligtvis: Vad
              kommer att hända om det blir en ny majoritet i riksdagen efter
              nästa val? Då är svaret: Det kommer att bli stora förändringar
              just därför att vi inte ens har försökt finna en överenskommelse
              i den här stora frågan.
            </seg>
            <seg n="0d53560f">
              Jag vill peka på några av de frågor som vi tycker är allvarligast
              i det här förslaget. Det gäller bland annat statens roll. I mina
              ögon är det naturligt att statens och statliga myndigheters uppgift
              ska vara att garantera god säkerhet, god tillgänglighet och effektiv
              användning av skattebetalarnas pengar.
            </seg>
            <seg n="8a15589b">
              Regeringen har valt att formulera sig så här: Marknadens lönsamhet
              ska säkerställas genom att den statliga myndigheten vid beräkningen
              av handelsmarginalen beaktar att den samlade lönsamheten på den
              svenska apoteksmarknaden inte får vara väsensskild från den som
              noterade apoteksbolag redovisar i andra länder.
            </seg>
            <seg n="cf578ea7">
              Statliga myndigheter ska alltså garantera internationella apoteksbolags
              lönsamhet. Jag tycker att det är en mycket märklig ordning.
            </seg>
            <seg n="f45b05df">
              Det andra problemet jag vill ta upp handlar om neutraliteten
              mellan olika läkemedelsproducenter. När man har ett apoteksmonopol,
              som vi har haft och fortfarande har, ställs det mycket höga krav
              på en neutralitet mellan olika läkemedelsföretag.
            </seg>
            <seg n="1592b74b">
              Apoteket får inte gynna vissa företag före andra. Apoteket får
              inte marknadsföra eller sätta fram och göra mer reklam för eller
              ha bättre exponering av vissa läkemedel. Det här är strikt reglerat,
              och jag tycker att det är mycket bra att det är så.
            </seg>
            <seg n="ab497915">
              Nu släpper vi på detta. Nu blir det möjligt för de nya apoteksbolagen
              att ingå överenskommelser med läkemedelsbolagen, att exponera
              sig och delta i gemensamma kampanjer, kanske inte reklamkampanjer
              men exponeringskampanjer och informationskampanjer, tillsammans
              med läkemedelsbolagen.
            </seg>
            <seg n="d5bdba54">
              Det kommer att påverka. Och jag är rädd för att det kanske negativt
              kommer att påverka hur konsumtionen av läkemedel utvecklas.
            </seg>
            <seg n="7853e50c">
              Det sista jag vill ta upp handlar om kostnaderna. Vi kommer,
              tror jag, på sikt att få kraftigt ökade kostnader för skattebetalarna.
              Alternativet är att det blir dyrare för den som handlar läkemedel.
              Vem ska annars bekosta den ökade vinstmarginalen? Dessutom har
              vi en minskad insyn i den ekonomiska hanteringen inom de här nya
              apoteksbolagen.
            </seg>
            <seg n="febaa1bd">
              Vinstintresset ska styra. Vi har redan sett exempel på det. När
              den statliga myndigheten TLV kan effektivisera sitt arbete så
              att man sparar pengar ska de pengarna gå till ökad vinstmarginal
              för de nya internationella aktörerna och inte komma skattebetalarna
              till del. Det är ett tecken på att kostnaderna kommer att öka
              för skattebetalarna, för att gynna de nya aktörerna.
            </seg>
          </u>
          <note n="9a8e6e9f">
            Herr talman! Jag yrkar avslag på den här propositionen och bifall
            till reservation 1.
          </note>
          <note n="7e4675b3">
            I detta anförande instämde Ann Arleklo, Lennart Axelsson, Christer
            Engelhardt, Peter Jeppsson, Per Svedberg och Krister Örnfjäder
            (alla s), Elina Linna och Eva Olofsson (båda v) samt Thomas Nihlén
            (mp).
          </note>
          <note type="speaker" n="271e8881">
            Anf. 3 ELINA LINNA (v):
          </note>
          <u who="elina_linna_55caa4" xml:id="i-7048e5bed15a0508-0" n="87ce264e" next="i-83bd32d100f8f629-0">
            <seg n="d4e642c0">
              Herr talman! Den borgerliga regeringen gjorde redan tidigt, i
              början av mandatperioden, klart för oss att Apoteket skulle avregleras.
            </seg>
            <seg n="f7ef056f">
              När jag eller någon annan från oppositionen har ställt frågan
              varför regeringen vill riva ett välfungerande system och ersätta
              det med ett marknadssystem där läkemedelskostnaderna riskerar
              att skjuta i höjden har vi fått mer eller mindre begåvade svar.
            </seg>
            <seg n="6f2ca8e4">
              De vanligaste förklaringarna har varit att man gick till val
              med löftet att sälja ut Apoteket eller att endast diktaturer som
              Nordkorea och Kuba har kvar apoteksmonopolet och att Sverige därför
              inte kan ha kvar monopolet. Monopol är alltid dåligt, enligt borgerlig
              retorik. Lika säkert påstår de borgerliga partierna att privatisering
              och konkurrens per automatik kommer att innebära billigare läkemedel.
              Alliansens representanter i socialutskottet brukar också lyfta
              fram den dåliga tillgängligheten och att det är så få apotek i
              Sverige. Uttalanden från socialministern och hans allianskompanjoner
              i socialutskottet i olika debatter har varit entydiga: Apoteket
              måste privatiseras; så här kan vi inte ha det.
            </seg>
            <seg n="ef37a85a">
              Herr talman! Svenska folket är däremot nöjt med Apoteket. Svenskt
              kvalitetsindex visar att Apoteket har en hög kundnöjdhet, och
              OECD prisar vårt monopol och konstaterar att Sverige har ett av
              de mest kostnadseffektiva distributionssystemen för läkemedel
              i världen.
            </seg>
            <seg n="15773945">
              Socialministern citerar inte dessa synpunkter. Inte heller har
              jag hört Göran Hägglund referera till rapporten Apoteksmarknaden
              ur konsumentperspektiv från Konsumentverket. Den sistnämnda rapporten
              är så pass intressant att jag tänker ägna lite mer tid åt den.
            </seg>
            <seg n="34e24a8a">
              Rapporten gjordes som en nollmätning för ett år sedan. Syftet
              var att man skulle kunna mäta effekter av avregleringen efter
              några år. Målgruppen i undersökningen är den svenska allmänheten
              i åldern 1885 år.
            </seg>
            <seg n="4be2c704">
              Det sammanfattande betyget på Apotekets verksamhet är 4,4 på
              den femgradiga betygsskalan. Detta innebär att 92 procent anser
              att verksamheten sköts bra eller mycket bra.
            </seg>
            <seg n="8a3a828f">
              Fyra av tio besöker ett apotek minst varje månad. Närheten till
              apoteken bedöms vara mycket god. 85 procent av alla har mindre
              än 15 minuters väg till närmaste apotek eller apoteksombud från
              sin bostad. Nio av tio anser att närheten till apoteken är bra,
              och 80 procent säger att öppettiderna är bra.
            </seg>
            <seg n="329b6230">
              Jag citerar från rapporten: Kunderna är alltså mycket positiva
              till tillgängligheten till apoteken.
            </seg>
            <seg n="cfc6c13e">
              När det gäller äldre personer, 6585 år, är inställningen ännu
              mer positiv. 87 procent anser att närheten till apoteken är bra,
              och 85 procent svarar att öppettiderna är bra. Det är mycket få,
              4 respektive 2 procent, som svarar att närheten och/eller öppettiderna
              är dåliga.
            </seg>
            <seg n="5a93148e">
              Allmänhetens inställning till Apoteket AB:s personal är också
              mycket positiv. Nära 100 procent anser att personalen är kunnig.
              Nio av tio anser att personalen bemöter dem med respekt, och tre
              av fyra anser att personaltätheten är god. Man är också mycket
              positiv till försäljningslokalerna och till den information som
              ges.
            </seg>
            <seg n="3eea5902">
              Inställningen till omregleringen varierar. Vad gäller receptbelagda
              läkemedel är förbättrade öppettider det främsta argumentet, medan
              en majoritet tror att tryggheten och den hjälp man får av personalen
              skulle bli sämre. Det är tydligt att de människor som har medverkat
              i undersökningen inte delar socialministerns uppfattning att vi
              har för dålig tillgänglighet när det gäller läkemedel och att
              vi har för låg servicenivå på området. Detta påstående är ett
              utdrag från en interpellationsdebatt jag hade med socialministern
              för cirka ett år sedan.
            </seg>
            <seg n="cb28732f">
              Herr talman! Den debatten handlade om apotek på landsbygden.
              Vänsterpartiet anser att regeringen sviker befolkningen i glesbygden
              i sin iver att låta företag med vinstintresse ta över försäljningen
              av läkemedel. Den enda konkreta åtgärd regeringen redovisar för
              att säkra tillgängligheten till läkemedel i glesbygd är att Apoteket
              AB under en övergångsperiod på tre år får behålla sina apoteksombud.
            </seg>
            <seg n="f7472812">
              Vänsterpartiet anser tillsammans med Socialdemokraterna och Miljöpartiet
              att det krävs särskilda åtgärder från statens sida för att i längden
              kunna upprätthålla servicen i hela landet. Hur detta ska organiseras,
              vad det kommer att kosta och vilken ambitionsnivå för detta som
              finns hos regeringen går inte att läsa i propositionen. Vilka
              garantier har Göran Hägglund för tillgänglighet på små orter?
              Hur blir det för orter som Koppom och Vittangi med några hundra
              invånare var? Där finns apotek i dag. Hur blir det framgent? Hur
              kommer regeringen att avtalsvägen kunna garantera en täckning
              av apotek som motsvarar dagens täckning av apotek över hela landet?
            </seg>
            <seg n="b6cc99f2">
              Jag finner inga garantier i betänkandet. Den hearing som socialutskottet
              anordnade för några veckor sedan gav inte heller några garantier.
              Nej, hela beredningen av ärendet har varit exempellöst illa skött
              från början till slut. Det har varit mycket tyckande och tro och
              desto mindre fakta och oberoende undersökningar. Inga hållbara
              argument för avregleringen har presenterats. Det är enbart ideologiska
              skäl som har drivit fram förslaget.
            </seg>
            <seg n="614b575c">
              Vad konsekvenserna av förslaget blir för enskilda medborgare
              har regeringen inte ens försökt att beskriva. Tidigare avregleringar
              som Posten, SJ och elmarknaden höll inte heller vad som lovades.
              Konsumenterna skulle gynnas, och det skulle bli bättre för alla.
              Inte har det blivit så, utan många människor är besvikna på grund
              av krångliga system, ökade priser och dålig service. Elbolagens
              vinster, till exempel, är däremot som bekant mycket stora. Och
              när vi talar om apotek får vi inte glömma att det är skattebetalare
              som får stå för huvuddelen av kostnaderna för receptbelagda läkemedel
              också nu när regeringen ser till att vinstdrivande företag ska
              börja sälja läkemedel.
            </seg>
          </u>
          <note n="05ab00e1">
            Herr talman! Jag yrkar avslag på propositionen och i stället
            bifall till s-, v- och mp-reservationen nr 1.
          </note>
          <u who="elina_linna_55caa4" xml:id="i-83bd32d100f8f629-0" n="87ce264e" prev="i-7048e5bed15a0508-0">
            <seg n="b9cf11f0">
              I socialutskottets betänkande behandlas också Vänsterpartiets
              yrkande från 2007 som handlar om generika och vaccintillverkning.
              Under förra mandatperioden genomfördes en reform som har inneburit
              betydligt sänkta kostnader för såväl samhället som den enskilda
              patienten. Jag syftar på det obligatoriska utbytet av originalläkemedel
              till generika om inte särskilda skäl mot detta finns. Nu vet vi
              inte hur det blir med bytet till billigare läkemedel i framtiden,
              men Vänsterpartiet menar att det är dags att utreda möjligheterna
              för staten att etablera en egen generikatillverkning. Det skulle
              bidra till fortsatt satsning på fler jobb och det skulle också
              garantera nationell kompetens inom läkemedelsområdet. På lång
              sikt skulle ett statligt generikaföretag också kunna utgöra grunden
              i en inhemsk produktionskapacitet för framtagning av vaccin mot
              influensapandemier en mycket aktuell fråga både hos oss och globalt.
              Jag kan tänka mig att en sådan tillverkning skulle kunna etableras
              och byggas upp tillsammans med våra nordiska granländer.
            </seg>
            <seg n="b5e7efbe">
              Hur kan vi på bästa sätt skapa en utveckling inom läkemedelsdistributionen
              i Sverige som gagnar patienterna och folkhälsan?
            </seg>
            <seg n="c150764a">
              På vilket sätt kan apoteken bidra till att den felaktiga läkemedelsanvändningen
              och den läkemedelsrelaterade sjukligheten minskar?
            </seg>
            <seg n="333989c2">
              Kommer regeringens förslag om att avreglera apoteksmarknaden
              att leda till förbättrad och mer rationell läkemedelsanvändning?
            </seg>
            <seg n="528c3496">
              Dessa tre frågor ställde jag till regeringens representanter
              här i kammaren för snart ett år sedan då vi debatterade propositionen
              om bildande av moderbolag för Apoteket AB.
            </seg>
            <seg n="755563b5">
              Några svar på dessa frågor fick jag inte vid den förra kammardebatten,
              och inte heller fick frågorna något svar i den proposition som
              vi ska debattera här i dag. Vi i Miljöpartiet tycker därför att
              det är högst relevant att ställa dessa frågor än en gång.
            </seg>
            <seg n="e3ba5cb9">
              Avsaknaden av svar på dessa tre centrala och viktiga frågor samt
              det faktum att regeringen inte presenterar ens ett försök till
              analys av konsekvenserna avseende hur läkemedelsanvändningen påverkas
              av apoteksutförsäljningen är minst sagt anmärkningsvärt. Detta
              visar att den moderatledda regeringen inte ser läkemedel som en
              viktig del av svensk hälso- och sjukvård utan som en vanlig detaljhandelsvara
              som ska konkurrensutsättas.
            </seg>
            <seg n="011c9e74">
              Regeringen gör i propositionen ett halvhjärtat och tafatt försök
              att ändå nämna frågan om förbättrad läkemedelsanvändning. I propositionen
              kan man läsa att ett av avregleringens mål är följande: Omregleringen
              bör tillvarata apotekens bidrag till en förbättrad läkemedelsanvändning.
            </seg>
            <seg n="38209662">
              Vidare kan man läsa att reformen bör följas upp och utvärderas
              efter tre år, främst avseende effekter på tillgänglighet, service
              och tjänsteutbud samt läkemedelskostnader. Det står också att
              Konsumentverket och Konkurrensverket har fått uppdraget att utvärdera
              reformen.
            </seg>
            <seg n="5ef8b4ef">
              Visar då inte dessa skrivningar att regeringen verkligen tar
              de här frågorna på allvar? Nej, snarare tvärtom. Däremot ger propositionstexten
              upphov till ett antal nya obesvarade frågor.
            </seg>
            <seg n="65d9611c">
              Ska verkligen reformens alla mål, även målet om förbättrad läkemedelsanvändning,
              utvärderas och följas upp trots att det inte nämns under avsnittet
              i propositionen om utvärdering och uppföljning?
            </seg>
            <seg n="35dfdf99">
              Vem har fått i uppdrag att genomföra denna utvärdering och uppföljning?
              Vad är det som ska följas upp och utvärderas när det gäller läkemedelsanvändningen
              och hur ska det ske? Finns det någon analys eller utredning som
              beskriver nuläget, före avregleringen, när det gäller omfattningen
              och orsaker till den felaktiga läkemedelsanvändningen och läkemedelsrelaterade
              skador och dödsfall?
            </seg>
            <seg n="e3e73190">
              Jag tror inte att det finns någon sådan analys, och om det inte
              finns någon analys av dagens situation, hur ska man då kunna genomföra
              en utvärdering? Då har man ju inget att jämföra med om tre år.
            </seg>
            <seg n="bbbf34ae">
              Miljöpartiets slutsats av propositionstexten och de obesvarade
              frågorna är att det stöder vår uppfattning att regeringens ambition
              att förbättra läkemedelsanvändningen är obefintlig.
            </seg>
            <seg n="0d1273e6">
              Herr talman! Regeringens förslag till förändring av det svenska
              apotekssystemet är i stället helt ideologiskt driven och bygger
              på den felaktiga utgångspunkten att läkemedel i huvudsak är en
              detaljhandelsfråga. Miljöpartiet och den rödgröna oppositionen
              anser tvärtom att läkemedelshanteringen i första hand måste ses
              som en helt avgörande del av en väl fungerande hälso- och sjukvård.
            </seg>
            <seg n="8f0e35a4">
              Vi vill behålla och utveckla den effektiva infrastruktur som
              Apoteket AB administrerar inom läkemedelsdistributionen av receptbelagda
              läkemedel. Apoteket AB bör ges en utvecklad roll när det gäller
              insatser mot felaktig läkemedelsanvändning. I dag har vi en felaktig
              läkemedelsanvändning som ger upphov till läkemedelsrelaterade
              skador, sjukdom och dödsfall. Kostnaderna för den felaktiga läkemedelsanvändningen
              kan vara så stora som 2030 miljarder, alltså lika stora som hela
              den totala läkemedelsnotan i dag.
            </seg>
            <seg n="3417417c">
              Hur många är det som drabbas av felaktig läkemedelsanvändning
              som leder till läkemedelsrelaterade skador, sjukdom och dödsfall?
              Anmärkningsvärt nog finns inga säkra siffror eller statistik på
              detta, men uppskattningar visar att det handlar om tiotusentals
              patienter som skadas i onödan och kanske så många som 1 000 personer
              patienter som dör i onödan av läkemedelsrelaterade orsaker.
            </seg>
            <seg n="42c67f70">
              Vad kan då Apoteket göra för att bidra till en förbättrad läkemedelsanvändning?
              Det viktigaste är att skapa förutsättningar för att utnyttja apotekspersonalens
              kompetens och kunskap i större utsträckning än i dag. Detta kan
              möjliggöras genom tydliga incitament och ersättningsmodeller för
              att utöka information och rådgivning om läkemedel vid patientmötet.
              Självklart ska det garanteras att informationen och rådgivningen
              är enhetlig, oberoende och kvalitetsgranskad. Även rådgivning
              om hälsa och livsstil samt alternativ till läkemedel bör vara
              prioriterat för apotekspersonalen.
            </seg>
            <seg n="7e8396f3">
              Herr talman! En annan av regeringens målsättningar med apoteksavregleringen
              är låga läkemedelskostnader till nytta för konsumenten och det
              offentliga. Jämfört med de flesta länder i Europa får läkemedelsföretagen
              bra betalt för sina produkter i Sverige. Samtidigt är priset till
              konsumenterna i Sverige bland de lägre. Det svenska apotekssystemet
              har bidragit till att vi i dag har ett av de säkraste och mest
              kostnadseffektiva distributionssystemen för receptbelagda läkemedel
              i världen.
            </seg>
            <seg n="2898761b">
              Dessa påståenden stöds av en OECD-rapport som granskat den svenska
              läkemedelsdistributionen. Där säger man: Den jämförelsevis låga
              kostnaden för läkemedel beror på ett billigt och effektivt distributionssystem,
              som innefattar en statligt ägd apotekskedja med låg handelsmarginal
              samt att vi inte har någon moms på receptbelagda läkemedel.
            </seg>
            <seg n="ee68da20">
              Att just monopolsystemet bidrar till de låga priserna kommenteras
              i rapporten som förvånande.
            </seg>
            <seg n="820415f4">
              Vilka förutsättningar har då regeringen att lyckas med reformens
              mål om låga läkemedelskostnader? Först måste man ställa sig frågan
              vad regeringen menar med låga läkemedelskostnader låga läkemedelskostnader
              i förhållande till vad? Tidigare var regeringen tydlig med att
              avregleringen skulle ge lägre läkemedelskostnader. Här har alltså
              ambitionen sänkts till att målet är låga läkemedelskostnader.
              Menar regeringen låga läkemedelskostnader i förhållande till andra
              EU-länders kostnadsnivå? I så fall är risken stor att svenska
              konsumenter får betydligt dyrare läkemedel på grund av avregleringen.
            </seg>
            <seg n="eb07cc90">
              Kommer det då att frigöras resurser till nytta för det offentliga
              genom avregleringen? När vi nu har fått se förslagen till handelsmarginal
              och prismodell kan man bara konstatera att detta mål har regeringen
              redan misslyckats med. Genom att man höjer handelsmarginalen drabbas
              det offentliga av ökade kostnader på minst 460 miljoner per år
              som direkt kan hänföras till avregleringen, i stället för att
              komma det offentliga till nytta. Skattebetalarnas pengar ska alltså
              användas till att betala 460 miljoner till de nya apoteken för
              att garantera lönsamheten för de nya apoteksaktörerna.
            </seg>
            <seg n="995a966b">
              Prismodellen innehåller också förslag på hur TLV ska utnyttja
              systemet med generiskt utbyte effektivare. Här beräknar TLV att
              det finns en besparingspotential på mellan 500 och 600 miljoner
              kronor per år. Det är ett mycket bra förslag, men det har ingenting
              med avregleringen att göra. Dessa besparingar skulle kunna genomföras
              och bör genomföras, avreglering eller inte. Då skulle alla dessa
              resurser tillfalla skattebetalarna och komma det offentliga till
              nytta. Självklart skulle dessa skattepengar göra större nytta
              för patienterna och hälso- och sjukvården. I stället vill nu regeringen
              använda dessa pengar till att attrahera internationella apotekskedjor.
            </seg>
            <seg n="06221338">
              Herr talman! Jag ser fram emot den här debatten och hoppas att
              många av de frågeställningar som hittills inte fått några svar
              från regeringsrepresentanterna i dag ska få tydliga och klarläggande
              svar.
            </seg>
            <seg n="23e9ca03">
              Avslutningsvis har jag en förhoppning. Det är att vi här i kammaren
              i dag ska slippa höra ett av regeringens mest populära och använda
              argument för att avskaffa apoteksmonopolet, nämligen att det bara
              är Nordkorea och Kuba som har kvar ett apoteksmonopol.
            </seg>
            <seg n="4a81787b">
              Att jämföra det svenska apoteksmonopolet med Nordkorea är både
              stötande och långsökt. Nordkorea är en grym diktatur med ett kraftigt
              misskött samhälle som har en allvarlig bristsituation när det
              gäller det mesta, inklusive läkemedel, och där människor dagligen
              dör av svält och i fångläger.
            </seg>
            <seg n="7fedca1f">
              Låt oss alltså slippa höra detta argument fler gånger! Liknelsen
              med Nordkorea är ingenting annat än barnslig demagogi. Att regeringsföreträdare
              har använt detta argument så flitigt stärker bara bilden av att
              avregleringen genomförs av ideologiska skäl och inte av sakskäl.
            </seg>
          </u>
          <note n="d4df5eb5">
            Herr talman! Jag vill avsluta med att yrka bifall också till
            reservation nr 2.
          </note>
          <note n="c3556ff8">
            I detta anförande instämde Eva Olofsson (v), Ann Arleklo, Lennart
            Axelsson, Christer Engelhardt, Peter Jeppsson, Ylva Johansson,
            Per Svedberg och Krister Örnfjäder (alla s) samt Thomas Nihlén
            (mp).
          </note>
          <note n="783dbc1e">
            Anf. 4 THOMAS NIHLÉN (mp):
          </note>
          <note n="1b7fe6fa">
            Herr talman! Jag vill börja med att yrka bifall till de rödgrönas
            gemensamma reservation, nr 1.
          </note>
          <note n="fe6945fb">
            I detta anförande instämde Ann Arleklo, Lennart Axelsson, Christer
            Engelhardt, Peter Jeppsson, Ylva Johansson, Per Svedberg och Krister
            Örnfjäder (alla s) samt Elina Linna och Eva Olofsson (båda v).
          </note>
          <note type="speaker" n="6d950273">
            Anf. 5 KENNETH JOHANSSON (c):
          </note>
          <u who="kenneth_johansson_5d683a" xml:id="i-dd96b5a19cbed7e6-0" n="1c531346" next="i-410d4363ff7ea615-0"/>
          <note n="6fe78ad2">
            Herr talman! Jag vill först yrka bifall till socialutskottets
            förslag i betänkande SoU21 och avslag på motionerna.
          </note>
          <u who="kenneth_johansson_5d683a" xml:id="i-410d4363ff7ea615-0" n="1c531346" prev="i-dd96b5a19cbed7e6-0">
            <seg n="5bcecb4d">
              Det känns stort i dag. Det är något av en glädjens dag. Centerpartiet
              och övriga allianspartier gick till val på att omreglera apoteksmarknaden.
              Nu genomför vi det, steg för steg. Detta är en apoteksreform som
              banar väg för fler apotek, generösare öppettider och bättre service.
              Sverige lämnar nu som ett av de sista länderna i världen monopolet
              bakom sig ett monopol som gjort att vi har färre apotek och sämre
              tillgänglighet än många andra jämförbara länder.
            </seg>
            <seg n="cdad4e3a">
              Vårt förslag uppskattas av många människor. Det märker vi när
              vi möts av blomster från majoriteten här på morgonen. Sveriges
              Farmacevtförbund säger i sitt kort till oss: Äntligen! Tack för
              de nya möjligheterna!
            </seg>
            <seg n="dae930f5">
              Detta är ett av de områden där jag känner ett klart stöd från
              de allra flesta när man ser helheten.
            </seg>
            <seg n="0565c82d">
              Efter att ha tagit del av oppositionsföreträdarnas klagosång
              och definitiva brist på självkritik vill jag upprepa argumenten
              för apoteksreformen.
            </seg>
            <seg n="09a6eaf8">
              För det första får vi fler apotek. I Sverige har vi cirka 10
              000 invånare per apotek; övriga Europa har cirka hälften. Varför
              ska inte vi ha samma tillgänglighet och service som övriga Europa?
              Svara på det!
            </seg>
            <seg n="cedc2fb2">
              För det andra får vi bättre öppettider. Många städer saknar helgöppna
              apotek. Behovet av läkemedel begränsar sig inte till kontorstid.
            </seg>
            <seg n="f34a6e57">
              För det tredje får vi förbättrad service. Erfarenheterna från
              omregleringen i Norge visar på en ökning av antalet apotek med
              över 60 procent såväl i städerna som på landet.
            </seg>
            <seg n="d028995d">
              För det fjärde möjliggörs småföretagande. I dag har vi faktiskt
              yrkesförbud i Sverige. Man utbildar sig i Sverige och åker ibland
              till Norge för att arbeta. Stort intresse för att starta eget
              finns. Varför ska inte de som i dag har sådana jättefina planer,
              går på starta-eget-kurs och så vidare, få en chans att visa det
              entreprenörskap som inte minst många kvinnor har intresse av?
            </seg>
            <seg n="ae8c04af">
              Vi föreslår också åtgärder som möjliggör försäljning av vissa
              receptfria läkemedel i vanliga butiker. Det kommer i en kommande
              proposition.
            </seg>
            <seg n="89a5d8c5">
              Målet är också att vi ska ha låga läkemedelskostnader.
            </seg>
            <seg n="a04fb5c8">
              Vi får heller inte glömma att det handlar om en samklang med
              EG:s rättsliga principer.
            </seg>
            <seg n="98114223">
              Apoteksmonopolet har kommit till vägs ände. Vi måste släppa fram
              flera aktörer som ges möjligheter att bidra. Monopolet ska självfallet
              inte ersättas med ett oligopol. Det handlar om att ge förutsättningar
              för en mångfald där såväl stora som små aktörer ges möjlighet
              att verka. Glädjande nog, som jag sade, är intresset stort för
              att driva egna apotek.
            </seg>
            <seg n="8177052c">
              Apoteket AB kommer att finnas kvar som en aktör i statlig ägo,
              utifrån samma villkor som de nya aktörerna på en konkurrensutsatt
              marknad. Statens ägande minskas successivt genom avyttring. Social-
              och näringsutskotten understryker särskilt vikten av att det föreslagna
              bolaget med högst 200 apotek, där enskilda entreprenörer ska kunna
              vara delägare, snarast inrättas. Från utskotten bedömer vi att
              statens ägarandel i dessa företag på sikt kan komma att upphöra
              helt.
            </seg>
            <seg n="32fee8e0">
              Jag känner ett starkt stöd från många, som jag sade inledningsvis,
              inte minst när vi presenterar helheten, inte minst när vi presenterar
              receptfria läkemedel i detaljhandeln. Bra för våra kunder att
              monopolet upphör, skrev Apoteket AB:s ledning på DN Debatt för
              en tid sedan.
            </seg>
            <seg n="9aaa7c47">
              Den, i vissa stycken, skrämselpropaganda som oppositionen håller
              på med vinner vare sig respekt, gehör eller mark. Det är min bestämda
              uppfattning. Från majoritetens sida ser vi apoteksreformen även
              som ett steg för att öka entreprenörskap och företagande.
            </seg>
            <seg n="a1051830">
              Läkemedel är en viktig del av hälso- och sjukvården och har avgörande
              betydelse för folkhälsan. Läkemedel är inte vilken vara som helst,
              därför ställs det höga krav på dem som vill öppna apotek. Minst
              samma krav på kompetens och säkerhet i läkemedelsförsörjningen
              som gäller i dag ska gälla efter omregleringen.
            </seg>
            <seg n="6901b618">
              Farmaceutisk kompetens ska finnas på försäljningsställena. Läkemedelsansvarig
              apotekare eller annan farmaceut med tillräcklig kompetens och
              erfarenhet ska finnas. Läkemedelsverket bevakar i sin tillståndsgivning
              med föreskrifter och i sin tillsyn att kravet på läkemedelsansvarig
              med tillräcklig kompetens och erfarenhet uppfylls.
            </seg>
            <seg n="7029603b">
              Vi har självständiga, starka och oberoende myndigheter för att
              säkerställa tillsynen. Utöver Läkemedelsverket är det Tandvårds-
              och läkemedelsförmånsverket, Socialstyrelsen, Konkurrensverket
              och Konsumentverket.
            </seg>
            <seg n="ee1e117e">
              Läkemedel ska självklart vara tillgängliga för hela befolkningen,
              i hela landet och på lika villkor. Ingen ska betala mer för sina
              receptbelagda mediciner än med nuvarande system, oavsett i vilket
              apotek man köper dem. Högkostnadsskyddet för mediciner är kvar.
              Och precis som i dag ska det vara fri prissättning av receptfria
              läkemedel.
            </seg>
            <seg n="037dab62">
              Utskottsmajoriteten tillstyrker regeringens proposition. På en
              punkt föreslår vi dock en ändring. Det gäller förslaget att regeringen
              eller den myndighet som regeringen bestämmer får meddela föreskrifter
              om förutsättningar för ändring av inköpspris eller försäljningspris.
              För att undvika oklarheter anser utskottet att regeringens förslag
              i denna del inte bör genomföras. 13 § 2 stycket lagen om läkemedelsförmåner
              med mera föreslås utgå.
            </seg>
            <seg n="b45c7f9f">
              Det röda laget, alldeles speciellt Elina Linna i sitt inledande
              inlägg, säger att utskottsmajoriteten och allianspartierna sviker
              glesbygden, sviker landsbygden. Det röda laget försöker sprida
              uppfattningen att reformeringen av apoteksmarknaden leder till
              att apotek i glesbygden läggs ned. Riskerna är små, men för att
              ha både hängslen och livrem vidtas åtgärder för att säkerställa
              tillgängligheten i glesbygd. Systemet med apoteksombud blir kvar
              i tre år. Nya aktörer åläggs via avtal apotekstäckning i hela
              landet. Jag ser, till skillnad från oppositionen, stora möjligheter,
              spännande och kreativa lösningar som redan börjar växa fram och
              som förbättrar servicen, inte minst i glest befolkade områden.
            </seg>
            <seg n="6afa54f2">
              Uppföljning och utvärdering, som regeringen aviserar att göra
              efter tre år, är ytterligare en trygghetsåtgärd.
            </seg>
            <seg n="f6522f16">
              Herr talman! Oppositionsföreträdarnas anföranden var lätta att
              förutse. Avslag, nej, vi river upp monopolkramandet är tydligt.
              Man backar in i framtiden. Det är bra att det kommer fram nu så
              att väljarna även på detta område kan behålla det röda laget i
              oppositionsläge och i stället ge alliansregeringen fortsatt förtroende
              att utveckla område efter område, i detta fall förbättra apoteksservicen
              genom att skapa konkurrens och fler försäljningsställen i hela
              landet.
            </seg>
          </u>
          <note type="speaker" n="2120e9a0">
            Anf. 6 CECILIA WIDEGREN (m):
          </note>
          <u who="cecilia_widegren_ee2a7c" xml:id="i-0a88cec780995b72-0" n="f4e9ec73">
            <seg n="28bddc21">
              Herr talman, socialministern, socialutskottets kolleger och lyssnare!
              Äntligen! säger de unga kvinnor som står utanför Riksdagshuset
              i dag. Efter 38 år av monopol och inlåsning, där man inte har
              kunnat få utveckla sin kreativitet, sina idéer utifrån den farmaceutiska
              kompetens man har ropar man i dag: Äntligen!
            </seg>
            <seg n="a1f3d08a">
              Jag hoppas verkligen att alla kolleger i socialutskottet tar
              chansen att gå ned och prata med dem som ser det beslut som Sveriges
              riksdag i dag kommer att fatta som en möjlighet.
            </seg>
            <seg n="84f6ef52">
              Inledningsvis, herr talman, vill jag yrka bifall till förslagen
              i betänkandet. Jag kan inte annat än att glädjas över att man
              tar chansen till en frihetsmanifestation över den typen av beslut
              som vi ska fatta här i dag.
            </seg>
            <seg n="f081ec31">
              Precis som väldigt många har sagt, oavsett politisk färg, är
              läkemedel en del av svensk hälso- och sjukvård. Varför skulle
              läkemedel som behandling vara undantagen att användas utifrån
              den farmaceutiska kompetens som inte minst dessa unga kvinnor
              brinner för. Sjuksköterskor får använda den ganska fritt i dag.
              Vi har mångfald inom hälso- och sjukvården till stora delar, inte
              minst tack vare vårdvalet. Varför skulle inte även farmaceuterna
              få använda den briljanta insats som de ändå gör?
            </seg>
            <seg n="d6b23223">
              Jag måste säga att jag beklagar djupt att Ylva Johansson och
              Socialdemokraterna, Elina Linna och Vänsterpartiet och Thomas
              Nihlén och Miljöpartiet sätter sig på de unga människor och farmaceuter
              som i dag vill använda den här kompetensen fullt ut. Det är beklagligt.
            </seg>
            <seg n="6cbad0e2">
              Dessutom kastar man ut en orosvind och säger att det blir förändringar
              om vi kommer tillbaka. Man får ju hoppas vid gudarna att ni inte
              får den chansen och tar den möjligheten i sådana fall utan gör
              precis som Thomas Nihlén, Miljöpartiet, faktiskt sade: Låt oss
              tydligare utvärdera först vad det blir av detta.
            </seg>
            <seg n="177a0d57">
              Thomas Nihlén ger även inspel till oss i alliansen på vilket
              sätt vi ytterligare kan utvärdera detta. Jag lyssnar och hör faktiskt,
              eftersom jag inser att Miljöpartiet tycker att det är okej med
              mångfald på skolområdet som en viktig del av välfärdens kärna.
              Men på det här området är det inte lika viktigt än. Men låt oss
              först och främst utvärdera detta, Thomas.
            </seg>
            <seg n="4e94d9a8">
              Ylva Johansson och Socialdemokraterna däremot vill direkt förändra
              någonting. Vi vet inte vad, men de vill förändra någonting.
            </seg>
            <seg n="e7d19073">
              Nej, det gäller att ta till vara och se dem som faktiskt vill
              utveckla de farmaceutiska tjänsterna och se detta som en del av
              svensk hälso- och sjukvård. Det här blir det inledande hälsoarbetet,
              herr talman.
            </seg>
            <seg n="bbcb28d7">
              Det är inte bara här i Helsingfors som arbetet pågår, även om
              det finns några kvinnor som redan har öppnat, inte långt härifrån,
              en liten butik som de kallar Sveriges första svenskägda apotek.
              Redan innan det har fattats beslut om reformen ser de möjligheterna.
              Det är inte säkert att Ylva Johansson, Miljöpartiet och Vänstern
              har varit där på besök, men vi andra som har varit där på besök
              ser att de utvecklar tjänsterna. Det var den stressade elektrikern
              som stannade lite snabbt utanför butiken, sprang in på apoteket
              och insåg att han snabbt kunde få en fästingvaccination och sedan
              ut igen och fortsätta att arbeta. Han behövde inte ringa vårdcentralen
              och ställa sig i kö och vänta.
            </seg>
            <seg n="2f9f246e">
              Låt dem utveckla tjänster alltifrån blodtrycks- och diabeteskontroller
              till vad de vill göra i fråga om livsstilsförändringar och folkhälsoarbete
              som Miljöpartiet så gärna ser. Thomas Nihlén och Miljöpartiet:
              Ta chansen! Åk dit och besök dem. Se hur de funderar på hur de
              ska utveckla tjänsterna.
            </seg>
            <seg n="61a2d744">
              Men detta sker också på andra platser runt om i landet. Jag är
              från landet, Elina Linna. Jag bor långt ut på vischan. I Skaraborg
              har 27 anmält intresse att få starta eget. Det är fråga om 15
              kommuner. Det är inte bara i storstäderna som intresset finns
              för att utveckla tjänster för oss konsumenter i dag. Det finns
              runt om.
            </seg>
            <seg n="e5492e02">
              Häromdagen var jag inne på Ica och handlade mjölk till pojkarna.
              Då kom Icahandlaren fram och sade: Du! Är det klart snart? Får
              jag snart lägga bud på ett apotek?
            </seg>
            <seg n="5f4fc9b6">
              Jag trodde han menade att han nu skulle få sälja receptfritt
              och att han var nöjd med att gå från bara nikotinläkemedel till
              andra receptfria varor inne i butik. Nej! Han såg hur han skulle
              utveckla de farmaceutiska tjänsterna med att anställa farmaceuter
              och öppna apotek.
            </seg>
            <seg n="b1951db1">
              Jag bor på landet, Elina Linna. Jag känner över huvud taget ingen
              oro över det du beskriver. Jag har träffat representanter för
              Sveriges Farmacevtförbund och Farmaciförbundet runt om i Sverige.
              Det finns många frågor, och de är berättigade. Men vi i alliansregeringen
              befäster hög kvalitet, säkerhet, möjligheter, lika villkor för
              alla på marknaden. Det känns tryggt att säga att vi efter hand
              kan ge svar på alla de frågor som vi fortfarande inte kan ge svar
              på, eftersom det är en så omfattande reform.
            </seg>
            <seg n="87edded2">
              Vad är alternativet? Det vet vi inte riktigt. Ni ska bara förändra
              på något vänster om ni får chansen. Men man kan då titta på vad
              Apoteket AB självt säger. Jag förtydligar vad min kollega Kenneth
              Johansson sade:
            </seg>
            <seg n="00f1f876">
              Apoteket AB erkänner att bolagets monopol inverkat skadligt på
              priser, tillgänglighet, sortiment och service. Kan det vara mer
              tydligt än så?
            </seg>
            <seg n="bf20ebe1">
              Elina Linna har helt rätt i att Apoteket är ett populärt varumärke.
              Det varumärket kommer att få fortsätta att vara populärt även
              framöver eftersom staten kommer att ha en del av ägandet kvar
              i Apoteket AB, men självklart ser Apoteket bristerna i att vara
              ett monopol.
            </seg>
            <seg n="7bbfd0d7">
              Apoteket skriver också att de vill öppna för nya aktörer som
              kommer in så att det kan bli fler apotek. Det låter märkligt att
              det kommer från dem, skriver Apoteket AB, men de är övertygade
              om att när de får konkurrens kommer priserna att sjunka och servicen
              att bli bättre.
            </seg>
            <seg n="74b797ca">
              Även Apoteket självt ser bristen i att inte ha lika villkor som
              andra nordiska och europeiska länder har. Självklart är det viktigt
              att se detta. Möjligheten till återgång finns inte, utan då får
              man hitta på något annat. Jag vädjar till oppositionen att i det
              här fallet lyssna till Miljöpartiet, som säger att det är dags
              att först grundligt utvärdera och sedan kanske ta ställning till
              vad man ytterligare vill göra.
            </seg>
            <seg n="607955b8">
              Målen är tydliga, herr talman. Det är otroligt viktigt för alliansregeringen
              att konsumenterna får ökad tillgänglighet till läkemedel, bättre
              service, bättre tjänsteutbud samt lägre läkemedelskostnader till
              nytta för både konsumenten och det offentliga. Prispressen är
              tydlig. Folkhälsoperspektivet är tydligt. Likaså är det med kvalitet
              och säkerhet, inte minst läkemedelsanvändningen.
            </seg>
            <seg n="a4e0e1b0">
              Det går att förtydliga, men det går inte heller när det öppnas
              för mångfald att se alla möjligheterna i ett icke-mångfaldsläge.
              Från den 1 juli och framåt kommer det att utvecklas nya kreativa
              saker, och allt det kan vi inte redan se. Det ska bli så intressant
              att höra vad oppositionen har att komma med när man inser möjligheterna
              som har öppnats och som har beskrivits utifrån detta.
            </seg>
            <seg n="7dda1a32">
              Herr talman! Som det låter kommer vi att bli överens med oppositionen
              vad gäller de receptfria läkemedlen i handeln. Propositionen kom
              till riksdagen i förra veckan, och vi kommer snart att behandla
              den. Det ska bli härligt att se när vi alla samfällt kan vara
              överens om att småbarnsföräldrar på landsbygden även en söndag
              eftermiddag ska kunna få tag i lite febernedsättande, nässprej
              eller allergimediciner, som Ylva Johansson tog upp. Det är jättebra
              att vi kan komma överens om den möjligheten. Så synd att man inte
              hade ett bättre alternativ och ville vara delaktig i den process
              som nu fortgår.
            </seg>
            <seg n="5aa631e1">
              Ta chansen och träffa farmaceuterna som står utanför Riksdagshuset
              i dag och som ser möjligheterna. Vi bejakar dem också.
            </seg>
          </u>
          <note type="speaker" n="72f29836">
            Anf. 7 TOBIAS KRANTZ (fp):
          </note>
          <u who="tobias_krantz_7ba907" xml:id="i-44f7b341849875bc-0" n="aad40d3e" next="i-84d99bf7a2d18850-0">
            <seg n="d23d035e">
              Herr talman! Klockan klämtar för apoteksmonopolet. Från den 1
              juli i år blir det fritt fram för privata aktörer att starta och
              driva apotek. Från den 1 november i år blir det fritt fram att
              sälja receptfria läkemedel i vanliga affärer. Om några timmar
              fattar riksdagen det beslut som gör att vi lämnar den famösa apoteksmonopolklubben
              med Kuba och Nordkorea som kvarvarande medlemmar. Det är länder,
              precis som Thomas Nihlén tidigare sade, som vi vanligtvis inte
              känner någon större politisk samhörighet med. Varför skulle vi
              göra det i frågan om hur apoteksmarknaden ska vara reglerad?
            </seg>
            <seg n="60dae712">
              Det svenska apoteksmonopolet såg dagens ljus 1971. Sedan dess
              har mycket hänt i världen. Berlinmuren har fallit, järnridån har
              rasat och Sovjetunionen har kollapsat. Sverige är medlem i Europeiska
              unionen, och ett långt socialdemokratiskt maktinnehav har brutits.
              Verkligheten förändras, världen förbättras och förhoppningsvis
              kommer apoteksmonopolet inom en inte alltför avlägsen framtid
              att ses som en parentes i svensk historia. Apotekets vd Stefan
              Carlsson skrev själv som ett tecken i tiden nekrologen över det
              svenska apoteksmonopolet. I mars 2008 skrev han i Dagens Nyheter
              att det är bra för kunderna att Apoteket upphör.
            </seg>
            <seg n="41557322">
              Herr talman! Vilka är de främsta motiven till en reform av apoteksmarknaden?
              För det första ska det bli fler apotek. Den svenska apotekssektorn
              fungerar på många sätt bra. Apoteket AB är ett respekterat varumärke,
              och det kommer också att vara en viktig aktör efter den omreglering
              som vi förhoppningsvis i dag kommer att fatta beslut om. Men faktum
              är att Sverige är ett av de länder i Europa och i västvärlden
              som har minst antal apotek per invånare. I Sverige går det 10
              000 invånare per apotek. Det normala i de flesta europeiska länderna
              är att det är ungefär 5 000 invånare per apotek. Endast Danmark
              har fler invånare per apotek, alltså lägre apotekstäthet, än Sverige.
              Varför ska vi vara nöjda med detta? Det är den fråga som ska ställas
              till oppositionen.
            </seg>
            <seg n="5c1807bf">
              Norge genomförde i början av 2000-talet en omreglering av apoteksmarknaden
              av ungefär det slag som regeringen har lagt fram förslag om och
              som vi förhoppningsvis ska fatta beslut om i eftermiddag. Resultatet
              av den var att det blev 200 nya apotek. Det var en ökning av antalet
              apotek i Norge med 60 procent. Ingen kommun har förlorat sitt
              apotek i Norge. 16 kommuner har fått sitt första apotek. Ibland
              framförs i debatten att apoteksomregleringen skulle vara ett hot
              mot apotekstätheten i glesbygden. Det norska exemplet visar att
              det är precis tvärtom.
            </seg>
            <seg n="5819ede5">
              Ibland säger Socialdemokraterna och deras kompanjoner i det rödgröna
              blocket att det behövs ingen omreglering av apoteksmarknaden för
              att det ska bli fler apotek. Det räcker med att ge Apoteket AB
              direktiv om att starta fler apotek. Då är de intressanta frågorna:
              Varför har det inte skett? Varför har utvecklingen under apoteksmonopolets
              tid snarare gått åt precis rakt motsatt håll?
            </seg>
          </u>
          <note n="17eb85e9">
            Mellan 1999 och 2006 under monopolets och den socialdemokratiska
            regeringens tid minskade antalet apotek i Sverige från 890 till
            872. Antalet apoteksombud minskade från 963 till 871. Socialdemokraternas
            alternativ faller platt till marken. Under den tid ni styrde,
            under monopolets tid, minskade antalet apotek; apotekstätheten
            i Sverige blev mindre.
          </note>
          <u who="tobias_krantz_7ba907" xml:id="i-84d99bf7a2d18850-0" n="aad40d3e" prev="i-44f7b341849875bc-0">
            <seg n="8470f1d3">
              För det andra är det ett centralt motiv för oss, herr talman,
              att vi vill ha bättre service. Ett avskaffat monopol öppnar nämligen
              för kreativitet, nytänkande, nya sätt att resonera och fundera
              och inte minst nya sätt att bemöta kunder. Den kreativiteten,
              den spänsten och det engagemanget mötte flera av oss tidigare
              i morse när vi träffade företrädare för Farmacevtförbundet. Tänk
              vilken kraft, vilket engagemang och vilket entreprenörskap som
              har väntat på att släppas loss! Varför ska vi inte ta till vara
              den kraft och det engagemang som finns?
            </seg>
            <seg n="eece3222">
              För det tredje behövs det en ökad tillgänglighet. Receptfria
              läkemedel som huvudvärkstabletter och nässprejer bör kunna köpas
              i vanliga livsmedelsbutiker.
            </seg>
            <seg n="35ba0eb0">
              Jag är själv småbarnsförälder och vet att min son inte alltid
              blir sjuk, inte alltid får feber och inte alltid är täppt i näsan
              anpassat till apotekets öppettider. Varför ska inte vi svenskar
              ha samma möjlighet att enkelt införskaffa receptfria läkemedel
              som andra människor runt om i Europa? Vad är det som motiverar
              att just svenska folket, som kanske det enda folket i Europa,
              ska sättas under särskilt förmyndarskap?
            </seg>
            <seg n="5d572d7e">
              Socialdemokraterna har under den debatt som har förevarit i ett
              antal månader sagt att de är öppna för att också receptfria läkemedel
              ska få säljas i handeln. När jag läser reservationen i betänkandet
              blir jag mer osäker. I reservationen sägs att tillgängligheten
              lika gärna kan öka genom att Apoteket får direktiv om ökade öppettider.
            </seg>
            <seg n="4d98d5c3">
              Det återstår att se vad det socialdemokratiska alternativet på
              denna punkt egentligen är. Jag hoppas att jag har fel och att
              det som tidigare har sagts gäller. Men det gäller att klara ut
              vad som sägs från Socialdemokraternas sida.
            </seg>
            <seg n="f25c672a">
              Vänsterpartiet, Socialdemokraterna och Miljöpartiet har alla
              sagt att denna förändring av apoteksmarknaden är ideologiskt driven.
              Ja, vi vill ha fler apotek, vi vill ha bättre service och vi vill
              ha ökad tillgänglighet. Det är vår ideologi. Min fråga till er
              är: Har ni någon annan ideologi?
            </seg>
            <seg n="7a4df299">
              Herr talman! Socialdemokraterna blir alltmer isolerade i apoteksfrågan.
              En efter en har bundsförvanterna hoppat av. Allt fler aktörer
              i Sverige inser nu att apoteksmonopolets tid är förbi, att apoteksmonopolet
              har nått vägs ände. Ylva Johansson, Thomas Nihlén och Elina Linna
              verkar vara de sista apoteksmonopolkramarna.
            </seg>
            <seg n="914198b4">
              Det sista strategiska halmstrået försöker Socialdemokraternas
              Ylva Johansson gripa i debatten i dag genom att säga att man vill
              söka en uppgörelse med regeringen och anklagar regeringen för
              bristande förhandlingsvilja. Men vad är det i så fall för förhandlingsalternativ
              som Socialdemokraterna erbjuder? Vad vill egentligen Socialdemokraterna?
              Partiet framstår mest som vilset och famlande efter en strategi
              i apoteksfrågan. Gång på gång byter partiet ståndpunkt.
            </seg>
            <seg n="f6dbc6cc">
              Först skulle apoteksmonopolet bevaras i sin nuvarande form. Sedan
              skriver Ylva Johansson en debattartikel i Svenska Dagbladet där
              hon säger att de kan tänka sig ökat självbestämmande för personalen
              inom monopolets ram.
            </seg>
            <seg n="5d72f99d">
              Först säger Ylva Johansson att hela reformen ska återställas
              och att alla apotek som har sålts till privata aktörer ska köpas
              tillbaka. Sedan säger hon att bara delar av reformen kanske ska
              återställas. Nu säger hon från talarstolen att det ska ske stora
              förändringar, oklart dock vilka.
            </seg>
            <seg n="3fc19a02">
              Först antyder hon att receptfria läkemedel ska få säljas i butik.
              Sedan skriver hon en reservation tillsammans med Miljöpartiet
              och Vänsterpartiet om att tillgängligheten lika gärna kan ökas
              genom att apoteket får generösare öppettider.
            </seg>
            <seg n="7a3c8087">
              Min fråga till Ylva Johansson och den är inte enbart retorisk
              är: Vilken Ylva Johansson är det regeringen ska samarbeta och
              förhandla med?
            </seg>
            <seg n="9aa91d0d">
              Är det den Ylva Johansson som vill bevara monopolet i sin nuvarande
              form, eller är den Ylva Johansson som vill att man ska öppna för
              ökat självbestämmande för personalen inom monopolets ram?
            </seg>
            <seg n="eae94192">
              Är det den Ylva Johansson som vill återställa hela reformen,
              eller är det den Ylva Johansson som bara vill återställa delar
              av reformen?
            </seg>
            <seg n="33814364">
              Är det den Ylva Johansson som vill att man ska kunna sälja receptfritt
              i butik, eller är det den Ylva Johansson som inte tycker att man
              ska kunna sälja receptfritt i butik?
            </seg>
            <seg n="e3844550">
              Hur ska man kunna förhandla med ett parti som inte ens självt
              vet vad man har för uppfattning och som ständigt byter uppfattning?
              Vad skulle en sådan uppgörelse ha för styrka och långsiktig hållbarhet?
            </seg>
            <seg n="46571f7a">
              Herr talman! Dagens beslut är en viktig frihetsreform. Det banar
              väg för fler apotek, bättre service och ökad tillgänglighet. Det
              gör vardagen lättare för många människor runt om i vårt land.
              Det är en stor framgång för långvarig liberal opinionsbildning.
            </seg>
            <seg n="78197f92">
              Klockan klämtar i dag för det svenska apoteksmonopolet. Det är
              dags att ringa ut det gamla apoteksmonopolet och ringa in något
              nytt den omreglerade apoteksmarknaden.
            </seg>
          </u>
          <note n="11f0c162">
            Jag vill yrka bifall till förslaget i propositionen och betänkandet
            och avslag på samtliga reservationer och motioner.
          </note>
          <note type="speaker" n="0963e0ec">
            Anf. 8 CHATRINE PÅLSSON AHLGREN (kd):
          </note>
          <u who="unknown" xml:id="i-68c8a553a0231661-0" n="136059b9">
            <seg n="9dcb438c">
              Herr talman! I dag är det en glädjens dag, åtminstone för oss
              som vill öppna nya möjligheter och ta bort förbud som har funnits.
              Jag kan inte låta bli att tycka att oppositionen ser lite slokörad
              ut, och det kan jag ha förståelse för.
            </seg>
            <seg n="d176a31b">
              Eftersom det har förekommit en hel del skrämselpropaganda från
              oppositionen för att oroa befolkningen vill jag lyfta fram de
              äldres situation. Jag har hört från olika pensionärsorganisationer
              att det sägs saker för att de ska bli rädda och att det särskilt
              ska drabba våra äldre.
            </seg>
            <seg n="40cf58ec">
              Vi vet att äldre är de största konsumenterna av läkemedel. Vi
              vet alla att det för många mycket gamla är alldeles för mycket
              läkemedel. Läkemedel är många gånger en fråga om liv eller död.
              Därför måste apotek, de som handhar läkemedel, också ha en reglering.
              Det är alltså en omreglering och inte, som oppositionen gång på
              gång kallar det, en avreglering. Har man läst propositionen och
              utskottets majoritetstext ser man att det är oerhört mycket regleringar.
              Det är alltså fråga om en omreglering.
            </seg>
            <seg n="2e33c776">
              Trygghet är någonting som är oerhört stort och värdefullt för
              oss alla, särskilt kanske när man blir gammal. Då är det trygghet
              att ha en närhet. Mina kolleger har exemplifierat hur det gick
              i Norge, vårt grannland. Vi har också hört att det inte är så
              att apotek på landsbygden har mindre lönsamhet, utan snarare tvärtom.
              Det handlar alltså om tillgänglighet för dem som varken har bil
              eller någon anhörig som kan skjutsa en ett par mil bort för att
              få ett läkemedel. Vi är övertygade om att det kommer att bli fler
              apotek.
            </seg>
            <seg n="f06964b3">
              Jag är också mån om att få läsa från s. 35 i utskottets bedömning,
              och det handlar om individuellt anpassad information. Och vad
              kan vara viktigare för en äldre person än att just få individuellt
              anpassad information? Det står så här på s. 35:
            </seg>
            <seg n="ddae3b5e">
              Läkemedel är komplexa produkter. Ytterligare ett krav som ställs
              på den som har tillstånd att bedriva detaljhandel med läkemedel
              till konsument är att denna ska tillhandahålla individuell och
              producentoberoende information och rådgivning om läkemedel, läkemedelsanvändning
              och egenvård till konsumenter samt se till att informationen och
              rådgivningen endast lämnas av personal med tillräcklig kompetens
              för uppgiften.
            </seg>
            <seg n="668a5187">
              Det tycker jag är trygghet.
            </seg>
            <seg n="1c8b3a77">
              På s. 38 har utskottet också tagit fram att det ska vara anpassade
              lokaler. Där står det: När det gäller tillgänglighet till läkemedel
              och förbättrad läkemedelsanvändning bör apotekslokalernas och
              sortimentets ändamålsenlighet anpassas för olika grupper, bland
              annat för grupper med funktionsnedsättning. Det är ytterligare
              ett bevis på att även regeringen och utskottsmajoriteten ser lokaliteterna
              som viktiga.
            </seg>
            <seg n="6e753482">
              Mina vänner! Hur kan det komma sig att ett apotek i dagens läge
              inte har en toalett? Väldigt många som kommer till apoteket har
              urindrivande medicin och behöver gå på toaletten. Det har inte
              funnits någon toalett, för man har inte tvingats till att ha det.
              Jag tror att det här nya kommer att ge vid handen att man även
              ser till den saken.
            </seg>
            <seg n="0b8a92aa">
              Herr talman! Vi har en garanti där det står att om man inte har
              det läkemedel som man ska ha i ett apotek man tvingas till att
              ha allting som finns på listan är det 24 timmar som gäller. Det
              har varit en praxis tidigare, men detta lyfter regeringen än en
              gång fram för att det ska vara tydligt och klart att vi vill ha
              en god kvalitet.
            </seg>
            <seg n="0fbed877">
              Jag blev så glad när jag träffade representanter för Farmacevtförbundet
              i dag, dessa unga människor som fullständigt lyser av glädje inför
              möjligheterna som kommer. Man vill bli något som ger ett mervärde
              till varje medborgare. Man ser alltså möjligheterna. Oppositionen
              riktar sig gång på gång in på svårigheter. Man kan knappast peka
              ut en enda relevant svårighet, utan det finns bara möjligheter.
            </seg>
            <seg n="6bffd117">
              Det handlar också om att få de bästa studenterna att välja vårdyrken
              eller apoteksyrken, att välja det när man vet att man vill ha
              en mångfald av arbetsgivare att välja på eller starta eget. Då
              ska jag läsa ur farmaceuternas broschyr det är de som organiserar
              farmaceuter och apotekare. De skriver:
            </seg>
            <seg n="879ef75b">
              För oss betyder det att vi kan välja vår egen arbetsgivare i
              större utsträckning. Vissa av oss kan till och med starta eget
              apotek. De flesta tror att det i framtiden blir betydligt fler
              apotek än i dag. Fler apotek med bättre öppettider är verkligen
              välkommet. Dessutom blir det bättre möjligheter för farmacevternas
              kunskap att komma till nytta för dig som kund det är viktigast
              av allt! De som jobbar med det här tycker att tillgängligheten
              ska bli större.
            </seg>
            <seg n="4c861c2d">
              När det gäller uppföljningen om tre år känns det väldigt viktigt
              att ha det. Men så säger Miljöpartiets företrädare att det kan
              man inte göra, för det har aldrig funnits någon sådan statistik.
              Då beklagar jag att en socialdemokratisk regering som har haft
              stöd av Miljöpartiet och Vänsterpartiet inte såg till att man
              har ordentliga uppföljningar och något att jämföra med. Om det
              är nu är så illa att den regering som även Thomas Nihlén stöttade
              inte hade det måste vi börja någonstans. Varenda utvärdering har
              ju en första gång. Det är hög tid att få en uppföljning så att
              vi vet vad vi gör.
            </seg>
            <seg n="e10474e8">
              Herr talman! Jag tycker att det är en fantastisk möjlighet som
              öppnas. De 38 år då vi har haft monopol har naturligtvis inneburit
              väldigt mycket på olika sätt, och vi vet att apotekspersonalen
              får fina goda siffror. Men, kära opposition, inte blir en apotekare
              sämre för att man har en annan huvudman. Vad har man då för åsikter
              om legitimerad personal som har gått en utbildning om någon plötsligt
              blir dålig för att denna jobbar för en annan huvudman? Det är
              samma människor med samma utbildning som får möjlighet att serva
              oss medborgare.
            </seg>
            <seg n="28c77de4">
              Jag yrkar bifall till förslaget i betänkandet och avslag på reservationerna.
              Jag vill fråga Socialdemokraterna om en sak. Ni trycker numera
              på knappen för instämmande när era kompisar yrkar bifall till
              något. Elina Linna yrkade bifall till reservation 2. Eftersom
              ni tryckte på knappen för att instämma undrar jag: Instämmer ni
              socialdemokrater och miljöpartister i reservation 2 och bara glömde
              att säga det till Elina i utskottet och reservera er?
            </seg>
          </u>
          <note type="speaker" n="432d929b">
            Anf. 9 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-3ddbda0068aed0c4-0" n="3534def9">
            <seg n="cb6ba9b4">
              Herr talman! Det är en viktig fråga som debatteras och ett viktigt
              beslut som riksdagen kommer att fatta i dag. Det är naturligtvis
              en del av vardagen i riksdagen att vi fattar viktiga beslut, men
              vissa beslut märks lite mer än andra i människors vardag. Jag
              tror att den här frågan är av den karaktären att den kommer att
              spela en väldigt stor roll för alla de människor som jobbar inom
              det som i dag är monopol, men framför allt för alla oss som är
              kunder hos Apoteket. Vissa människors vardag kommer att påverkas
              lite mer än andras, och det här betyder naturligtvis väldigt mycket
              för personalen på landets apotek.
            </seg>
            <seg n="4ccf2e1c">
              Jag tycker att det finns skäl att i det här sammanhanget ta tillfället
              i akt och rikta ett tack till Apoteket AB:s 11 000 anställda som
              utför ett fantastiskt viktigt arbete med att trygga Sveriges läkemedelsförsörjning.
            </seg>
            <seg n="722223ab">
              Det är självklart att den process som vi nu går igenom kan resa
              en del frågor och skapa en del oro. Vår ambition är förstås att
              minimera skälen för oro och ge så mycket information som vi bara
              kan. Jag vet att omregleringen välkomnas av väldigt många personer
              på Apoteket som ser möjligheten att byta arbetsgivare, att kanske
              rent av starta egen verksamhet och på det sättet pröva en inriktning
              med lite annan touch, att få utlopp för den kreativitet som man
              kanske inte alltid får utlopp för inom ramen för ett företag där
              det ena apoteket bör vara det andra så likt som möjligt.
            </seg>
            <seg n="fc30cd45">
              Jag är övertygad om att omregleringen är ett verkligt framsteg
              för de apoteksanställda samtidigt som jag har respekt för att
              många frågor dyker upp. Därför är jag glad att se att så många
              inom Apoteket aktivt stöder reformen och arbetar för att den ska
              bli framgångsrikt genomförd.
            </seg>
            <seg n="0cbd5102">
              Herr talman! Apoteksmonopolets upphörande är ett beslut som kommer
              att märkas: fler apotek, bättre öppettider, nya ägare, nya skyltar,
              nya koncept på ett gammalt apotek, helt nya apotek på ställen
              där vi kanske inte är vana att se dem. Den nya lagen öppnar nya
              möjligheter, nya möjligheter för entreprenörer att starta nya
              apotek, nya möjligheter att utveckla och kundanpassa service och
              öppettider, nya möjligheter för personalen att välja arbetsgivare
              och kanske pröva vingarna och starta eget, men främst nya möjligheter
              för kunderna att välja mellan flera apotek eller att hitta ett
              öppet apotek på kvällar och helger. Det är det som den här reformen
              först och främst handlar om att förbättra tillgängligheten för
              medborgarna och skapa förutsättningar för förbättrad samhällsservice.
            </seg>
            <seg n="6309b23d">
              Herr talman! Som vi alla är medvetna om är läkemedel inte som
              vilken annan vara som helst. Läkemedel är potentiellt farliga
              produkter när de felanvänds eller överanvänds. Därför måste vi
              vara väldigt noggranna i de steg som vi tar. Läkemedel är en viktig
              del i behandlingen inom hälso- och sjukvården och naturligtvis
              också en del av egenvården, något som alla har rätt till som medlemmar
              i ett välfärdssamhälle alldeles oavsett plånbokens tjocklek eller
              samhällsställning. Nya effektiva läkemedel är naturligtvis inte
              någonting som utvecklas i en handvändning. Det tar oerhört många
              år i regel, och det krävs ett stort antal personer som alla har
              många långa utbildningsår bakom sig, att gå från idé till ett
              färdigt läkemedel. Det måste man ta hänsyn till också vid distribution
              och prissättning av läkemedel.
            </seg>
            <seg n="cf438388">
              Bland annat av de här orsakerna är propositionen om omreglering
              av apoteksmarknaden en av de mest omfångsrika som jag har varit
              med om att arbeta fram. De nya möjligheterna, den ökade friheten
              ges inom ramen för en lagstiftning som garanterar en trygg och
              säker läkemedelsförsörjning, som ger alla rätt till läkemedel
              på lika villkor och som skapar goda förutsättningar för tidig
              introduktion av nya läkemedel.
            </seg>
            <seg n="ec0cd81e">
              Herr talman! Det är inte utan en viss stolthet som jag står här
              i kammaren i dag. Jag är stolt över att leda genomförandet av
              en reform som ökar tillgängligheten genom att öppna för mångfald
              och konkurrens.
            </seg>
            <seg n="b2b1dbc7">
              I Sverige har vi haft apoteksmonopol sedan 1971. Jag tror att
              väldigt många tror att monopolet är äldre än så. Och när man läser
              beredningsunderlaget inför monopoliseringen, alltså övergången
              1971, blir det uppenbart att det var en helt annan tidsanda vid
              den tiden. Då diskuterades på allvar att förstatliga hela läkemedelsindustrin.
              Det är inte utan att man bävar lite inför en sådan tanke. Vad
              hade hänt om de hårdaste socialisterna då hade fått som de önskade?
              Vad hade hänt med det som i dag är en blomstrande näring som sysselsätter
              fantastiskt många högt utbildade personer och som betyder oändligt
              mycket för Sveriges exportinkomster, men som framför allt leder
              till resultat som kommer patienterna till del? Jag tror inte att
              vi då hade haft en livskraftig forskande läkemedelsindustri i
              Sverige. Man kan också fråga sig hur apoteksmarknaden hade utvecklats
              om den inte hade monopoliserats.
            </seg>
            <seg n="1db92814">
              Visst har apoteksmonopolet haft sina fördelar. Ett sammanhållet
              system har möjliggjort stordriftsfördelar, låga distributionskostnader
              och systemutveckling. Systemet har i en bemärkelse varit effektivt.
              Det har varit relativt låga kostnader för handel och distribution
              av läkemedel i Sverige, men de låga kostnaderna har vunnits till
              priset av för få apotek, begränsade öppettider och en för låg
              servicenivå.
            </seg>
            <seg n="777675a0">
              Utifrån förutsättningarna har Apoteket AB utfört sitt uppdrag
              på ett bra sätt, men genom att förbättra förutsättningarna och
              öppna för mångfald och konkurrens kan vi få fler apotek utan att
              det kostar mer. Oppositionen är oroad, och det ligger kanske i
              sakens natur, över att vi förändrar systemet. Man oroar sig över
              att cirklar rubbas, att vi inte gör som vi alltid har gjort, att
              system förändras. Men de nya möjligheterna välkomnas av Apotekets
              personal. Det har inte minst varit tydligt för alla som har passerat
              Riksdagshuset i dag. De nya möjligheterna kommer också att välkomnas
              av Apotekets kunder; det är jag helt övertygad om.
            </seg>
            <seg n="23bd7f84">
              Herr talman! Det är dags att vända på den logik och det förhärskande
              synsätt som präglat inte bara apoteksområdet utan också hälso-
              och sjukvården i stort. Det är dags att sluta krama systemen och
              genomföra de förändringar som sätter den enskilde patienten, den
              enskilda människan i centrum. På hälso- och sjukvårdens område
              stärker vi patientens ställning genom att fokusera på tillgänglighet
              och öka möjligheterna att välja genom vårdval. På apoteksmarknaden
              handlar det om att skapa förutsättningar för bästa tänkbara service
              och tillgänglighet genom mångfald och konkurrens. Vi delar Apotekets
              bedömning att monopolet har kommit till vägs ände.
            </seg>
            <seg n="4aa29e9a">
              Vill vi få fler apotek och bättre öppettider måste fler aktörer
              ges möjlighet att etablera sig på marknaden. I Norge har drygt
              200 nya apotek öppnats som en följd av den omreglering som genomfördes
              2001. Det är en ökning med över 60 procent. Sug på det!
            </seg>
            <seg n="b7e7fdfd">
              Ytterligare ett exempel på förbättrad tillgänglighet kan vi hämta
              från hemmaplan. Sedan den 1 mars 2008 är det möjligt att köpa
              nikotinläkemedel i vanliga butiker, någonting som den tidigare
              regeringen inte såg skäl att genomföra. Antalet försäljningsställen
              för nikotinläkemedel har därefter ökat mycket kraftigt, från den
              tidigare ordningen där 900 apotek ansvarade för försäljningen
              till att vi i dag har drygt 4 300 försäljningsställen. Är det
              bra eller dåligt? Ja, oppositionen får ju ta ställning för sin
              del. Vi tycker att det är bra att tillgången till nikotinläkemedel
              snart är lika god som tillgången till cigaretter.
            </seg>
            <seg n="d8eff38c">
              Herr talman! Regeringen går vidare, och i förra veckan beslutades
              om den proposition som, om förslaget antas här i riksdagen, gör
              det möjligt att sälja receptfria läkemedel i vanliga butiker inte
              alla läkemedel men många. Det är en reform som underlättar för
              småbarnsföräldrar som har långt till ett apotek. Det underlättar
              för dem som drabbas av huvudvärk när det lokala apoteket har stängt.
              Självklart ska handeln bedrivas på ett säkert och tryggt sätt.
              Det är bland annat därför vi föreslår en åldersgräns på 18 år.
              Men det är väl ändå rimligt att exempelvis småbarnsfamiljer får
              möjlighet att i den lokala matbutiken köpa något febernedsättande
              till ett förkylt och febrigt barn.
            </seg>
            <seg n="33329234">
              Herr talman! Det är min övertygelse att vi med den här reformeringen
              av apoteksmarknaden på ett betydligt bättre sätt kommer att kunna
              möta människors behov och de krav och förväntningar som de i dag
              ställer på ett modernt apoteksväsen. Vi tar klivet in i 2000-talet
              några år för sent, herr talman.
            </seg>
          </u>
          <note type="speaker" n="07e82d68">
            Anf. 10 YLVA JOHANSSON (s) replik:
          </note>
          <u who="ylva_johansson_c5e8e0" xml:id="i-778208a855be4364-1" n="76b4cb26">
            <seg n="3bb7bdaa">
              Herr talman! Det är nästan som att lyssna på en sagoberättelse
              när man hör de borgerliga företrädarna här. Genom att avreglera
              apoteksmarknaden och sälja ut apoteken, släppa in internationella
              läkemedelsgrossister på den svenska marknaden som ska få sin lönsamhet
              garanterad av statliga myndigheter, speciellt av höga vinstmarginaler,
              får vi nu höra att det ska bli fler apotek, längre öppettider,
              bättre service, bättre sjukvård, lägre priser och dessutom fler
              toaletter på alla apotek.
            </seg>
            <seg n="0d32090a">
              Jag tror att svenska folket har hört det här förut; fromma förhoppningar
              om vad man tror ska hända. Vi får hela tiden höra att den borgerliga
              alliansen är övertygad om att man ska få alla dessa positiva effekter,
              bara man släpper in de internationella aktörerna och säljer apoteken.
            </seg>
            <seg n="2f6f3d2d">
              Vi har sett andra avregleringar där man också har haft de här
              förhoppningarna men där det inte alls har blivit på det sättet.
              Och jag tror att det är fler än jag som är ganska skeptiska till
              att man gör stora förändringar enbart baserade på vad ministern
              och hans majoritet i kammaren tror, men det är den bas som vi
              nu ska fatta beslut utifrån.
            </seg>
            <seg n="b538e524">
              Vi har sett det förut. Före valet sade den borgerliga alliansen
              att man var övertygad om att man skulle kunna skapa fler jobb
              och bekämpa utanförskapet. Ja, vad har blivit resultatet? Vi har
              tidernas värsta jobbkris och ett ökande utanförskap.
            </seg>
            <seg n="8ce039f0">
              Nu säger Göran Hägglund i sitt anförande här att det här kommer
              att leda till fler receptfria läkemedel och nikotinläkemedel i
              butiker. Det gör det ju inte. Propositionen som vi nu debatterar
              handlar ju om de receptbelagda läkemedlen och apoteken. När det
              gäller receptfria läkemedel är vi socialdemokrater också för att
              de ska säljas i butiker. Där är det nämligen bra, tror jag, att
              man kan använda marknadskrafter, eftersom det är varor som kunden
              själv väljer och själv betalar och där priset är möjligt att påverka.
            </seg>
          </u>
          <note type="speaker" n="d9b6765d">
            Anf. 11 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-3ddbda0068aed0c4-1" n="3534def9">
            <seg n="be38077e">
              Herr talman! Ylva Johansson tycker att det låter som en saga.
              Ja, det tycker jag också. Jag tycker att vi har byggt under resonemanget
              och hanterat de tekniska frågor som måste lösas på vägen. Det
              är bara så att när vi lyssnar på oppositionen låter det snarare
              som en spökhistoria som man försöker berätta.
            </seg>
            <seg n="3e0afd32">
              När vi säger att vi omreglerar marknaden vi tror ju verkligen
              inte att man kan släppa regleringarna för det här är ett område
              som behöver vara tydligt reglerat, men vi vill släppa in fler
              aktörer talar ni om en avreglering. Människor som lyssnar på den
              här debatten är ju inte dumma i huvudet och går på den finten.
              Varför envisas ni med att framställa det som om vi avskaffar de
              regleringar som finns på det här området? Vi släpper in fler aktörer.
              Det är det nya. Vi ger fler möjlighet att vara verksamma på ett
              område som alltför länge har varit omgärdat av ett monopol.
            </seg>
            <seg n="15121923">
              Det är jättebra att du, Ylva Johansson, säger att ni nu är för
              att man får sälja nikotinläkemedel i butiker. Men varför var ni
              inte det tidigare? Det är ju under trycket av förändring, när
              andra pekar på förändringars nödvändighet eller betydelsen av
              vinsten av förändringar, som ni tvingas ta ett steg tillbaka och
              säga: Vi har också varit för det här.
            </seg>
            <seg n="c7d444c5">
              Ni kommer så småningom att säga att ni också var för det här
              och att ni gillar det. Ta det steget redan i dag! Det blir bara
              fånigt att släppa efter på detta vis.
            </seg>
          </u>
          <note type="speaker" n="a8239e1f">
            Anf. 12 YLVA JOHANSSON (s) replik:
          </note>
          <u who="ylva_johansson_c5e8e0" xml:id="i-778208a855be4364-2" n="76b4cb26">
            <seg n="dcd55428">
              Herr talman! Det regeringen försöker göra är att skapa en marknad
              med några mycket svåra förutsättningar. Kunden betalar inte själv.
              Det är skattebetalarna som betalar. Det är vad som i huvudsak
              gäller med receptbelagda läkemedel. Det är inte kunden som väljer
              produkten, utan det är läkaren som förskriver. Priset är dessutom
              fastställt av en statlig myndighet. Man måste väl ändå erkänna
              att det är ganska svårt att få en fungerande marknad utifrån de
              förutsättningarna.
            </seg>
            <seg n="0cf124ac">
              Regeringen har på inget sätt talat om hur man ska få en marknad
              att fungera utifrån detta, utan man tror att det ska bli fler
              toaletter och bättre öppettider genom att fler kommer in och agerar.
            </seg>
            <seg n="e7f1239a">
              Min fråga till Göran Hägglund gäller hur han har tänkt sig att
              statens roll ska se ut. Den som gynnas mest av avregleringen är
              det statliga Apoteket AB som får en höjd vinstmarginal. Apoteket
              AB behöver inte vinna sina nya kunder; man har redan trogna kunder
              som gillar varumärket och servicen. Man behöver inte köpa nya
              apotek eller bygga upp ett nytt varumärke. Med hjälp av reformen
              har man kunnat skaffa sig en högre vinstmarginal.
            </seg>
            <seg n="73be3e79">
              Vad ska Apoteket AB använda denna ökade vinstmarginal till, Göran
              Hägglund? Ska man aggressivt försöka ta nya marknadsandelar på
              den avreglerade marknaden och därmed konkurrera med de nya aktörer
              som du ska släppa in? Är det en klok politik i förhållande till
              vad det är du vill uppnå? Eller ska regeringen säga åt det statliga
              Apoteket AB att det inte ska agera för att nå maximal lönsamhet
              utan ta andra hänsyn? Är det en klok politik när man ska styra
              statliga bolag? Är det så klokt att staten både ska driva apotek
              och vara den aktör som ska garantera lönsamheten på hela apoteksmarknaden,
              garantera tillsynen av hela apoteksmarknaden, fastställa priset
              på alla receptbelagda läkemedel och ansvara för kostnaderna gentemot
              skattebetalarna?
            </seg>
          </u>
          <note type="speaker" n="8176a8b3">
            Anf. 13 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-3ddbda0068aed0c4-2" n="3534def9">
            <seg n="de4fbf69">
              Herr talman! I det sista resonemanget lät det nästan som om Ylva
              Johansson tycker att man ska avreglera och att staten ska avhända
              sig ägandet helt och hållet. Jag antar dock att det inte var det
              som Ylva Johansson var ute efter.
            </seg>
            <seg n="b09efbac">
              Jag fick inget svar på frågan om varför ni envisas med att tala
              om avreglering när det i själva verket är en omreglering. Ylva
              Johansson väljer i stället att beskriva många av de regleringar
              som finns, till exempel när det gäller högkostnadsskyddet, att
              det offentliga bär mycket av kostnaderna, TLV:s roll och så vidare.
              Hon envisas dock med att tala om avreglering.
            </seg>
            <seg n="6859650c">
              Ylva Johansson ställde frågan om jag är bekymrad över att Apoteket
              kommer att vara, som hon utmålar det, vinnare i detta sammanhang.
              Ska Apoteket konkurrera med de andra? Självklart. Apoteket AB
              är en av aktörerna på marknaden när lagstiftningen har genomförts.
              Då kommer Apoteket AB att tävla med de andra företagen när det
              gäller nya apotek, priser och servicenivå.
            </seg>
            <seg n="263638b8">
              En av de fina sakerna när nya tävlande släpps in är att man behöver
              anstränga sig lite extra och fundera över hur man tillfredsställer
              kundernas behov i ännu större utsträckning än vad man har lyckats
              med tidigare. Det är en drivkraft och en fördel i ett konkurrensutsatt
              system jämfört med en situation där man som kund inte har någon
              annan att gå till. Man går till den som anstränger sig mer och
              som är lite bättre. Så fungerar vi alla i det vanliga livet i
              övrigt, och det kommer vi naturligtvis också att göra när det
              gäller produkter som säljs från Apoteket AB och på apoteksmarknaden
              som helhet.
            </seg>
            <seg n="0c5c1485">
              Det här är en reform som jag förstår att oppositionen ogillar.
              Jag är dock övertygad om att oppositionen inte kan genomföra det
              som man tänker sig om olyckan skulle vara framme nästa år.
            </seg>
          </u>
          <note type="speaker" n="2a3bce12">
            Anf. 14 ELINA LINNA (v) replik:
          </note>
          <u who="elina_linna_55caa4" xml:id="i-948ee221ff768508-0" n="87ce264e">
            <seg n="cf438914">
              Herr talman! Det har blivit mycket näringslivets och professionens
              perspektiv från den borgerliga sidan i debatten, inte konsumentperspektiv.
              Socialministern lyfte visserligen upp den enskilda individen och
              patienten några gånger, och det var bra. Jag ska fortsätta på
              den linjen.
            </seg>
            <seg n="d50f2a1e">
              Jag har med mig rapporten Apoteksmarknaden ur konsumentperspektiv
              som jag hänvisade till i mitt anförande. Konsumentverket har låtit
              ett företag som heter ARS Research AB genomföra en stor undersökning
              av svenska allmänhetens syn på och attityder till systemet för
              att sälja läkemedel och närliggande produkter på Apoteket och
              bett allmänheten beskriva sin syn på en förändrad apoteksmarknad.
              Man har gjort en så kallad nollmätning för att sedan kunna följa
              upp avregleringen av Apoteket.
            </seg>
            <seg n="0035d505">
              En sak är säker när man lyssnar på de borgerliga representanterna
              från socialutskottet. De har inte läst rapporten. Jag förutsätter
              dock att socialministern har gjort det. Då har socialministern
              läst att 85 procent av alla har mindre än 15 minuters väg till
              närmaste apotek och att över 80 procent är nöjda med Apoteket.
              När man lyssnar på socialministern och de andra borgerliga verkar
              det som om man tvivlar på uppgifterna som finns här. Litar inte
              socialministern på rapportens uppgifter?
            </seg>
          </u>
          <note type="speaker" n="52f27249">
            Anf. 15 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-3ddbda0068aed0c4-3" n="3534def9">
            <seg n="e42df16e">
              Herr talman! Jag litar visst på uppgifterna. Det är dock inte
              det som frågan handlar om, utan frågan är om vi har det optimala
              systemet eller om vi kan göra det bättre. Min tro är att vi ska
              ha större ambitioner och att vi ska lyckas ännu bättre på detta
              område. Jag tror att fler aktörer kommer att innebära en utveckling
              av apoteksmarknaden på ett sådant sätt att det kommer den enskilda
              kunden/patienten till del.
            </seg>
            <seg n="98ff94c5">
              Elina Linna ägnade en del av sitt tidigare anförande åt att diskutera
              tillgängligheten i glesbygd. De senaste siffrorna som jag har
              tillgång till när det gäller situationen i Norge visar att där
              öppnades 20 nya apotek under 2006. I Sverige öppnades inga nya
              apotek. I Norge lades ett apotek ned i Oslo. 12 av de 20 nya apoteken
              öppnades på mindre orter. 13 kommuner som tidigare inte hade apotek
              har fått det. För medborgarna blir det betydligt närmare till
              apoteket och en större tillgänglighet än vad man har haft tidigare.
              Varför ska Elina Linna säga nej till detta? Varför vill hon inte
              ha den bättre tillgängligheten? Borde det inte ligga i vårt intresse
              att se till att kunderna/patienterna får en möjlighet att skaffa
              sig läkemedel enklare?
            </seg>
          </u>
          <note type="speaker" n="60826a4d">
            Anf. 16 ELINA LINNA (v) replik:
          </note>
          <u who="elina_linna_55caa4" xml:id="i-948ee221ff768508-1" n="87ce264e">
            <seg n="33bd1136">
              Herr talman! Utgångsläget i Norge var annorlunda. När de borgerliga
              säger att vi har ett apotek per 10 000 invånare räknar man inte
              med apoteksombuden. Än så länge har vi 400 apoteksombud. Då kan
              vi inte jämföra med situationen i Norge.
            </seg>
            <seg n="87f5078a">
              Jag vill påminna socialministern om vad som står i rapporten.
              Med grund i denna undersökning får ARS säga att det måste finnas
              högre och andra mål än den direkta kundnyttan för att förändra
              den nuvarande marknaden för försäljning av produkter inom Apoteket
              AB:s sortiment. I dag är den svenska allmänheten mycket nöjd med
              marknaden för försäljning av produkter inom Apoteket AB:s sortiment.
              Den svenska allmänheten ser egentligen inga fördelar eller förväntar
              sig några större förbättringar med en omreglerad marknad för försäljning
              av produkter inom Apoteket AB:s sortiment.
            </seg>
            <seg n="8c97e1a8">
              Återigen, det är näringslivets och professionens fördelar och
              den ideologiska drivkraften som får regeringen att riva ned ett
              väl fungerande system som många berömmer Sverige för.
            </seg>
          </u>
          <note type="speaker" n="31209d2b">
            Anf. 17 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-26053ef976d6616d-0" n="3534def9" next="i-28446332f2f378c1-0">
            <seg n="a1e64d08">
              Herr talman! Utgångspunkten för mig och majoriteten i socialutskottet
              är naturligtvis hur vi riggar system så att de fungerar så väl
              som möjligt för människor som är i behov av de produkter läkemedel
              som måste hanteras på ett speciellt sätt. Hur ordnar vi systemet
              så bra som möjligt för den enskilde?
            </seg>
            <seg n="bd883b7b">
              Det kan då vara klokt att använda en marknad med fler aktörer
              än en. En aktör blir i regel lite stelbent och möter inte den
              enskilde kunden/patienten på ett sätt som långsiktigt utvecklar
              verksamheten till att bli inriktad på den enskilde kunden/patienten.
              Vi tror att vi gör det bättre för den enskilde på det här viset.
            </seg>
            <seg n="9091eaba">
              Elina Linna säger att vi, när vi pratar om antalet apotek, inte
              räknar in apoteksombuden. Det tycker jag visst att man kan göra,
              men jag för min del tycker att det är en skillnad i kvalitet.
            </seg>
            <seg n="fb093a6a">
              Att man kan köpa huvudvärksmedel på Ica är naturligtvis jättebra.
              Men jag tycker också att det finns skäl att arbeta för en ökad
              tillgänglighet när det gäller den kvalificerade rådgivning man
              kan få på ett apotek. Därför tycker jag att det är väldigt mycket
              bättre om man på en liten ort kan ha ett riktigt apotek i stället
              för bara ett ombud. Det tillför en hel del för de enskilda kunderna/patienterna.
            </seg>
            <seg n="6cc1a1d9">
              Med det resonemang som Elina Linna för kanske man skulle föreställa
              sig att Konsumentverket i sitt remissvar hade landat i att avråda
              från en omreglering av apoteksmarknaden, men det gör man inte.
              Man landar i att man betonar vikten av en väl fungerande konkurrens
              när vi har tagit det här steget.
            </seg>
          </u>
          <note n="e2cb3134">
            Anf. 18 THOMAS NIHLÉN (mp) replik:
          </note>
          <u who="goran_hagglund_5ba377" xml:id="i-28446332f2f378c1-0" n="3534def9" prev="i-26053ef976d6616d-0">
            <seg n="acfafaca">
              Herr talman! Vi har lyssnat på de borgerliga ledamöternas anföranden
              och även på socialministerns anförande. Man kan notera att ingen,
              inklusive socialministern, över huvud taget har nämnt en av målsättningarna
              med avregleringen, nämligen att det skulle bli en förbättrad läkemedelsanvändning.
            </seg>
            <seg n="8504ea80">
              Att ingen ens har nämnt frågan stöder vår uppfattning att regeringens
              ambition på det området är obefintlig, som jag sade i mitt anförande.
            </seg>
            <seg n="a1c416d1">
              Jag ska ge socialministern en chans till att svara på de frågor
              som jag tog upp i mitt anförande.
            </seg>
            <seg n="ef92af66">
              Ska reformens alla mål utvärderas och följas upp även målet om
              förbättrad läkemedelsanvändning? Vem har i så fall fått i uppdrag
              att genomföra den utvärderingen och uppföljningen? Hur och vad
              ska följas upp och utvärderas när det gäller läkemedelsanvändning?
            </seg>
            <seg n="6e779001">
              Jag skulle även vilja ha svar på om det finns någon analys eller
              utredning om nuläget. Som jag förstår blir det väldigt svårt att
              efter tre år utvärdera om avregleringen har lett till en förbättrad
              läkemedelsanvändning eller inte om man inte har någon som helst
              statistik på hur det ser ut i dag.
            </seg>
            <seg n="82218c03">
              Om regeringen menar allvar med att reformen även ska förbättra
              läkemedelsanvändningen borde det vara tämligen enkelt för socialministern
              att ge klara och tydliga svar på dessa frågor.
            </seg>
          </u>
          <note type="speaker" n="9907c1c9">
            Anf. 19 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-26053ef976d6616d-1" n="3534def9" next="i-28446332f2f378c1-1">
            <seg n="e09b4698">
              Herr talman! Den fråga som Thomas Nihlén tar upp är ju av utomordentligt
              stor betydelse, framför allt för den enskilde patienten. Vi vet
              att vi här har stora problem som vi hittills inte har kunnat komma
              åt.
            </seg>
            <seg n="c527f624">
              Mot bakgrund av Thomas Nihléns resonemang kan man konstatera
              att problemen med felaktig läkemedelsanvändning och överförskrivning,
              inte minst till äldre personer, har tillkommit i dagens system.
              De finns i dag.
            </seg>
            <seg n="5b4c1b23">
              Frågan är hur vi möter de problemen på bästa möjliga sätt.
            </seg>
            <seg n="8335ec42">
              Vi har det som vi har diskuterat många gånger, nämligen läkemedelsgenomgångar.
              Det är en viktig sak. Vi har expeditionsstöd. Vi har förskrivarstöd,
              det vill säga ett hjälpmedel för den enskilde läkaren att hantera
              läkemedel till den enskilde. Vi har det som prövas inom apoteksverksamheten,
              nämligen en automatiserad läkemedelskontroll som innebär att systemet
              slår larm när man skriver ut läkemedel som kan interagera med
              andra läkemedel på ett sätt som är negativt för patienten, och
              man får möjlighet att avgöra hur man bör göra i stället.
            </seg>
            <seg n="4957cb5d">
              Det finns en stor mängd åtgärder. Vi har också en arbetsgrupp
              tillsammans med Sveriges Kommuner och Landsting, den så kallade
              P 16-gruppen, som jobbar med hur vi får en bättre läkemedelsanvändning
              för den enskilde. Vi tror att det kommer att spara stora kostnader
              på läkemedelssidan och när det gäller vård som vi måste ge till
              följd av att patienterna far illa. Med patienten i centrum tror
              jag att vi kan spara pengar på det här området.
            </seg>
          </u>
          <note n="49e8231c">
            Anf. 20 THOMAS NIHLÉN (mp) replik:
          </note>
          <u who="goran_hagglund_5ba377" xml:id="i-28446332f2f378c1-1" n="3534def9" prev="i-26053ef976d6616d-1">
            <seg n="dbaeee4f">
              Herr talman! Trots att socialministern säger att det här är en
              fråga av utomordentligt stor betydelse lyckas inte socialministern
              svara på någon av de frågor som jag ställde. Frågan om målet med
              förbättrad läkemedelsanvändning verkligen ska utvärderas fick
              vi inget svar på. Vi fick inte heller svar på frågan om vem som
              i så fall har fått i uppdrag att göra utvärderingen och uppföljningen.
              Vi fick inte heller svar på frågan om det finns någon analys och
              utredning om nuläget.
            </seg>
            <seg n="8491d9c3">
              Det tolkar vi som ett stöd för vår uppfattning att detta inte
              är något som regeringen prioriterar och tar på allvar.
            </seg>
            <seg n="25ff9aa0">
              Jag ska fråga om en annan sak som jag också tog upp i mitt anförande.
              Det gäller en annan målsättning med apoteksavregleringen, nämligen
              låga läkemedelskostnader till nytta för konsumenten och det offentliga.
              Vad menas med låga läkemedelskostnader i förhållande till vad?
              Är det i förhållande till tidigare situation i Sverige eller andra
              EU-länders kostnadsläge? Detta är intressant. Tidigare har de
              borgerliga representanterna och socialministern alltid pratat
              om att apoteksavregleringen skulle ge lägre läkemedelskostnader.
              Vissa representanter har också i dag pratat om lägre kostnader.
              Nu står det låga i propositionen.
            </seg>
            <seg n="4cf5ac40">
              Jag skulle vilja veta vad som menas med låga läkemedelskostnader,
              och i förhållande till vad.
            </seg>
          </u>
          <note type="speaker" n="82fb9647">
            Anf. 21 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-3ddbda0068aed0c4-4" n="3534def9">
            <seg n="637d8cda">
              Herr talman! Frågan om låga och lägre är naturligtvis också betydelsefull.
              Jag har svårt att se att vi i framtiden kommer att ha lägre kostnader
              för läkemedel i pengar räknat, helt enkelt av det skälet att det
              kommer fram nya effektiva läkemedel som kommer att kosta nya pengar.
              Jag tror inte att vi framöver kommer att kunna se lägre siffror
              i statsbudgetens tabeller än vad vi har sett historiskt. Det tror
              jag inte. Utvecklingen går så rasande snabbt och det kommer fram
              nya fantastiska läkemedel. Det ska vi glädja oss åt.
            </seg>
            <seg n="8db9d1b4">
              Det måste vara ett resonemang om lägre i förhållande till vad
              det annars skulle ha varit. Vi hamnar då i ett kontrafaktiskt
              resonemang där det inte är särskilt lätt att föra det ena eller
              andra i bevis. Det handlar om att vi på alla upptänkliga sätt
              försöker pressa på kostnaderna. För detta har vi till exempel
              våra myndigheter som ska göra sitt jobb, och det arbete som vi
              gör tillsammans med Sveriges Kommuner och Landsting.
            </seg>
            <seg n="3e336916">
              Myndigheten prövar kostnaden i förhållande till nyttan. Vi ska
              även framgent lägga stora pengar på läkemedel när det är det mest
              effektiva behandlingssättet. Om det finns andra sätt som är mer
              effektiva ska vi använda dem. Jag tror inte att vi framöver kommer
              att ha lägre summor än vad vi har haft historiskt.
            </seg>
            <seg n="33b8163f">
              När det gäller frågan om utvärderingar och uppföljningar vet
              Thomas Nihlén att det finns många studier som pekar på problemen
              med läkemedelshanteringen.
            </seg>
            <seg n="96b1283e">
              Jag kan inte säga att något är det sanna och annat är osant,
              men det finns många larmsignaler som vi måste använda som ett
              underlag för att åstadkomma förbättringar. Självklart är detta
              också någonting som ska följas upp i ljuset av alla de förändringar
              som vi gör på detta område.
            </seg>
          </u>
          <note type="speaker" n="23b82a90">
            Anf. 22 FINN BENGTSSON (m):
          </note>
          <u who="unknown" xml:id="i-8be8e7356b64d24f-0" n="136059b9">
            <seg n="9bf1f8c1">
              Herr talman! Jag ska i mitt anförande försöka kasta lite ljus
              på den fråga som det senaste meningsutbytet mellan socialministern
              och Thomas Nihlén tangerade.
            </seg>
            <seg n="5a019b0a">
              Men låt mig först reflektera lite grann över dagens diskussion
              ur ett ideologiskt perspektiv. Den visar att sjukvården faktiskt
              är en av socialisternas sista bastion här i Sverige.
            </seg>
            <seg n="80fe682e">
              Trots att samtliga länder i hela vår civiliserade omvärld, inklusive
              nära grannländer, lämnat en statligt ägd monopolmarknad för läkemedelsdistribution
              och försäljning kramar i stället de svenska socialdemokraterna
              med stödpartierna fortsatt denna förlegade ordning på ett närmast
              krampaktigt sätt.
            </seg>
            <seg n="cbb849f9">
              Offentligägda monopol är ett välkänt ideologiskt signum för socialistiska
              regimer. I totalitära samhällen har monopolen ett egenvärde för
              socialisterna. Men för våra mer pragmatiska socialister i Sveriges
              riksdag är det möjligt att det inte är egenvärdet av ett monopol
              som är styrande utan att en statlig monopolmarknad för just läkemedelshantering
              enligt dem förutsätts ha ett funktionellt syfte på något sätt.
              Detta är i så fall inget som vår nära eller fjärran civiliserade
              omvärld har förstått eller håller med om för, som sagt, inte ens
              socialdemokratiskt styrda länder världen runt har i dag kvar något
              apoteksmonopol.
            </seg>
            <seg n="8e3b137c">
              Det är därför ytterst förvånande att Ylva Johansson som talesperson
              för Socialdemokraterna i dessa frågor i sitt avslutningsanförande
              vid socialutskottets öppna utfrågning den 19 mars inför detta
              betänkande konstaterade att man bygger sitt envisa motstånd mot
              en förändring, i otakt med omvärlden, på huvudsakligen tre argument
              som står att läsa i bil. 3 på s. 125.
            </seg>
            <seg n="3d8f9e2b">
              Ylva Johansson hävdar att ett statligt monopol för apoteksmarknaden
              är en garant för:
            </seg>
            <seg n="e046cfa9">
              Herr talman! De två första påståendena har debatterats flitigt
              här i dag, och jag lämnar dem därför med konstaterandet att omregleringen
              bör leda till en bättre tillgänglighet med bibehållen eller förbättrad
              läkemedelsekonomi.
            </seg>
            <seg n="f4281aeb">
              Jag vill i stället skjuta in mig på det sista påståendet att
              ett statligt monopol på apoteksmarknaden skulle vara en garant
              för patientsäkerheten.
            </seg>
            <seg n="3bc9fa64">
              Herr talman! Vad är det som säger detta? Är det så att resten
              av världens läkemedelsintagande befolkning ständigt skadas och
              till och med dör bara därför att deras läkemedel distribueras
              på ett mer lättillgängligt sätt utanför ett statligt ägt monopol?
              Var finns denna statistik? Var finns dessa vetenskapliga studier
              som belägger detta osakliga påstående att ett monopol i hanteringen
              och försäljningen av läkemedel skulle garantera patientsäkerheten
              på detta område?
            </seg>
            <seg n="646a5fcd">
              Nej, sådana studier finns naturligtvis inte, och det är därför
              som detta argument för att behålla apoteksmonopolet är så bedrägligt
              falskt. Patientnyttan och patientsäkerheten relaterad till läkemedelsanvändningen
              för befolkningen är en fråga långt mycket större, långt mycket
              viktigare och långt mycket mer komplex än att bara förenkla den
              till att relateras till hur distributionen av förpackningar innehållande
              läkemedel ska organiseras i ett land.
            </seg>
            <seg n="f4d2efef">
              Herr talman! Den samlade patientsäkerheten i relation till hela
              läkemedelsanvändningen är en fråga inte främst för det mer tekniska
              fackområdet farmaci eller apotekslära utan ett kompetens- och
              ansvarsområde som vid sidan av farmacin ligger inom de medicinska
              specialiteterna experimentell och klinisk farmakologi, det vill
              säga läkemedelslära relaterad till biologins funktioner hos levande
              organismer och sjukvårdens tvunget nära koppling till patienternas
              sjukdomar.
            </seg>
            <seg n="71bf753d">
              Utvecklingen av modern vetenskaplig och klinisk kompetens inom
              den medicinskt och sjukvårdsmässigt orienterade läkemedelsläran
              under det senaste seklet utgör själva grunden för vår kunskap
              om patientnytta och patientsäkerhet för läkemedel. Det finns således
              ingen säkerställd relation som säger att just detaljhandelsmonopolet
              för läkemedel skulle gagna patientsäkerheten. Snarare kan ett
              forskningsmässigt stelbent apoteksmonopol i sig motverka den forskningspotential
              som krävs för att bäst utveckla patientnyttan och patientsäkerheten
              för läkemedel.
            </seg>
            <seg n="2a377362">
              Varför? Jo, för att slutlig nytta och säkerhet för läkemedel
              inte enbart eller ens primärt skapas bakom apotekens diskar utan
              ute i vården bland sjukvårdspersonalen, förskrivarna av läkemedel
              och bland alla unika patienter som där exponeras för läkemedel
              varje dag. Det är här det ska studeras och följas upp inom sjukvården.
            </seg>
            <seg n="d0b34120">
              Herr talman! Ljuset för utveckling på detta område kommer därför
              från till exempel regeringens utredare för klinisk forskning som
              lägger fram sitt slutbetänkande den 5 maj, vill jag minnas, vilket
              är mycket snart. Det är också mycket glädjande att vi har ett
              EU-engagemang som innebär att denna fråga kommer att belysas när
              Sverige nu går in i sitt ordförandeskap.
            </seg>
            <seg n="1238bbc2">
              EU har tagit initiativ till ett så kallat läkemedelspaket vars
              två huvudkomponenter för läkemedelssäkerhet innebär följande:
            </seg>
            <seg n="7293dd0e">
              Det innebär för det första en efterlängtad satsning på vad vi
              kallar farmakovigilans, det vill säga studiet av hur läkemedel
              efter registrering av ansvariga myndigheter för förskrivning faktiskt
              faller ut vad gäller effekter och biverkningar efter exponering
              av större befolkningslager som speglar situationerna i en verklig
              klinisk vardagsanvändning.
            </seg>
            <seg n="daa21bb8">
              Det innebär för det andra en internationell strategi för att
              möta det ökande hotet mot läkemedelssäkerhet som förfalskning
              av läkemedel faktiskt innebär.
            </seg>
            <seg n="b2812fb2">
              Det finns alltså inga belägg för att dessa viktiga insatser för
              att öka patientsäkerheten vid läkemedelsanvändning är beroende
              av, eller ens gynnas av, ett bevarat apoteksmonopol i Sverige.
            </seg>
            <seg n="8f93bf4f">
              Det är inte genom en inskränkt forskningsutblick offrad på ideologins
              altare, parat med en protektionistisk utgångspunkt för att förhindra
              en mångfaldslösning av apoteksmarknaden, som Sverige möter framtiden
              på läkemedelssäkerhetsområdet i en global finanskris.
            </seg>
            <seg n="dba4256a">
              Herr talman! Jag ska avslutningsvis säga att om Ylva Johansson
              och oppositionen verkligen menar allvar med att de vill värna
              patientsäkerheten vid läkemedelsanvändning bör de i stället studera
              de förslag som regeringens utredare av klinisk forskning snart
              levererar och anta alliansregeringens med positiva förtecken stöd
              för EU:s engagemang för en ökad internationell patientsäkerhet
              på läkemedelsområdet.
            </seg>
          </u>
          <note type="speaker" n="b5de633f">
            Anf. 23 KRISTER ÖRNFJÄDER (s):
          </note>
          <u who="krister_ornfjader_87d9d0" xml:id="i-a5e4b56122c851c6-0" n="6bf842e9">
            <seg n="2739c17a">
              Herr talman! Mina utgångspunkter i denna debatt grundar sig på
              näringspolitiska, konkurrenspolitiska och regionalpolitiska aspekter.
            </seg>
            <seg n="318c5510">
              Vi socialdemokrater anser att den moderatledda regeringens förslag
              till omreglering innebär en stor risk för att det kommer att uppstå
              en situation på apoteksmarknaden liknande den i Norge med några
              få stora företag.
            </seg>
            <seg n="463cae75">
              Vi kan inte se några fördelar ur konkurrenssynpunkt med att ersätta
              ett statligt monopol, som enligt bland annat OECD fungerar effektivt,
              med ett privat oligopol.
            </seg>
            <seg n="7187ede5">
              En effekt av den ineffektiva konkurrens som kan förväntas är
              att det blir höjda priser. Regeringen har i propositionen inte
              lagt fram något förslag om hur prisregleringsmodellen konkret
              ska utformas. I stället har Tandvårds- och läkemedelsförmånsverket
              getts i uppdrag att ta fram ett förslag. Detta uppdrag har inte
              redovisats.
            </seg>
            <seg n="bb3de40b">
              Det som sägs i propositionen och som i övrigt framkommit tyder
              dock på att det är en stor risk för att resultatet kommer att
              bli högre priser. Den prispress som för närvarande finns på apoteksmarknaden
              riskerar att upphöra. Det nuvarande systemet för prissättning
              av läkemedel, där dessa får en värdebaserad prissättning som motsvarar
              den nytta som läkemedlet i fråga erbjuder patienten och det offentliga,
              har blivit internationellt uppmärksammat.
            </seg>
            <seg n="36ed75cc">
              Vidare finner vi det oacceptabelt att staten ska påta sig rollen
              att garantera lönsamheten i privata företag.
            </seg>
            <seg n="4a18b305">
              Herr talman! Med det som bakgrund är det inte konstigt att det
              finns sådana som applåderar förslaget och som till och med, enligt
              uppgift, tydligen också ger blommor. Om det är så att man ska
              bli garanterad sin inkomst genom att starta ett eget företag och
              någon annan ser till att det blir en garanterad lönsamhet är en
              blomsterkvast inte någon speciellt stor kostnad.
            </seg>
            <seg n="fac7021b">
              I propositionen sägs det rakt ut att ersättningen till apoteken
              ska bestämmas så att det säkerställs en lönsamhet på marknaden
              som inte är väsensskild från lönsamheten för noterade apoteksbolag
              i andra länder.
            </seg>
            <seg n="0c78562f">
              Det är inte svårt att starta företag med sådana förutsättningar.
              Inom vilka andra branscher gäller motsvarande? Vi avvisar ett
              sådant system för att fastställa handelsmarginaler.
            </seg>
            <seg n="4da348b1">
              Det är oacceptabelt att regeringen vill ersätta det nuvarande
              effektiva systemet med ett mindre effektivt och dyrare system.
            </seg>
            <seg n="45b14ac2">
              Ytterligare ett område som jag vill kommentera rör den regionalpolitiska
              dimensionen i regeringens förslag. När det gäller tillgängligheten
              i hela landet spelar apoteken på små orter och apoteksombuden
              en stor roll. För närvarande har Apoteket en täckning som det
              med stor sannolikhet kommer att vara svårt att uppnå på en framtida
              om- och avreglerad apoteksmarknad.
            </seg>
            <seg n="e9d15b43">
              Det kommer att krävas särskilda åtgärder från staten för att
              servicen i hela landet ska kunna upprätthållas. Hur det här ska
              organiseras, vad det kommer att kosta och vilken ambitionsnivå
              som finns från statens sida klargörs inte i propositionen. Det
              enda som sägs är att det ska regleras i olika avtal och att Apoteket
              bör få behålla sina apoteksombud i tre år. Några tydliga långsiktiga
              lösningar finns inte. Vi befarar därför att en omreglering kommer
              att innebära att det på sikt blir svårt att säkra servicen i landsbygd
              och glesbygd.
            </seg>
            <seg n="01a3adc5">
              Herr talman! Om huvudsyftet skulle vara att öka tillgängligheten
              och få en bättre service är det i dagsläget bara att besluta att
              så ska ske. Den nuvarande organisationen ägs ju av staten, och
              det är regeringen som företräder i det ärendet.
            </seg>
            <seg n="483d071f">
              Jag är inte förvånad över att den borgerliga regeringen vill
              sälja ut apoteken. Det är ju det sättet man i alla lägen använder
              när man vill ta så lite ansvar som möjligt. Det här är bara ytterligare
              ett exempel. Man vill överlämna åt någon annan att höja ribban.
            </seg>
            <seg n="536ec89b">
              Avslutningsvis, herr talman, kan jag konstatera att det med dessa
              utgångspunkter finns fler frågor än svar i den här 570 sidor stora
              produkten. Jag tycker att det hade varit på sin plats att ha svaren
              innan beslut fattas om man nu är så övertygad om att det här är
              den enda rätta vägen att gå.
            </seg>
            <seg n="19083b0a">
              Det som hänt under de 38 år som det tidigare talats om och då
              detta varit en statlig verksamhet är att man har fått en kraftig
              förbättring av apoteksverksamheten. Om någonting fungerar bra
              ska man, tycker jag, i första hand bygga vidare på det som redan
              finns i stället för att riskera att hamna i situationen att det
              blir ett sämre resultat än man utgått från.
            </seg>
            <seg n="c00c7337">
              Med detta, herr talman, instämmer jag i Ylva Johanssons yrkande.
            </seg>
          </u>
          <note n="f1a9f649">
            I detta anförande instämde Ann Arleklo, Christer Engelhardt,
            Ylva Johansson och Per Svedberg (alla s) samt Thomas Nihlén (mp)
            och Elina Linna (v).
          </note>
          <note type="speaker" n="0be5e44a">
            Anf. 24 TOBIAS KRANTZ (fp) replik:
          </note>
          <u who="tobias_krantz_7ba907" xml:id="i-44f7b341849875bc-1" n="aad40d3e" next="i-84d99bf7a2d18850-1">
            <seg n="e7695d98">
              Herr talman! Jag ska koncentrera mig på en fråga. Krister Örnfjäder
              sade här tidigare, och detta har också tidigare i debatten framförts
              av socialdemokrater, att om man vill ha ökad tillgänglighet och
              fler apotek är det bara för staten att ge Apoteket AB direktiv
              om att öppna fler apotek.
            </seg>
          </u>
          <note n="d09d7db0">
            Jag vill därför fråga Krister Örnfjäder varför antalet apotek
            i Sverige under den socialdemokratiska regeringens tid och det
            statliga monopolets tid i så fall sjönk. Mellan år 1999 och år
            2006 sjönk antalet apotek i Sverige från 890 till 872. Antalet
            apoteksombud sjönk från 963 till 871.
          </note>
          <u who="tobias_krantz_7ba907" xml:id="i-84d99bf7a2d18850-1" n="aad40d3e" prev="i-44f7b341849875bc-1">
            <seg n="e0da7845">
              Om det är så enkelt som att bara ge det statliga bolaget direktiv
              om att öppna fler apotek, varför gjorde Socialdemokraterna inte
              det då det statliga monopolet fanns?
            </seg>
          </u>
          <note type="speaker" n="02c3c15e">
            Anf. 25 KRISTER ÖRNFJÄDER (s) replik:
          </note>
          <u who="krister_ornfjader_87d9d0" xml:id="i-a5e4b56122c851c6-1" n="6bf842e9">
            <seg n="83430a78">
              Herr talman! Jag kan inte svara för varje enskilt fall. Men bilden
              av Apoteket i dag är, uppfattar jag, att en absolut majoritet
              över 90 procent av dem som använder sig av det här anser att den
              verksamhet som bedrivs är bra. Därför tror jag att man tycker
              att man har legat på rätt nivå och att Apoteket i varje enskilt
              fall har tagit ställning till att man kan uppnå goda resultat
              trots att ett och annat kanske försvinner.
            </seg>
            <seg n="e068cb01">
              Poängen med det jag sade var att ett av era huvudskäl i er argumentering
              för att sälja ut är att ni vill öka tillgängligheten. Vore det
              då inte på sin plats för frågeställaren att i det här fallet i
              stället för att prata om en förgången tid fråga sig: Om det är
              det som är kravet varför använder inte vi då den möjligheten när
              det är vi som sitter vid makten?
            </seg>
            <seg n="f4227562">
              Det här är ju någonting som ska spegla framtiden. Vad som gjordes
              på 60-, 70-, 80- och 90-talen har liksom ingen betydelse. Om det
              gäller tillgängligheten i dag och i framtiden är det den nuvarande
              regeringen som ska ge de direktiven. Eller är det ännu en gång
              så att man vill frånsvära sig ansvaret och bara prata historia
              i stället för att ta ansvar för framtiden? Ska vi uppfatta frågan
              på det sättet?
            </seg>
          </u>
          <note type="speaker" n="db69d813">
            Anf. 26 TOBIAS KRANTZ (fp) replik:
          </note>
          <u who="tobias_krantz_7ba907" xml:id="i-8be8e7356b64d24f-1" n="aad40d3e">
            <seg n="ba199554">
              Herr talman! Jag fick inget riktigt svar på min fråga. Vi diskuterar
              frågan om monopol är bra för att det ska vara många apotek i Sverige
              eller inte, om det ska bli fler apotek eller inte. Bland annat
              med utgångspunkt i de erfarenheter som finns från Norge där antalet
              apotek sedan omregleringen har ökat med över 60 procent och det
              blivit fler apotek i både glesbygd och storstad är vi övertygade
              om att vi kan se fram emot en sådan utveckling också i Sverige.
            </seg>
            <seg n="387db9cc">
              Krister Örnfjäder står här och försvarar monopolet och säger
              att det inte behövs fler aktörer på apoteksmarknaden, att det
              är bra med ett fortsatt statligt monopol och att det bara är att
              ge Apoteket AB direktiv om att starta fler apotek så enkelt är
              det tydligen.
            </seg>
            <seg n="43eadb2e">
              Men vi kan se till hur det sett ut under den tid vi haft statligt
              monopol och Socialdemokraterna och Krister Örnfjäder dessutom
              styrt det här landet. Mellan år 1999 och år 2006 har antalet apotek
              och apoteksombud minskat. Vilken slutsats ska vi rimligen dra
              av det? Jo, att det faktum att vi haft ett statligt monopol inte
              har lett till fler apotek, inte har lett till en ökad tillgänglighet,
              utan tvärtom har lett till en minskad tillgänglighet. Vilken annan
              slutsats kan vi dra av hur det har sett ut?
            </seg>
            <seg n="dad94adb">
              Krister Örnfjäder säger att vi inte ska titta bakåt i historien.
              Nej, jag kan förstå att Krister Örnfjäder inte vill titta bakåt
              i historien. Men vi måste också våga dra slutsatser. Det är precis
              det som regeringen och alliansen gör. Det statliga monopolet har
              nått vägs ände. Det inser nu de flesta aktörer och de flesta personer
              som bedömer apoteksmarknaden. Apoteket avgör självt. Det är väldigt
              spännande att här höra Krister Örnfjäder säga att det bara är
              att ge Apoteket AB direktiv om att starta nya apotek.
            </seg>
            <seg n="a3898966">
              Men Apoteket AB:s verkställande direktör säger själv att det
              inte fungerar, att vi måste ha en ny, öppen apoteksmarknad.
            </seg>
            <seg n="3359479c">
              Ta nu ansvar och se framåt, Krister Örnfjäder! Apoteksmonopolets
              tid är förbi.
            </seg>
          </u>
          <note type="speaker" n="c5e425cb">
            Anf. 27 KRISTER ÖRNFJÄDER (s) replik:
          </note>
          <u who="krister_ornfjader_87d9d0" xml:id="i-a5e4b56122c851c6-2" n="6bf842e9">
            <seg n="c955af02">
              Herr talman! Om jag hade en direktör för ett helägt bolag som
              sade att han inte kan utföra den arbetsuppgift som han är ålagd
              skulle jag till att börja med ta en allvarlig fundering över hur
              verksamheten såg ut.
            </seg>
            <seg n="e485cbf4">
              Det är klart att det ska fungera. Det är klart att de direktiv
              som regeringen ger till sitt helägda bolag ska följas. Det är
              klart att man ska uppnå de resultat som regering och riksdag fastställer.
            </seg>
            <seg n="63ba7f65">
              Om man inte anser att det fungerar måste man se över den organisation
              man har. Jag ser från min utgångspunkt att det med de goda resultat
              som Apoteket har finns förutsättningar för att bygga vidare på
              den organisationen. Bara för att den verkställande direktören
              har en viss åsikt är svaret för mig inte automatiskt: Jaha, då
              måste vi väl sälja ut dem. Det tycker jag inte håller. Man måste
              ta sitt ansvar utifrån den ägarsituation man har som ägare.
            </seg>
            <seg n="781dc067">
              Men som jag nämnde tidigare är det inte ovanligt att regeringen
              och den nuvarande majoriteten hela tiden söker de lösningar som
              innebär att när det kör ihop sig, om man nu har en sådan åsikt,
              då drar man sig ur i stället för att ta tag i situationen.
            </seg>
            <seg n="a3d53843">
              Jag upplever bland de väljare som jag företräder att det finns
              en stor acceptans och att de till och med försvarar det system
              som vi har i dag. Den oro som jag har framfört här om den framtida
              utvecklingen är inte min egen, utan det är mina väljares åsikter
              som jag gör mig till tolk för. Jag tycker att de ska finnas som
              grund för det beslut som nu tas. Ingen ska efteråt komma och säga:
              Det där visste inte vi.
            </seg>
          </u>
          <note type="speaker" n="ab465c50">
            Anf. 28 HANS ROTHENBERG (m):
          </note>
          <u who="hans_rothenberg_57e28c" xml:id="i-681f97104bd54c7c-0" n="065bd414">
            <seg n="10afe5c7">
              Herr talman! Nu fattas beslut om ytterligare en viktig frihetsreform
              i Sveriges riksdag. Det handlar om att bryta den långa tradition
              av apoteksmonopol som vi haft i Sverige. Målsättningen med reformen
              är att människor i Sverige ska få tillgång till fler apotek med
              längre och mer varierade öppettider, detta genom att göra det
              möjligt för entreprenörer att antingen starta egna apotek eller
              ta över verksamheten vid redan befintliga apotek.
            </seg>
            <seg n="44ae388a">
              Det finns en tydlig målsättning med reformen. Den är att öka
              tillgängligheten och skapa bättre service och ett utökat utbud
              till konsumenterna, patienterna och medborgarna, till dig och
              mig. Tillgänglighet, service och kvalitet är ledord för en framtida
              omreglerad apoteksmarknad som präglas av effektiv konkurrens och
              en fungerande prisregleringsmodell men även av fungerande infrastruktur
              och tillgänglighet i hela landet. Den ökade tillgängligheten är
              en viktig välfärdsfråga för alla de människor som är i behov av
              läkemedel. Vi är alla beroende av tillgänglighet till våra apotek
              med god och professionell service. I jämförelse med många andra
              länder i Europa är Sverige ett av de länder som har sämst tillgång
              till apotek.
            </seg>
            <seg n="82e6931a">
              Nu vill jag be Thomas Nihlén att lyssna extra noga. Tillsammans
              med Kuba och Nordkorea är Sverige ett av få länder i världen som
              fortfarande har ett apoteksmonopol. Albanien har övergivit modellen.
              Nicaragua har gjort det. Kazakstan har gjort det. Storbritannien,
              Japan och även Kanada har gjort det för länge sedan om vi nu ska
              ta några välfärdsländer som exempel.
            </seg>
            <seg n="8b766753">
              Efter att Norge 2001 omreglerade sin apoteksmarknad har antalet
              apotek ökat med hela 60 procent. Nu när apoteksmarknaden öppnas
              för konkurrens även i Sverige innebär det inte bara att tillgängligheten
              ökar, utan också att vi som kunder får tillgång till ett bredare
              sortiment med större valfrihet.
            </seg>
            <seg n="ecb3f7b4">
              Dessutom innebär reformen inte minst nya möjligheter för yrkesgrupper
              som tidigare varit helt utestängda från möjligheten att bli entreprenörer.
              En del av dem står utanför Riksdagshuset i dag och ger sitt bifall
              till det beslut som riksdagen i dag kommer att fatta.
            </seg>
            <seg n="1975380b">
              Enligt Sveriges Farmacevtförbund har redan fler än 1 000 av deras
              medlemmar visat intresse för att starta egna apotek, det vill
              säga fler personer än vad det i dag finns apotek. Av dessa är
              80 procent kvinnor, och många av dessa är också nya svenskar.
              Det är särskilt värdefullt att det nuvarande statliga monopolet
              bryts upp och ger förutsättningar för en apoteksmarknad med bred
              och mångfasetterad ägarspridning.
            </seg>
            <seg n="eee5c25f">
              För att en mångskiftande konkurrensmarknad ska komma till stånd
              är det av yttersta vikt att det av regeringen föreslagna nyinrättade
              bolaget med högst 200 apotek, där enskilda entreprenörer ska kunna
              vara delägare, inrättas snarast. Det tål att återigen framhållas
              hur positivt det är att reformen innebär nya möjligheter för yrkesgrupper
              som tidigare, sedan 1971, varit utestängda från möjligheten att
              driva eget företag. Det här ger förutsättningar för en marknad
              med bred och mångfasetterad ägarspridning som präglas av goda
              förutsättningar för mångfald och där både stora och små aktörer
              kan etablera sig. De ska också kunna fungera på denna marknad
              på likvärdiga villkor.
            </seg>
            <seg n="98e68359">
              Det är viktigt att värna om små företags goda möjligheter att
              etablera sig och verka på marknaden. Reformen innebär inte att
              Apoteket AB försvinner. Tvärtom kommer Apoteket AB att finnas
              kvar, men på en konkurrensutsatt marknad, där merparten av de
              apotek som finns i dag kommer att vara i statens ägo. Apoteket
              AB kommer att finnas kvar som en central och viktig aktör och
              kommer att agera på samma villkor som de många nya aktörerna på
              denna konkurrensutsatta marknad. Successivt bör dock statens ägande
              av Apoteket AB framöver minskas genom avyttring.
            </seg>
            <seg n="7c6bdb5f">
              Herr talman! En säker läkemedelshantering är livsviktig. För
              säkerställande av tillsynen krävs starka, självständiga och oberoende
              myndigheter, för att marknaden, det vill säga kunder, leverantörer
              och alla andra människor som verkar på marknaden, ska ha stabila,
              förutsägbara och rättssäkra regler att följa.
            </seg>
            <seg n="dbed00c7">
              I den här reformen berörs särskilt Tandvårds- och läkemedelsförmånsverket,
              som förkortas TLV, Läkemedelsverket och Socialstyrelsen. Men det
              är viktigt att betona att också Konkurrensverket, som tillsynsmyndighet
              över konkurrensreglerna, och Konsumentverket, med ansvar för konsumentperspektivet,
              har viktiga roller att spela på en omreglerad marknad. Det kommer
              att ställas höga krav på den entreprenör som vill starta och driva
              apotek i Sverige. Därtill kommer krav på godkännande från Läkemedelsverket
              och krav på att personalen har rätt utbildning.
            </seg>
            <seg n="9d5d3245">
              Herr talman! Socialdemokraterna gjorde under sina senaste tolv
              år vid makten ingenting för att förbättra tillgängligheten till
              apotek. Man ville inte ens tillåta nässprej att säljas av någon
              annan än det statliga apoteksbolaget. Det var väl om något att
              låta näsvisheten bedra visheten.
            </seg>
            <seg n="d617ebce">
              I sin argumentation till varför detta viktiga steg mot omreglering
              av apoteksmarknaden inte bör tas anför Socialdemokraterna riskerna
              för oligopolbildning. Det ter sig en aning lustigt, när Socialdemokraterna
              på det här området liksom andra hellre förespråkar ett stenhårt
              monopol.
            </seg>
            <seg n="eef77735">
              Omregleringen av apoteksmarknaden kan också ses som en bra modell
              för reformer inom andra områden där staten är den enda aktör som
              tillåts bedriva näringsverksamhet.
            </seg>
            <seg n="abac539f">
              I en framtid kan sådana exempel vara såväl Systembolaget som
              spelmonopolen. I väntan på fler viktiga omregleringar som underlättar
              människors vardag kan vi nu glädjas åt att läkemedel blir tillgängligare.
              En ökad tillgänglighet är en viktig välfärdsfråga som betyder
              så väldigt mycket för alla de människor som är i behov av läkemedel.
            </seg>
            <seg n="dfa34e62">
              Herr talman! För många människor innebär dagens reform mycket
              för att stärka denna del av välfärden. Därmed yrkar jag bifall
              till utskottets förslag.
            </seg>
          </u>
          <note n="cbe9fe21">
            I detta anförande instämde Maria Plass och Cecilie Tenfjord-Toftby
            (båda m).
          </note>
          <note type="speaker" n="6ddcfb0f">
            Anf. 29 KRISTER ÖRNFJÄDER (s) replik:
          </note>
          <u who="krister_ornfjader_87d9d0" xml:id="i-a5e4b56122c851c6-3" n="6bf842e9">
            <seg n="fa0e10b4">
              Herr talman! En del av det som Hans Rothenberg nu tog upp är
              en del av bakgrunden till att jag hade ett antal frågeställningar.
              Jag tänkte ta möjligheten i anspråk och se om jag kan få något
              klarläggande.
            </seg>
            <seg n="8ced8d5e">
              Hans Rothenberg talade om värdet av att det kom in en massa små
              nya företag och så vidare. Jag kan köpa ett sådant resonemang
              även om jag inte ser det som lösningen på problematiken. I förlängningen
              av sitt anförande började han sedan att jämföra monopol med oligopol.
              Jag tycker ändå att det framskymtade att oligopol i det här skedet
              skulle kunna vara en bättre lösning än ett monopol.
            </seg>
            <seg n="c7a9392c">
              Min fråga är: Om man ser till den struktur som finns i Europa
              på apoteksmarknaden, och det blir ett fåtal, är det då målet?
              Eller är man beredd från den nuvarande majoritetens sida att i
              så fall vidta åtgärder för att se till att det inte blir ett sådant
              resultat? Nu talar jag inte om på tre års sikt, utan då talar
              jag om resultatet.
            </seg>
            <seg n="5ce19bb4">
              När det gäller Apotekets roll ser jag det en eftergift till vårt
              resonemang att man behåller en stor del av Apoteket, åtminstone
              i ett inledningsskede, för att garantera att det inte blir ett
              oligopol i ett inledningsskede. Är man beredd att garantera att
              Apoteket i den omfattning som det kommer att få i ett inledningsskede
              också kommer att finnas kvar i en förlängning?
            </seg>
          </u>
          <note type="speaker" n="efe34e56">
            Anf. 30 HANS ROTHENBERG (m) replik:
          </note>
          <u who="hans_rothenberg_57e28c" xml:id="i-681f97104bd54c7c-1" n="065bd414">
            <seg n="26669279">
              Herr talman! Det gläder mig att Krister Örnfjäder tar replik.
              Den här debatten har varit anmärkningsvärt fri från repliker,
              vilket tyvärr inte är ett särskilt bra tecken på hur det demokratiska
              forumet fungerar här.
            </seg>
            <seg n="fb5cf700">
              Det är en viktig fråga huruvida oligopol kommer att vara det
              som efterträder den nuvarande monopolsituationen. Vi ska bara
              klargöra att ett oligopol innebär att det är några stora aktörer
              som dominerar en marknad. Ofta kännetecknar det en mogen marknad.
              Det kan vi se på hemelektronikbranschen, livsmedelsbranschen och
              så vidare.
            </seg>
            <seg n="0aa104ad">
              Med ett monopol är det någon som har en ensamrätt till detta.
              Den här reformen och omregleringen av Apoteket syftar till att
              öppna möjligheter för inte minst personal att kunna ta över enskilda
              apotek. De ska kunna köpa och bedriva dem, om det så skulle vara
              i franchisingform eller som personalkooperativ. Det är vad reformen
              syftar till.
            </seg>
            <seg n="acee5a58">
              Om det går över till ett oligopol förutsätter det först och främst
              att det är någon av de mindre aktörerna som är beredda och vill
              sälja. Men förutsättningarna för detta ligger i att bedriva en
              fungerande, bra och effektiv politik för att värna små- och nyföretagandet
              i Sverige.
            </seg>
            <seg n="c72543cc">
              Att underlätta för företagare som bedriver sin verksamhet i liten
              skala och normalskala är alliansregeringens politik. Det är den
              bästa garantin för att dessa företagare vill fortsätta att driva
              sin verksamhet och inte blir uppköpta. Man blir inte uppköpt,
              utan man säljer, Krister Örnfjäder.
            </seg>
          </u>
          <note type="speaker" n="cf77c767">
            Anf. 31 KRISTER ÖRNFJÄDER (s) replik:
          </note>
          <u who="krister_ornfjader_87d9d0" xml:id="i-a5e4b56122c851c6-4" n="6bf842e9">
            <seg n="781aa687">
              Herr talman! Ja, men man kan göra det mer eller mindre frivilligt.
              Jag lade märke till att Hans Rothenberg använde ordet avreglering.
              Jag köper ett sådant resonemang. Jag tycker att i grund och botten
              ligger en sådan diskussion.
            </seg>
            <seg n="c55b7108">
              Det är väldigt mycket en ideologisk fråga och handlar om vad
              man tycker är bäst inte för att tillgodose konsumentens behov
              utan för att tillgodose marknadens behov. Jag vill ändå återkomma
              till den diskussionen.
            </seg>
            <seg n="832cbf04">
              Vi vet sedan en lång tid tillbaka att det finns ett antal kedjor
              som står i startgroparna för att ge sig in på den här marknaden.
              De kommer naturligtvis att ha bättre förutsättningar att ta över
              de här verksamheterna än vad enskilda personer har.
            </seg>
            <seg n="9cc1163f">
              Vi har också genom andra exempel sett, inte minst genom beslut
              som den nuvarande regeringen har fattat, att det i ett inledningsskede
              mycket väl kan vara så att man har små entreprenörer som går in
              på en marknad. Men i ett senare skede blir de utkonkurrerade av
              en större aktör på marknaden, för det tillhör också spelreglerna.
            </seg>
            <seg n="eec92d64">
              Det sades att de inte blir uppköpta utan att de säljer. Ja, men
              alternativet till att sälja kan vara att de råkar i en ännu sämre
              situation. Förutsättningarna för att bedriva en sådan verksamhet
              är väldigt skilda från varandra beroende på vilken bakgrund man
              har och inte minst vilka ekonomiska muskler man har att bedriva
              en affärsverksamhet.
            </seg>
            <seg n="add60324">
              Jag tycker inte att Hans Rothenberg i det här fallet ska ducka
              för den sanning som ändå finns på den fria marknad som vi har
              inom andra områden. Den utvecklingen kan vi mycket väl anta kommer
              att hända även på apoteksmarknaden om inte regeringen och den
              nuvarande majoriteten säkerställer andra spelregler. Då kan det
              bli skillnad.
            </seg>
          </u>
          <note type="speaker" n="858a4ae6">
            Anf. 32 HANS ROTHENBERG (m) replik:
          </note>
          <u who="hans_rothenberg_57e28c" xml:id="i-681f97104bd54c7c-2" n="065bd414">
            <seg n="68b7e2a3">
              Herr talman! För att slå an en näringspolitisk approach är Krister
              Örnfjäder anmärkningsvärt emot just de näringspolitiska spelreglerna.
              Krister Örnfjäder och Socialdemokraterna har i inläggen här varit
              väldigt tydliga med att de inte vill att marknaden ska spela en
              roll. De vill behålla ett monopol och tar till alla tillgängliga
              lösa trådar för att knyta ihop sitt resonemang och försvar för
              det apoteksmonopol som är.
            </seg>
            <seg n="f1868638">
              Konsumentkooperationen, Ica och kanske till och med företag inom
              hemelektronikbranschen kommer kanske att ge sin in på den här
              marknaden. Det som är avgörande är kompetensen. Det handlar om
              kompetensen hos dem som står bakom disken på apoteket, kompetensen
              hos farmaceuterna och apotekarna och den lokalkännedom som man
              också kan ha med den lokala förankringen.
            </seg>
            <seg n="f649f8ae">
              Det är en servicefråga. Det handlar om att ge den enskilde kunden
              och patienten så bra service som möjligt. Precis som det gäller
              i alla andra sammanhang spelar närheten en roll. Att ge goda förutsättningar
              för små och medelstora företag är också en grundförutsättning
              för att göra den här reformen, omregleringen av apoteksmarknaden,
              lyckosam.
            </seg>
            <seg n="506f0a38">
              Jag gläds åt de farmaceuter som i dag står på Mynttorget och
              har förhoppningar om att kunna för första gången på 38 år ha möjlighet
              att starta eget. Socialdemokraterna säger sig krama småföretagare
              när de är i opposition. I själva verket kramar de i dag monopolet.
              En sådan björnkram som de har för småföretagarna och dem som vill
              starta eget är i själva verket ett omvänt livtag, en dubbelnelson
              för att tvinga ned dem i parterr.
            </seg>
            <seg n="9267a4ad">
              Vi bejakar avregleringen. Jag yrkar bifall till utskottets förslag.
            </seg>
          </u>
          <note n="f478e527">
            Överläggningen var härmed avslutad.
          </note>
          <note n="bc6b828e">
            8 § Strandskyddet och utvecklingen av landsbygden m.m.
          </note>
          <note n="4cc757db">
            Föredrogs
          </note>
          <note type="speaker" n="ba131e1e">
            Anf. 33 JAN-OLOF LARSSON (s):
          </note>
          <u who="jan-olof_larsson_644820" xml:id="i-144702dfda1d1354-0" n="0b563c68">
            <seg n="996fe4cd">
              Herr talman! I Sverige är stränderna till för alla. Så har det
              varit i snart 60 år. I början av 1950-talet beslutades det om
              de första strandskyddsbestämmelserna för att motverka exploatering
              av strandtomter.
            </seg>
            <seg n="262c3ce1">
              Bestämmelserna infördes för att säkra allmänhetens tillgång till
              badplatser, strandpromenader och fritt vatten. Skyddet konstruerades
              som ett principiellt förbud mot att bygga närmare strandlinjen
              än 100 meter. Möjligheten till dispens fanns om stranden ändå
              inte var tillgänglig för allmänheten. Bevarandet av den biologiska
              mångfalden tillkom 1994 som ett eget lika tungt vägande syfte
              bakom strandskyddet.
            </seg>
            <seg n="bb140826">
              Strandskyddet är ett viktigt uttryck för den svenska allemansrätten
              som i sin tur är en central del i vår nationella välfärdspolitik.
              Den generella tillgången till skog, mark, hav och sjöar betraktas
              hos oss som en självklarhet. I många andra länder är det en exklusiv
              rättighet för ett fåtal. Som bärplockare, skogsvandrare eller
              segelentusiaster har vi i Sverige aldrig behövt fundera över vem
              som äger tuvan eller klippan där vi väljer att stanna. Det är
              en grundbult i allemansrätten värd att kämpa för.
            </seg>
            <seg n="e310bb7a">
              När Miljödepartementet för fyra fem år sedan började lagstiftningsarbetet
              med strandskyddet ville den dåvarande socialdemokratiska regeringen
              skydda stränderna mot kommunernas ofta rättsstridiga dispensgivning.
              Man ville också ge utökad möjlighet till lättnader i andra delar
              av landet. Vad vi då hade och fortfarande har är en bakvänd flexibilitet.
              Strandskyddet tillämpas för slappt där exploateringstrycket är
              som hårdast och för restriktivt där lättnader kan motiveras.
            </seg>
            <seg n="a05d4d42">
              Det finns många platser runt om i Sverige där det är motiverat
              att öppna upp för ett strandnära byggande. Inom oppositionen är
              vi eniga om att glesbefolkade områden med god tillgång till obebyggda
              stränder ska kunna få fler dispenser utan att strandskyddets syften
              äventyras. Vi är också eniga om att dessa lättnader i lagstiftningen
              för att underlätta utvecklingen av landsbygden inte ska kunna
              missbrukas.
            </seg>
            <seg n="d9d540b8">
              Behovet av att skydda våra stränder är större i dag än på mycket
              länge i de områden där marknadstrycket är stort. I Bohuslän som
              jag kommer ifrån har de nordligaste kommunerna ett oerhört tryck
              på den strandnära marken. Dessa kommuner, ofta borgerligt styrda,
              har samfällt gått ut och sagt att de inte vill ha möjligheten
              att ge dispens från strandskyddet. Det ska ligga på länsstyrelsen.
            </seg>
            <seg n="004442fc">
              Dessa kommunpolitiker har insett att de inte kan stå emot det
              enorma tryck som uppstår när exploatörerna säger att de ska skapa
              ett stort antal arbetstillfällen, bara de får bygga i strandlinjen.
              När sedan bygget är färdigt händer ofta det som inte får hända.
              De ursprungliga planerna håller inte. Kommuninnevånarna har förlorat
              ytterligare en bit av sin värdefulla strandmark. Dessa kommunpolitiker,
              partikamrater till regeringspartierna, har klokt nog insett att
              om vi ska värna stranden sköts detta bäst av länsstyrelsen.
            </seg>
            <seg n="d66423e1">
              Regeringen hävdar att den vill kombinera en ökad flexibilitet
              i strandskyddslagstiftningen med att ge ökad makt åt kommunerna.
              Det skulle innebära att strandskyddet skärps i de hårt exploaterade
              områdena samtidigt som man öppnar upp för övriga delar av landet.
              Hur ska detta ske? undrar jag och många med mig.
            </seg>
            <seg n="078996ca">
              Om regeringens förslag går igenom innebär det att dispenserna
              ökar till något tiotusental inom några år. Det vet vi visa av
              den erfarenhet vi har i dag. Den övervägande delen skulle dessutom
              röra de i dag hårdast exploaterade områdena.
            </seg>
            <seg n="f001315b">
              Att säga att strandskyddet stärks genom tydligare regler och
              restriktiv tillämpning samtidigt som man låter kommunerna ta fler
              svåra beslut är fullständigt motsägelsefullt. Antalet dispenser
              från strandskyddet ökade mellan åren 2003 och 2006 med 40 procent
              till drygt 4 500 om året. Undersökningar visar att endast ett
              av tre kommunala dispensbeslut är välgrundade.
            </seg>
            <seg n="fde38368">
              Herr talman! Vårt framtida strandskydd måste ha en flexibilitet
              som fungerar. Därmed ska de områden som i dag betecknas som riksintresse
              ges dispens från strandskyddet endast av länsstyrelsen. Övriga
              områden i landet kan få ha ett kommunalt dispensförfarande, där
              länsstyrelsen har möjlighet att överpröva. En sådan lagändring
              pekar tydligt ut hur vi tänker oss en större flexibilitet i strandskyddet.
            </seg>
            <seg n="83453201">
              I lagförslaget använder regeringen sig av lockordet landsbygdsutveckling.
              Regeringen vill dock inte precisera orden landsbygd och utveckling
              utan använder dem i vaga, obestämda ordalag. Min åsikt är att
              begreppet utveckling måste tolkas i betydelsen åtgärder som ger
              möjlighet till fler bestående arbetstillfällen.
            </seg>
            <seg n="491dd89c">
              Regeringens proposition sägs också syfta till ett förtydligande
              av lagstiftningen. Vi hävdar det motsatta. Många oklarheter tillkommer.
              Klargörande definitioner krävs inte bara av landsbygdsutveckling
              utan också av begreppet säkerställande av fri passage för allmänheten.
              Fri passage är något helt annat än allemansrätt, och begreppet
              lär bli verkningslöst.
            </seg>
            <seg n="b68c41ce">
              Ett uppluckrat strandskydd kan skapa nya konflikter mellan fritids-
              eller åretruntboende och områdets befintliga näringsverksamhet.
              De som flyttat in kan till exempel ha synpunkter på buller, vilket
              skapar svårigheter för näringsidkarna. I motiveringen för dispens
              av landsbygdsutvecklingsskäl bör kommunen redogöra för riktlinjerna
              för den befintliga näringsverksamheten.
            </seg>
            <seg n="3a1639b4">
              Enligt regeringen går det att bortse från kravet på landsbygdsutveckling
              om ett bostadshus planeras invid redan befintligt bostadshus i
              området. Regeln riskerar att ge upphov till oönskade kedjereaktioner.
              Ett nytt hus byggs vid ett hus som byggts vid ett annat hus och
              så vidare. Därför är det av största vikt att nybyggen kan härledas
              till en landsbygdsutveckling som leder till bestående arbetstillfällen.
            </seg>
            <seg n="891105ce">
              I min hemkommun har det byggts hundratals bostäder under de senaste
              decennierna. Det handlar om hus i mycket fina lägen med havsutsikt,
              nära till bad, båtar och annan rekreation. Trots detta har kommunens
              befolkning och dess skatteunderlag minskat under samma period.
            </seg>
            <seg n="7a43e82b">
              Herr talman! Att fattiga kommuner med få skattebetalare kan lösa
              sina problem genom att ge upp strandskyddet menar jag är en illusion
              och en from förhoppning. Däremot kan en strikt tillämpning av
              strandskyddet skapa arbetstillfällen i attraktiva områden, exempelvis
              inom turistnäringen.
            </seg>
            <seg n="c38b3838">
              Dagens Bohuslän har en enorm dragningskraft på bland annat norska
              båtturister, eftersom dessa kan lägga till vid i stort sett vilken
              holme som helst. Det kan man inte göra i Norge. I vårt grannland
              finns sedan en lång tid tillbaka ett kommunalt strandskydd.
            </seg>
            <seg n="a24bb911">
              Turismen är i dag en av de största näringarna. Den genererar
              både inkomster och arbetstillfällen. Det finns en stor risk för
              att vi får samma situation här i Sverige som i dag finns i Norge.
              Då blir det ett dråpslag för en mycket viktig näring.
            </seg>
            <seg n="111faa75">
              Herr talman! Den svaga rättstillämpningen av strandskyddet har
              också sin orsak i svårigheten att överklaga. Ideella föreningar
              som enligt sina stadgar tar till vara naturskydds- och miljöskyddsintressen
              har rätt att överklaga dispenser. En förening ska dock ha bedrivit
              sin verksamhet i Sverige under minst tre år och ha lägst 2 000
              medlemmar. Enligt min åsikt ska också lokala miljö- och friluftsorganisationer
              med som kortast tre års aktivitet och lägst 500 medlemmar ha rätt
              till överklagande.
            </seg>
            <seg n="b3a32564">
              Vi socialdemokrater anser att regeringens förslag till nytt strandskydd
              har en alltför stark övervikt åt lättnader i skyddet utan att
              nödvändiga balanserande skärpningar genomförs. I likhet med flera
              tunga remissinstanser anser vi också att regeringens förslag är
              alltför vaga och otydliga. De lämnar ett stort tolkningsutrymme.
              Tydligare regler måste därför till.
            </seg>
          </u>
          <note n="b0a03d97">
            Herr talman! Jag yrkar bifall till reservation nr 1 och står
            naturligtvis bakom övriga reservationer.
          </note>
          <note n="2b2a2b6a">
            I detta anförande instämde Helén Pettersson i Umeå och Anders
            Ygeman (båda s) samt Wiwi-Anne Johansson (v) och Tina Ehn (mp).
          </note>
          <note type="speaker" n="271813f1">
            Anf. 34 WIWI-ANNE JOHANSSON (v):
          </note>
          <u who="wiwi-anne_johansson_62bfaf" xml:id="i-9a5e37c038ac3784-0" n="1c6ba4ae">
            <seg n="42facb57">
              Herr talman! Strandskydd finns för att alla ska kunna komma ned
              till stranden och inte bara de som äger mark där. Det skyddar
              också växter och djur. Strandskydd finns i hela Sverige. Stränderna
              är ändliga resurser som vi måste hushålla med. Många vill använda
              dem till bad, friluftsliv, hamnar och boende. Det gäller att tänka
              långsiktigt och kombinera dessa saker på ett bra sätt och samtidigt
              inte skada naturen. Även kommande generationer ska kunna nyttja
              stränderna. Vi ska bevara den biologiska mångfalden och ett rikt
              växt- och djurliv. För det är strandområdena oerhört viktiga.
            </seg>
            <seg n="8464db41">
              Det här har jag saxat från Västra Götalands länsstyrelses hemsida.
              Visst är det så vi vill tänka på vår unika allemansrätt och på
              strandskyddet. Strandskyddet intresserar svenska folket, precis
              som allemansrätten.
            </seg>
            <seg n="b8862cfb">
              I den här kammaren har strandskyddet debatterats 153 gånger sedan
              2003. Jag googlade på strandskydd och fick 445 000 träffar. I
              dag är det dags att debattera det igen med anledning av betänkandet
              MJU13. Det är inte utan att 13 i det här fallet verkligen känns
              som ett oturstal.
            </seg>
            <seg n="f8965172">
              Regeringens förslag är ingenting annat än ett slag i ansiktet
              på alla dem som verkligen vill värna allemansrätten. Regeringen
              väljer att säga en sak men göra en annan. Tyvärr verkar det inte
              som om miljöminister Andreas Carlgren är lika intresserad av strandskyddet
              som svenska folket eftersom han inte är här i dag utan har valt
              att hålla tal i Uppsala i stället för att debattera strandskyddet
              med oss här i riksdagen. Det tycker jag är sorgligt.
            </seg>
            <seg n="76cda1ea">
              I snart 60 år har vi i Sverige haft bestämmelser för att motverka
              att strandtomter runt till exempel Helsingfors, Göteborg och Malmö
              skulle exploateras av dem som har pengar. Alla skulle komma ned
              till vattnet, inte bara de som äger mark där. Men strandskyddet
              har alltid utmanats. Strandskyddet har alltid varit stridbart.
              De rika har stått mot de fattiga i den här frågan som i så många
              andra. Trycket har ökat i Helsingforss skärgård, vid Höga kusten
              och hemma i Bohuslän.
            </seg>
            <seg n="5356c262">
              Vi är överens om att den lag om strandskydd som gäller i dag
              är för slapp. Den ger för stora möjligheter till dispenser. Där
              trycket är som värst runt våra kuster delas dispenser frikostigt
              ut till den som har hög röst, stort inflytande och mycket pengar.
              Det vill vi i oppositionen ändra på.
            </seg>
            <seg n="d550dc2c">
              Herr talman! Skyddet av stränderna vid våra hårt exploaterade
              kuster och stora insjöar behöver stärkas och antalet dispenser
              bli färre, inte fler. Under 2000-talet har antalet dispenser ökat,
              sjöbodarna växer som svampar ur jorden och i Bohuslän ligger bryggorna
              skavfötters. Inte mindre än 85 procent av dispenserna från strandskyddet
              har getts av kommuner, enligt Naturvårdsverket. Man har kommit
              fram till att av de drygt 150 fall som har överklagats har någonstans
              mellan 80 och 90 procent getts på felaktiga grunder. Strandskyddet
              och allemansrätten behöver med andra ord stärkas rejält.
            </seg>
            <seg n="f8f1720b">
              Regeringens proposition Strandskyddet och utvecklingen av landsbygden
              är rena mardrömmen för den som verkligen vill värna strandskydd
              och allemansrätt. Det står så fint. Det står att skyddet stärks
              i områden med starkt exploateringstryck genom tydligare och stärkta
              regler och en restriktiv tillämpning. Strandskyddet stärks på
              en rad sätt, bland annat genom att de särskilda skäl som krävs
              för att ge dispens eller upphäva strandskyddet uttrycks i lagtexten.
              Så står det i propositionen. Som särskilda skäl anges några skäl,
              och ett av de särskilda skälen är för att tillgodose ett annat
              mycket angeläget intresse. Det är en riktig gummiparagraf. Det
              går med andra ord alltid att hitta något skäl till att ge dispens
              om man vill.
            </seg>
            <seg n="f29a7ed4">
              Vi i oppositionen föreslår i stället att skyddsnivåerna delas
              upp i två nivåer, särskilda skäl och nu också synnerliga skäl.
              Dessa begrepp existerar redan i gällande rätt och innebär ett
              visst skydd så att skyddsnivåer för den lägre graden, alltså särskilda
              skäl, inte devalveras och urholkas ytterligare. Vi menar att synnerliga
              skäl ska gälla framför regeln om landsbygdsutveckling och krävas
              bland annat när det handlar om stora orörda områden, ekologiskt
              känsliga områden, områden av betydelse för natur- och kulturvård
              och friluftsliv, områden av riksintresse, som till exempel obrutna
              kustområden, högt exploaterade kustområden och obrutna fjällområden
              och för nationalälvarna. Vi menar att beslut om områden av riksintresse
              inte ska fattas på kommunal nivå utan direkt av länsstyrelserna.
            </seg>
            <seg n="0e33d735">
              I propositionen står det också att ingen ska få stänga av allmänheten
              från stranden. Det ska finnas en zon som möjliggör passage även
              då strandskyddet upphävts. Regeringen skriver alltså att en fri
              passage ska lämnas närmast strandkanten om det inte är omöjligt.
              Det är nästa gummiparagraf. Regeringen anger ingen storlek på
              området för fri passage, vilket lindrigt uttryckt är mycket olyckligt.
              En sådan otydlig skrivning öppnar för tolkningar, vilket kan leda
              till att man missar själva syftet med en fri passage.
            </seg>
            <seg n="5fa9c6b9">
              En fri passage mellan strand och bebyggelse är naturligtvis oerhört
              viktig dels för att även i framtiden säkerställa allmänhetens
              tillgång till strandområden, dels för att oexploaterade strandzoner
              är livsviktiga för bevarandet av den biologiska mångfalden. Många
              hotade djur- och växtarter är beroende av de här zonerna.
            </seg>
            <seg n="3a0b2bf5">
              Vänsterpartiet anser att passagen i normalfallet ska vara minst
              60 meter, inte minst några tiotal meter, som regeringen anger.
              Om passagen tillåts vara bara några tiotal meter är det lätt att
              ställa ut några stolar och ett bord eller något annat litet hinder,
              och så vågar ingen passera. Är det detta som är meningen?
            </seg>
            <seg n="7b5fc45e">
              Det sägs i propositionen att det blir lättare att få bygga vid
              stränder i landsbygdsområden med god tillgång till stränder för
              att främja landsbygdsutveckling. Vi menar också att det tidigare
              generella strandskyddet behöver differentieras, men regeringen
              måste precisera hur man definierar begreppen landsbygd och utveckling.
              Ska begreppet utveckling tolkas som åtgärder som ger möjlighet
              till bestående arbetstillfällen som också gynnar lokalbefolkningen?
              Det anges inte hur det ska definieras.
            </seg>
            <seg n="69af18cb">
              Det finns en uppenbar risk att köpstarka krafter kan exploatera
              Sveriges stränder genom anläggning av storskaliga turistanläggningar.
              Det är ett hot mot allemansrätten och vår biologiska mångfald
              och det kan också vara ett hot mot näringar som redan finns etablerade
              i kommunerna.
            </seg>
            <seg n="3d3e7588">
              Det står i propositionen att kommunerna ska få huvudansvaret
              för att pröva frågor om upphävande av och dispens från strandskyddet.
              Länsstyrelsen får egentligen bara ge dispens om det finns särskilda
              skäl och dispensen avser byggande av försvarsanläggning, allmän
              väg eller järnväg eller avser ett område som skyddas enligt andra
              bestämmelser. I alla övriga fall får kommunen besluta om dispens.
            </seg>
            <seg n="0a49ceb6">
              Herr talman! Vi har under årens lopp kunnat konstatera hur strandskyddet
              har urholkats, framför allt i hårt exploaterade områden. Hårt
              tryck från exploatörer, svårtolkade lagtexter, bristande resurser
              och ytterst små möjligheter till överprövning är några av de faktorer
              som antas ligga till grund för detta. Det redovisas inte heller
              några skäl till varför kommunen ger dispens.
            </seg>
            <seg n="5a11f8e9">
              Jag undrar hur ni borgerliga ledamöter i utskottet menar att
              det här olycksaliga betänkandet stärker strandskyddet. Det är
              en gåta som jag verkligen hoppas att vi kan få ett svar på här
              i dag. Det är nästan ingen annan som har förstått hur ni menar
              när ni säger att det stärker strandskyddet.
            </seg>
            <seg n="2e4b05f9">
              Som vi hörde förut vill kommuner med hårt tryck inte kunna ge
              dispens. Strömstad, Tanum, Sotenäs och Lysekil vid Bohuskusten,
              som har flest ansökningar om dispens, vill inte kunna ge dispens.
              De vet att de inte klarar av det. De har erfarenheter och har
              sett att de inte klarar av det. Även de borgerliga partierna i
              dessa fyra kommuner är överens om detta.
            </seg>
            <seg n="fde5726d">
              Herr talman! På punkt efter punkt har det visat sig att den borgerliga
              regeringen säger en sak men gör en annan. Strandskyddet ska stärkas,
              heter det, men ni har inga förslag som stöder det, tvärtom. Med
              regeringens förslag kommer den kraftiga exploateringen av strandmiljöer
              i tätbebyggda områden tyvärr att fortsätta. Den som värnar ett
              starkt och stärkt strandskydd och allemansrätten har inget att
              hämta i det här betänkandet. Men som Gunnar Ohrlander uttryckte
              det på Aftonbladets debattsida i går är det väl jubel på groggverandan
              när regeringen nu sätter kniven i hjärtat på allemansrätten.
            </seg>
            <seg n="3eeffbd2">
              Herr talman! Jag står förstås bakom samtliga våra reservationer,
              men för att vinna tid yrkar jag bifall till reservationerna 1
              och 2.
            </seg>
          </u>
          <note n="1942a344">
            I detta anförande instämde Jan-Olof Larsson, Helén Pettersson
            i Umeå och Anders Ygeman (alla s) samt Tina Ehn (mp).
          </note>
          <note type="speaker" n="227d8605">
            Anf. 35 TINA EHN (mp):
          </note>
          <u who="tina_ehn_9c2cbf" xml:id="i-1f0c80f0f6795c38-0" n="05f0d685" next="i-357edc6cbda966be-0"/>
          <note n="ec2dd266">
            Herr talman! Vi debatterar miljö- och jordbruksutskottets betänkande
            nr 13 om strandskyddet och utvecklingen av landsbygden. I propositionen
            från regeringen i det här ärendet föreslås ändringar i miljöbalken
            och plan- och bygglagen samt vissa följdförändringar i andra lagar.
          </note>
          <u who="tina_ehn_9c2cbf" xml:id="i-357edc6cbda966be-0" n="05f0d685" prev="i-1f0c80f0f6795c38-0">
            <seg n="09ae6424">
              Förslaget har i sin inriktning att utveckla ett ändamålsenligt
              strandskydd som beaktar behovet av utvecklingen i hela Sverige,
              särskilt i många landsbygder, samtidigt som ett långsiktigt skydd
              av strändernas natur- och friluftsvärden inte äventyras, står
              det.
            </seg>
            <seg n="f21f8819">
              Detta är en inledning som låter hyfsat bra men som vi genom att
              läsa hela förslaget snabbt insåg var innehållslös. Dessutom ska
              påpekas att förslaget inte har varit av den ambitionen att det
              skulle vara möjligt att kunna följa på ett klart och enkelt sätt.
              Det är hänvisningar och det är förändringar.
            </seg>
            <seg n="2483307e">
              Att läsa och förstå det här förslaget har i sig varit en svårighet.
              Dessutom ger det alltför oklara möjligheter till tolkningar av
              begrepp. Visst kan man använda orden landsbygdsutveckling och
              fri passage, men då behöver det finnas en ganska enhetlig och
              klar definition. Man använder begreppet landsbygdsutveckling och
              anser dessutom att om bara kommunerna får besluta om detta och
              folk får möjlighet att exploatera stränderna kommer kommunerna
              att blomstra. Och de som kan detta bäst är kommunpolitikerna,
              för de vet var man kan bygga och inte!
            </seg>
            <seg n="d2dd6b76">
              Har alla kommuner i landet biologisk expertis som kan uttala
              sig om de skyddsvärda arter som kan förekomma i strandlinjen?
              Jag tror inte det.
            </seg>
            <seg n="c42944c5">
              Nu säger man i och för sig i regeringens förslag att den kunskapen
              ska till. Men just nu är det lite kris med ekonomin om jag inte
              har fel, och vilka kommuner anställer en ekolog då?
            </seg>
            <seg n="9eaa9b51">
              I förslag som man lägger fram från den svenska regeringen bör
              det finnas ett ansvarsfullt helhetstänk. Det har man missat totalt
              i det här förslaget. Man luckrar upp strändernas skydd så att
              det blir svårare för en del näringsverksamhet, svårare för det
              rörliga friluftslivet och en stor risk att det blir svårare för
              den biologiska mångfalden. Det blir lättare för fler att bo sjönära,
              men det är inte folk utan pengar som får det lättare. Det är folk
              med pengar, och ganska mycket pengar, som får det lättare.
            </seg>
            <seg n="89f45fbe">
              Det blir lättare för kommunerna att marknadsföra sig och lättare
              att sälja fina platser med sjöutsikt. Det här kan vara bra på
              vissa ställen i landet, men det är förödande att inte uppmärksamma
              problemområdena som vi har i dag och som borde ha fått ett utökat
              skydd! Det här hade vi från oppositionen förväntat oss. Vad man
              inte säkrar i detta förslag är hur man skyddar mot för hård exploatering
              när det redan är hårt exploaterat. Detta är minst lika efterlängtat
              på vissa ställen som uppmjukningen av reglerna är på andra ställen.
              Varför säger man sig vilja skärpa strandskyddet där det behövs
              utan att föreslå något skarpt förslag för just detta?
            </seg>
            <seg n="34748c7d">
              Det är med stor sorg i hjärtat som vi kommer att få uppleva hur
              majoriteten i Sveriges riksdag kommer att trycka på ja-knappen
              för en försvagning av allemansrätten. Man kommer att trycka på
              ja-knappen för en försvagning av skyddet för biologisk mångfald,
              och detta utan att skärpa lagen där det behövs. Och man kommer
              att trycka på ja-knappen för att det införs mycket snart.
            </seg>
            <seg n="29fc9a9b">
              Det är också av den anledningen som hela oppositionen har enats
              kring en motion där vi uttrycker gemensamma ståndpunkter runt
              synen på den moderatledda regeringens politik när det gäller hur
              man effektivt förändrar en skyddande strandskyddslag till ett
              mer uppluckrat strandskydd där den svenska allemansrätten inte
              blir vad den har varit och där det blir osäkrare för de skyddsvärda
              och rödlistade arterna som är en del av den viktiga biologiska
              mångfalden den som vi behöver vara rädda om och som är viktig
              för våra ekosystem och deras förmåga till resiliens.
            </seg>
            <seg n="aea68791">
              Vi som numera kallas det rödgröna laget i många sammanhang ser
              att det finns ett utrymme och en önskan om att kunna göra något
              åt att det inte har gått att bygga i många kommuner i landet på
              grund av strandskyddslagen. Det blundar vi inte för, och det gör
              inte heller miljörörelsen. Men man har ju börjat i fel ände. Man
              har inte ens gjort en grundlig analys av problemet med en alltför
              restriktiv tillämpning i vissa delar av landet och en alltför
              svag sådan där det behövs som mest.
            </seg>
            <seg n="4d169419">
              Man måste ställa sig frågan varför det ser ut som det gör och
              därifrån utveckla en möjlig förändring. Nu drar man på med något
              som inte känns bra i flera avseenden, och man har bråttom, alldeles
              på tok för bråttom. Precis som med det förändrade djurskyddet
              ska man nu snabbt visa att man minsann kan förändra Sverige, vilket
              inte är bra eftersom man inte tar hänsyn till att det krävs en
              omställningstid för alla förslag och att det krävs resurser.
            </seg>
            <seg n="3dde69ca">
              Vi i oppositionen vill i stället att det blir ett förtydligande
              av att nya bestämmelser om ett skärpt strandskydd krävs. En strikt
              tillämpning av strandskyddet måste till, inte minst för de delar
              av landet där systemet har kollapsat och där lagens intentioner
              inte upprätthålls. En generellt utformad bestämmelse bör införas
              som anger att synnerliga skäl ska krävas för upphävande av dispens
              bland annat i områden av riksintresse.
            </seg>
            <seg n="77e71b4b">
              Vi som kommer från västkusten har i våra tidningar kunnat läsa
              hur man varnar oss för att göra som man har gjort i Norge. Där
              gör man nu allt för att stoppa den uppluckring av strandskyddet
              som har lett till att det finns otroligt mycket dispenser. Man
              köper nu tillbaka mark.
            </seg>
            <seg n="120ee0cf">
              Herr talman! I år firas den svenska naturvårdens hundraårsjubileum.
              Detta har den högerstyrda regeringen uppmärksammat med neddragningar
              till biologisk mångfald, ett uppluckrat strandskydd som vi debatterar
              i dag samt minskade anslag till nödvändiga saneringsprojekt i
              vår natur. Detta sker samtidigt som den biologiska mångfalden
              hotas, klimatförändringarna påverkar våra liv snabbt och ekosystem
              och förebyggande arbete blir allt viktigare. Detta förslag är
              i sammanhanget en mycket dålig present från vår regering.
            </seg>
            <seg n="58336b04">
              Jag vill avslutningsvis ställa mig bakom samtliga Miljöpartiets
              reservationer, men jag yrkar här och nu bifall till reservation
              1 och 2.
            </seg>
            <seg n="b68b2c16">
              (Applåder)
            </seg>
          </u>
          <note n="9c8d67ff">
            I detta anförande instämde Jan Lindholm (mp), Jan-Olof Larsson,
            Helén Pettersson i Umeå och Anders Ygeman (alla s) samt Wiwi-Anne
            Johansson (v).
          </note>
          <note type="speaker" n="9dd207de">
            Anf. 36 OLA SUNDELL (m):
          </note>
          <u who="ola_sundell_eb6807" xml:id="i-b0e834897d29d25c-0" n="6d215428">
            <seg n="701f3ffe">
              Herr talman! Jag yrkar bifall till förslaget i betänkandet och
              avslag på samtliga reservationer. I likhet med Jan-Olof vill jag
              påstå att strandskyddet är en grundbult för bevarandet av svensk
              natur, kulturmiljö och fritidsliv.
            </seg>
            <seg n="8555935e">
              Reglerna som underbygger det svenska strandskyddet har funnits
              i olika former under decennier. Redan på 40-talet infördes restriktioner
              som gjorde det möjligt att undanta områden som behövde skyddas
              för sin naturskönhet och naturrikedom. I takt med samhällets omvandling
              har strandskyddet hela tiden anpassats till samtidens förutsättningar.
              Men värnandet om naturen, skyddet för allemansrätten, flora och
              fauna och biologisk mångfald har varit och är vägledande för det
              starka skydd som våra vattendrag har. Allt detta är ett arv som
              inte får förslösas på alltför lättsinniga idéer om nyttjande och
              exploatering av omistliga naturvärden.
            </seg>
            <seg n="44ccd1ad">
              Det är en svensk tradition att värna naturintresset, och i den
              svenska folksjälen finns en djup förståelse för skyddet av naturmiljön,
              den biologiska mångfalden och att i bred bemärkelse bevara en
              god miljö även till kommande generationer. Hållbarhet, att bruka
              utan att förbruka, försiktighetsprincipen och att ta hand om är
              hos de flesta människor i vårt land ledord som är gemensamma över
              generationsgränser, från norr till söder, mellan stad och land
              och också över partigränser.
            </seg>
            <seg n="fc6d0aaf">
              Orsaken till detta genuina naturintresse och vården, skyddet
              och omtanken om naturen tror jag står att finna i den grundkunskap
              som vi har om naturen. Våra förfäder visste att nyttja naturens
              resurser på ett uthålligt sätt utan att överutnyttja att anpassa
              uttaget efter vad vår natur tål.
            </seg>
            <seg n="223aed68">
              Samma tänk och samma filosofi tycker jag präglar betänkandet
              om strandskyddet.
            </seg>
            <seg n="3f863300">
              Samtidigt som strandskyddet ska ge tydliga begränsningar för
              utbyggnad i högexploaterade områden och skydd för naturvärden
              måste reglerna vara anpassade för den mångfald och variation som
              inryms i vårt avlånga land.
            </seg>
            <seg n="1d9ae4d3">
              Endast 10 procent av Sveriges stränder är i dag påverkade av
              bebyggelse. Det talar för att strandskyddet måste anpassas efter
              de lokala och specifika förutsättningar som råder i det aktuella
              området.
            </seg>
            <seg n="9453cb33">
              I dag står Sverige med ett system som innebär att renskötarens
              sjöstrand i Norrlands inland omfattas av samma regler som IT-entreprenörens
              skärgårdsö. Lågexploaterade områden med liten befolkningstäthet
              och tätortens högexploaterade skärgård och kustområden ligger
              inom samma juridiska ramverk. Strandskyddet är oklart, kortsiktigt
              och föremål för olika tolkningar. Denna otydlighet har resulterat
              i ett ineffektivt, godtyckligt och delvis förljuget system. Det
              saknar också legitimitet i stora stycken därav.
            </seg>
            <seg n="97adac4c">
              Alliansen vill nu reformera strandskyddet. Strandskyddet förstärks
              där trycket är som högst, men vi gör det lättare för vanligt folk
              att bygga strandnära i landsbygd med gott om strandrika områden.
              Det är regionalpolitik och miljöpolitik när den är som bäst.
            </seg>
            <seg n="b90aedb0">
              Nuvarande regelverk har gett bakvänt resultat. Den minst önskvärda
              exploateringen i områden som västkusten, Skåne, Öland och Östersjön
              har fått godkänt för byggande. Däremot är det byggstopp i områden
              som skulle må bra av mer bebyggelse i attraktiva lägen. Den här
              bakvända och kontraproduktiva ordningen vill alliansen ändra på.
              Genom att kommunerna i sin planering kan peka ut områden för landsbygdsutveckling
              skapas möjligheter i områden i Sverige som lider av avfolkning
              och negativ befolkningsutveckling.
            </seg>
            <seg n="bb991a23">
              Herr talman! Min fråga till alla som lyssnar där uppe på läktaren
              och i kammaren är: Är det här fel? Är det fel att skydda kuststräckan
              från Bohuslän upp till Forsmark och Höga kusten mer i dag än i
              går? Är det fel att ge landsbygdskommunerna möjligheter i morgon
              som man inte har i dag till att utnyttja sina strandnära områden?
              Vi ska komma ihåg att av kommunerna med längst kuststräcka i det
              här landet är Älvdalen den sydligaste.
            </seg>
            <seg n="26a77cb8">
              Vidare ska jag säga att hundrametersgränsen fortsatt gäller.
              Kommunerna får större ansvar för var det ska byggas, och reglerna
              för dispens blir tydligare. Allmänhetens passage vid strand garanteras.
              Länsstyrelserna får rollen som övervakare för att granska dispenser
              och kommunala planer vid behov, om de ska överprövas.
            </seg>
            <seg n="ea4dccbf">
              Smygbostadiseringen stoppas också. Byggande av sjöbodar och uthus
              förhindras. De särskilda skäl som krävs för dispens eller för
              att häva strandskyddet preciseras i lagtext. Dessutom gäller överklaganderätt
              för miljöorganisation och ideell förening.
            </seg>
            <seg n="139af4fa">
              Sammantaget är förslaget till en ny strandskyddslag ett väl balanserat
              förslag som tar hänsyn till allemansrätt, värdefull natur, biologisk
              mångfald och landsbygdens möjligheter till utveckling.
            </seg>
            <seg n="1c92b33b">
              Kan hela kommuner pekas ut som områden för landsbygdsutveckling?
              Svaret är nej. Avsikten är att dessa områden endast ska uppta
              en begränsad del av kommunens yta. Tillgång till orörda stränder
              och stränders betydelse för växt- och djurliv är en resurs som
              kommunerna ska värna.
            </seg>
            <seg n="ba131803">
              Är det rimligt att kommuner ska kunna medge lättnader längs de
              stora sjöarnas stränder? Eftersom de stora sjöarna är av riksintresse
              för friluftsliv och turism ska reglerna om landsbygdsutveckling
              där inte tillämpas fullt ut, särskilt inte i närheten av de största
              städerna. Samtidigt finns det delar av sjöarna där trycket på
              bebyggelse är lågt, och det är rimligt att man kan främja landsbygdsutveckling
              i den typen av områden.
            </seg>
            <seg n="eba62770">
              Är det då inte ett problem att det ska bli lättare att bygga
              vid stränderna samtidigt som klimatförändringarna leder till ökad
              risk? Vi bedömer det inte så, utan förslaget innebär fördelar
              även här. Den byggfria strandzonen innebär att det inte går att
              bygga nära stranden. Planprocessen innebär också att kommunen
              måste ta ställning till olika slags påverkan i ställningstagandet.
              Därför ser vi det från vår sida som att det blir ett mer genombearbetat
              förslag därvidlag.
            </seg>
            <seg n="2253ee6f">
              Vad är då syftet med undantaget från strandskyddet för landsbygdsutveckling?
              Ja, stränder har ju alltid haft en stark dragningskraft på människor.
              I områden med god tillgång till fria strandområden bör det kunna
              vara möjligt för en kommun att använda en mindre del av stranden
              till olika typer av anläggningar. Vidare ser vi väl också framför
              oss en möjlighet för turism och utveckling överlag, och det är
              den enskilda kommunens specifika möjligheter som man då kan ta
              till vara.
            </seg>
            <seg n="115f87e8">
              Men det rigida skydd som finns i dag, som är lika för alla, har
              varken gagnat allemansrätten eller landsbygdens utveckling.
            </seg>
          </u>
          <note n="698150ab">
            I detta anförande instämde Rune Wikström (m).
          </note>
          <note type="speaker" n="868c00e7">
            Anf. 37 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-144702dfda1d1354-1" n="0b563c68">
            <seg n="59d9ab97">
              Herr talman! Ola Sundell frågar om vi tycker att det är fel att
              skydda kuststräckan mellan Bohuslän och Forsmark. Nej. Det är
              därför vi har skrivit vår motion. Vi tycker inte att det är fel,
              men det görs inte med regeringens förslag. Där öppnar man i stället.
              Man ger ett antal exempel på när vi inte behöver bry oss om strandskyddet.
              Men man talar inte om att man ska vara mer restriktiv än man varit
              i dag.
            </seg>
            <seg n="4e1c60b4">
              Jag håller med Ola om att det har varit en bakvänd flexibilitet
              i strandskyddet. Vi är överens om det. Den här processen startades
              för ett antal år sedan, nämligen att göra om strandskyddet för
              att få större legitimitet, men det handlade inte bara om att vi
              skulle göra det lättare att gå från strandskyddet uppe i Ola Sundells
              hemtrakter, utan det handlade också om att vi skulle stärka strandskyddet
              i mina hemtrakter. Och så blir inte fallet med det här, utan det
              blir en lättnad över hela linjen, vilket inte kommer att gynna
              allemansrätten och strandskyddet.
            </seg>
            <seg n="14f6d24f">
              Jag skulle vilja ha ett litet förtydligande här, Ola, när vi
              pratar om landsbygdsutveckling. Jag tog ett exempel från min kommun,
              där vi har byggt hundratals bostäder de senaste decennierna; lägenheter,
              bostadsrätter, egnahem och så vidare. Det har inte lett till någonting
              annat än att vi naturligtvis har fått sämre tillgänglighet till
              stranden men dessutom minskad befolkning och ett minskat skatteunderlag.
            </seg>
            <seg n="6bc76e23">
              Vad menar ni när ni pratar om landsbygdsutveckling? Är det så
              som vi säger i vår motion att landsbygdsutveckling skall innebära
              sysselsättning och årsarbeten?
            </seg>
          </u>
          <note type="speaker" n="4e2e1871">
            Anf. 38 OLA SUNDELL (m) replik:
          </note>
          <u who="ola_sundell_eb6807" xml:id="i-b0e834897d29d25c-1" n="6d215428">
            <seg n="dc4b2663">
              Herr talman! Det låter ju ganska bra, det där i början av det
              Jan-Olof Larsson säger. Det vi vill åstadkomma från alliansen
              är just ett differentierat skydd. Vi vill ha mer skydd för just
              den här kuststräckan som är hårt exploaterad, från Bohuslän via
              Skåne och Öland upp till Forsmark och Höga kusten.
            </seg>
            <seg n="9c0e8a3a">
              Det råder ingen tvekan om att motsatsen har rått under tidigare
              år. Det har varit tvärstopp i Arjeplog, i Älvdalen och i Torsby
              var det nu har varit medan det i kommunerna längs den kuststräcka
              vi nämnde kanske inte direkt har varit fritt fram, men det är
              där exploateringen och utbyggnaden har skett.
            </seg>
            <seg n="363107ad">
              Det är klart: Med lite ödmjukhet kan man ju undra över detta.
              Om man nu, som Socialdemokraterna, har lett landet under tolv
              år tidigare, varför har man inte på ett tydligare sätt tagit tag
              i den här frågan, gett landsbygden de här möjligheterna och förhindrat,
              ridit spärr, mot exploateringen i de här områdena? Det är en fråga
              som kräver ett svar.
            </seg>
            <seg n="5df4c973">
              När det gäller landsbygdsutveckling ser det nog väldigt olika
              ut i Sverige, och det är också därför vi vill ha ett differentierat
              strandskydd. Det som är landsbygdsutveckling i Norrlands inland
              är kanske inte landsbygdsutveckling, såsom den ser ut, i mellersta
              eller södra Sverige. Jag tror att kommunen lokalt, bättre än jag
              i riksdagen, kan bestämma vad som är landsbygdsutveckling. Jag
              tror att många kommuner runt om i landet om inte jublar så i alla
              fall känner att alliansregeringen ger dem ett aktivt verktyg för
              att motverka avfolkning, utflyttning, och en negativ utveckling
              över huvud taget.
            </seg>
            <seg n="57434441">
              Jag känner mig därför väldigt tillfreds, inte minst i den delen,
              med förslaget.
            </seg>
          </u>
          <note type="speaker" n="085697ec">
            Anf. 39 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-144702dfda1d1354-2" n="0b563c68">
            <seg n="828d1285">
              Herr talman! Ola Sundell tar åter upp det som vi är överens om.
              Vi är överens om att vi ska ha ökad flexibilitet. Vi är överens
              om att det finns stora delar av Sverige där vi kan ge en möjlighet
              att gå ifrån strandskyddet. Samtidigt finns det stora delar av
              Sverige där både kommunpolitiker och vi inom oppositionen är överens
              om att de inte ska ha någon dispensrätt eftersom de har ett så
              stort tryck på sig att de inte klarar av att stå emot det. Därför
              vill de och vi att i de områden som är av riksintresse detta ska
              skötas av länsstyrelserna.
            </seg>
            <seg n="3010f3e6">
              I vissa delar är vi alltså överens, men Ola Sundell kommer inte
              med ett enda förslag till hur de ska skärpa strandskyddet från
              Strömstad till Forsmark. De ger inte ett enda förslag. I deras
              förslag står bara ett antal exempel där vi inte behöver bry oss
              om strandskyddet. Däremot finns inga förslag på var det ska skärpas
              inte ett enda förslag.
            </seg>
            <seg n="73eea9be">
              Naturligtvis påverkar det sysselsättning och annat, men Ola Sundell
              säger att landsbygdsutveckling är olika saker i olika delar av
              landet. Ja, det kan vara fråga om olika verksamheter i olika delar
              av landet, det kan jag hålla med om, men landsbygdsutveckling
              i bland annat min hemkommun innebär att man ropar efter befolkning,
              åretruntboende, för det är dem man får skatt av, liksom arbetstillfällen,
              eftersom de drar till sig åretruntbefolkning. Alliansen förklarar
              inte på en enda punkt vad landsbygdsutveckling innebär. Är det
              ökad sysselsättning? Är det garanti för jobb?
            </seg>
            <seg n="4301b8a8">
              Argumentet för när man ska få göra avsteg från strandskyddet
              har nämligen i min hemkommun ofta varit att man lovat ett visst
              antal jobb. När bygget sedan blivit klart har man sagt att tyvärr,
              det blev inga jobb, men man tackar för den fina bostad man fått
              nära havet. Är det landsbygdsutveckling, Ola Sundell, eller vad
              är landsbygdsutveckling för er?
            </seg>
          </u>
          <note type="speaker" n="1d9b6c7c">
            Anf. 40 OLA SUNDELL (m) replik:
          </note>
          <u who="ola_sundell_eb6807" xml:id="i-b0e834897d29d25c-2" n="6d215428">
            <seg n="4bd151b2">
              Herr talman! Det är alldeles tydligt att landsbygdsutvecklingen
              kräver ett svar som är anpassat efter de lokala förutsättningarna.
              Det skulle från min sida sett vara Moskvatakter att i landets
              290 kommuner peka ut hur deras specifika landsbygdsutveckling
              ska se ut. Jag tror att man över partigränserna i kommunerna har
              ett gott handlag och en god förståelse för kommunernas egna möjligheter
              att nyttja en begränsad andel av strandskyddet till bebyggelse
              för att skapa attraktiva lägen för människor som vill bosätta
              sig där.
            </seg>
            <seg n="0d1e3cf3">
              Det skulle kännas konstigt om jag preciserade det, men det är
              klart att utveckling innebär inflyttning. Utveckling innebär jobb.
              Det är ingen tvekan om det. Att jag på något sätt skulle ange
              nivån, lägga ribban, vore fel. Vi i riksdagen är till för att
              skapa möjligheterna, göra grundjobbet. Vi ska skapa de grundläggande
              förutsättningarna för tillväxt, och sedan får aktörerna själva
              ta vid. Kommunerna kan i detta läge peka ut var man kan bygga.
              Därefter tar aktörerna vid.
            </seg>
            <seg n="c5fd0fa9">
              När det gäller restriktiviteten i strandskyddet, strandzonen,
              vill jag säga att det faktum att vi garanterar allmänheten tillgång
              till fri passage och stoppar smygbostadiseringen också är ett
              sätt att förhindra exploatering. En mer restriktiv tillämpning
              av lagstiftningen är enligt mitt sätt att se någonting som kommer
              att förhindra exploatering och ge möjligheter på annat håll. Planprocessen
              i sig är ett sätt att garantera insyn. Den är demokratisk, alla
              har möjlighet att lämna synpunkter på den. Dessutom införs en
              utökad talerätt för miljöorganisationerna. Sammantaget är det
              en oerhörd förstärkning. Jag är därför inte på något sätt bekymrad
              i den delen. Tvärtom känner jag mig ganska väl tillfreds med den
              nivån.
            </seg>
            <seg n="99e1e7a0">
              Låt mig ta upp en sista sak, nämligen avlastningen. I och med
              att det skapas möjligheter till strandnära bebyggelse på annat
              håll i landet avlastas givetvis de områden som i dag är högexploaterade.
            </seg>
          </u>
          <note type="speaker" n="84256f6d">
            Anf. 41 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-9a5e37c038ac3784-1" n="1c6ba4ae">
            <seg n="fc0d5bc6">
              Herr talman! Jag ska börja med att säga att Ola Sundell och jag
              är överens, men det brukar inte vara så länge, och det går nog
              snart över också den här gången. Visst tycker även vi att vi ska
              ha ett differentierat strandskydd och att den lagstiftning vi
              har i dag inte är tillräcklig, eller åtminstone inte hanteras
              tillräckligt bra. Det är vi överens om.
            </seg>
            <seg n="7f57926f">
              Det jag och andra här inte förstår, och inte heller naturorganisationer
              och miljöorganisationer, är det som vi säger är viktigt, och som
              ni också säger är viktigt, nämligen att vi ska stärka strandskyddet
              från Strömstad till Forsmark. Jag hörde att Jan-Olof Larsson ställde
              frågan. Jag hörde Ola Sundell försöka ge ett svar, eller rättare
              sagt försöka kringgå svaret, för det finns ju inget svar. Kanske
              kan han komma på ett svar nu. Hur stärks kommunernas möjlighet
              att slippa ge dispenser från strandskydd från Strömstad till Forsmark?
            </seg>
            <seg n="07c23409">
              Den fria passagen, hur mycket omfattar den? Är det några tiotal
              meter, eller hur mycket är det? Och hur, skulle jag vilja veta,
              stoppar ni, Ola Sundell, smygbostadiseringen? Jag antar att det
              gäller sjöbodar som man sover över i, hyr ut och så vidare. Det
              finns ju inga förslag till åtgärder. Jag skulle alltså vilja veta
              hur ni stoppar den.
            </seg>
            <seg n="b7ac8b9d">
              Jag skulle också vilja veta hur ni hjälper Strömstad, Tanum,
              Sotenäs och Lysekil att slippa ge dispenser när de är mycket hårt
              trängda och inte kan stå emot.
            </seg>
          </u>
          <note type="speaker" n="773b5ddc">
            Anf. 42 OLA SUNDELL (m) replik:
          </note>
          <u who="ola_sundell_eb6807" xml:id="i-b0e834897d29d25c-3" n="6d215428">
            <seg n="ae62604d">
              Herr talman! Det framstår i debatten lite grann, om jag ställer
              mig något vid sidan av, som att vi ska förhindra allt i kammaren
              i dag. Så är det inte. Vi vill skapa fler möjligheter i morgon
              än det finns i dag att bygga strandnära. Jag står upp för det.
              Det är alldeles klart att jag tycker att många kommuner runt om
              i landet ska ha den möjligheten på ett annat sätt än i dag.
            </seg>
            <seg n="94152049">
              Jag jämför det med hur vi har utnyttjat vattenkraften. Vi skyddar
              fyra älvar, men vi har byggt ut vissa andra. Det gäller även skogspolitiken
              där vi balanserar miljön mot produktionen nyttan och i framtiden
              den biologiska mångfalden. Det är genomgående i svensk politik
              att man nyttjar naturresurserna på ett uthålligt sätt och hela
              tiden ser till att de inte överutnyttjas.
            </seg>
            <seg n="70019a49">
              Det är exakt samma tänk, exakt samma filosofi, i det här betänkandet.
              Vi ska se till att skydda de områden som är hårt exploaterade,
              tydligt och klart, men vi ska också ge de möjligheter som tas
              upp i betänkandet till kommuner som har det svårt och samtidigt
              har många strandnära lägen. Jag förstår inte vad det är för fel
              i det tänket. Det är helt klockrent. Vi skyddar det som är värt
              att bevara, och vi ser till att skapa möjligheter på annat håll.
            </seg>
          </u>
          <note type="speaker" n="7666b2e2">
            Anf. 43 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-9a5e37c038ac3784-2" n="1c6ba4ae">
            <seg n="b2a2326a">
              Herr talman! Ola Sundells och min retorik sammanfaller. Jag skulle
              kunna säga att det är jättebra. Vi är överens om att vi ska skydda
              de hårt exploaterade kusterna från Strömstad till Forsmark. Men
              jag får inte svar på frågan hur det ska gå till. Jag fick inte
              något svar på hur Ola Sundell och den borgerliga regeringen ska
              hjälpa Strömstad, Tanum, Sotenäs och Lysekil att slippa utsättas
              för den hårda pressen, den som de undanber sig. Hur ska ni hjälpa
              dem, Ola Sundell?
            </seg>
            <seg n="2920499b">
              Menar ni att en utökad möjlighet att bygga i Arvidsjaur, som
              ofta tas som exempel, skulle avlasta västkusten? Är det detta
              som är balansen i det hela? Det skulle jag i så fall vilja veta.
            </seg>
            <seg n="f73200a7">
              Vi vill inte heller hindra någon att bygga där under något sånär
              ordnade former. Men jag vill veta hur ni stärker strandskyddet
              där det finns ett starkt exploateringstryck. Ni anger sex särskilda
              skäl, men ni har också gummiparagrafen när det finns ett annat
              mycket angeläget intresse. Allt är vidöppet. Man får ingen hjälp.
            </seg>
          </u>
          <note type="speaker" n="e9b31758">
            Anf. 44 OLA SUNDELL (m) replik:
          </note>
          <u who="ola_sundell_eb6807" xml:id="i-b0e834897d29d25c-4" n="6d215428">
            <seg n="d54682e9">
              Herr talman! Vänsterpartiet har en point om att man flyttar från
              västkusten upp till Arvidsjaur. Landsbygdsutveckling kommer ju
              att ske på fler ställen än bara i Arvidsjaur, Arjeplog eller var
              det nu är. Visst, när man pratar om avlastning är det sådant jag
              ser framför mig, men jag tror att steget från västkusten och Norrbottens
              inland kan vara lite väl långt.
            </seg>
            <seg n="76798f02">
              Vänsterpartiet frågar om strandskyddet. Det har jag redan uttalat
              mig om. Hur mycket mer ska man ha? Ta detta med strandzonen och
              den fria passagen. Vi garanterar det. Vi garanterar allmänhetens
              tillgång, fri passage, till strandnära områden. Det är tydligen
              inte tillräckligt för Vänsterpartiet.
            </seg>
            <seg n="9e7de241">
              Smygbostadiseringen att man inreder sjöbodar och liknande till
              annat än de från början varit tänkta för sätter vi stopp för.
              Det är också något som Vänsterpartiet inte tycker är tillräckligt.
            </seg>
            <seg n="67191947">
              När det gäller den restriktiva tillämpningen av lagstiftningen
              och frågan om särskilda skäl tycker Vänsterpartiet att det inte
              heller är tillräckligt. Planprocessen ifrågasätter man, men tycker
              inte att detta med demokratisk insyn är tillräckligt. Att alla
              får vara med och tycka till i planprocessen är inte tillräckligt
              för Vänsterpartiet.
            </seg>
            <seg n="986649c7">
              Att miljöorganisationerna får utökad talerätt tycker man inte
              heller är något skydd. Dessutom har länsstyrelserna möjlighet
              att pröva vad kommunerna gör. Nej, säger Vänsterpartiet. Det är
              inte heller tillräckligt. Min stilla undran är: Vad är stoppet
              för Vänsterpartiet när tycker man att det räcker?
            </seg>
          </u>
          <note type="speaker" n="e755ffb2">
            Anf. 45 TINA EHN (mp) replik:
          </note>
          <u who="tina_ehn_9c2cbf" xml:id="i-b05305cd27a43f26-0" n="05f0d685">
            <seg n="bf73a8f1">
              Herr talman! Ola Sundell, vi har ett problem som vi ska lösa.
              De flesta skulle säkert älska att bo strandnära. Det är inte det
              som det handlar om egentligen. Man vill bygga på stränder och
              så vidare. Men vi har ett problem.
            </seg>
            <seg n="f4913b32">
              Jag kommer från Bohuslän. Där byggs det ganska ordentligt. Jan-Olof
              har berättat hur det byggs. Det byggandet har inte lett till någon
              landsbygdsutveckling egentligen. Vartenda år har de bohuslänska
              kommunerna i sina budgetdiskussioner och planer med att de ska
              öka invånarantalet. Nu har vi byggt på våra stränder, och det
              har ökat, men vi ökar inte invånarantalet. Det har inte blivit
              någon utveckling som vi hade tänkt.
            </seg>
            <seg n="76f8ca20">
              Vi tror fortfarande på allt detta att folk kommer och vill köpa
              tomter och att det ska byggas och så vidare och att det blir mer
              pengar till kommunerna. Men det är inte riktigt så det ser ut.
            </seg>
            <seg n="c2e75304">
              Det byggs. Det byggs sjöbodar, stugor och semesterbyar, men det
              leder inte alltid till pengar för kommunen. Detta är alltså ingen
              riktig lösning.
            </seg>
            <seg n="61a9ee63">
              Vi har ett problem på västkusten. Vi har ett problem i Helsingforss
              skärgård. Och det problemet har uttalats. Vi skulle vilja att
              det här förslaget innefattade några konkreta vassa åtgärder: Hur
              ska ni skydda dessa områden från ökad exploatering? Det saknas.
            </seg>
          </u>
          <note type="speaker" n="67423bef">
            Anf. 46 OLA SUNDELL (m) replik:
          </note>
          <u who="ola_sundell_eb6807" xml:id="i-b0e834897d29d25c-5" n="6d215428">
            <seg n="2b7b1d68">
              Herr talman! Det är inte så ovanligt i politiken att det framställs
              som himmel eller helvete.
            </seg>
            <seg n="55df3bfb">
              Jag tror inte heller att förändringen av strandskyddslagen, som
              ger landsbygden de här möjligheterna, kommer att frälsa från allt
              ont och all ekonomisk nedgång i framtiden. Det tror jag inte.
              Men jag tror att vi skapar ett verktyg, en möjlighet att utnyttja
              en del av den här naturresursen. Jag kan inte finna något fel
              i att vi öppnar denna möjlighet. Men jag känner inte för en stund
              att vi kommer att frälsa från de problem som finns i Norrlands
              inland eller i många andra kommuner runt om i landet, särskilt
              inte de bördor som finanskrisen och arbetslösheten ger upphov
              till. Vi ger kommunerna ett verktyg och en möjlighet.
            </seg>
            <seg n="011df254">
              Min stilla undran är: Varför är ni emot det? Varför är Miljöpartiet
              emot att landsbygden ska ha möjligheter?
            </seg>
            <seg n="e26babdc">
              Man frälser inte landsbygden med bensinskatter på 20 kronor eller
              med pumplagar som innebär att man får åka tio mil för att bensinbolagen
              inte har råd att upprätthålla service till medborgare.
            </seg>
            <seg n="6179bbc3">
              Varför är ni emot att man uppluckrar detta lite grann och ger
              kommunerna möjlighet att peka ut landsbygdsområden för att skapa
              de här möjligheterna? Varför är ni emot även det? Alla människor
              kan väl inte rimligen bo i storstäderna, Miljöpartiet? Ge dem
              en möjlighet!
            </seg>
          </u>
          <note type="speaker" n="f3912ab1">
            Anf. 47 TINA EHN (mp) replik:
          </note>
          <u who="tina_ehn_9c2cbf" xml:id="i-b05305cd27a43f26-1" n="05f0d685">
            <seg n="9cc8ea3b">
              Herr talman! Det är väl himmel eller helvete eller inte alls.
            </seg>
            <seg n="b44171ee">
              Miljöpartiet har aldrig tyckt att alla ska bo i storstäderna.
              Det har nog även Ola Sundell klart för sig. Ofta när det talas
              om jordbruk tycker vi att det ska decentraliseras, att det ska
              vara småskalighet och närproducerat. Det vet också Ola Sundell.
            </seg>
            <seg n="bd1d86dd">
              Pumplagen är en helt annan debatt. Vad jag vet har alliansen
              ställt sig bakom även den. Det är klart att det är ett problem,
              men vi ska inte ta den debatten nu.
            </seg>
            <seg n="524966fd">
              Vi har också en klimatfråga som är viktig, och den kommer in
              på strandskyddsdelen. Vem ska ta ansvar när det byggs ännu mer
              strandnära bostäder?
            </seg>
            <seg n="169d3043">
              Vi är inte emot att man skapar ett verktyg för inlandet eller
              för de kommuner där det finns möjlighet att bygga en del vid stränder.
              Men man ska inte tro att det blir ett fast boende bara därför.
              Man ska inte tro att det skapar jättemycket intäkter till kommunerna.
              Det är lite önsketänkande över detta. Visst kan det bli så, men
              det kan också bli så att de turistföretag som satsar på friluftsliv
              med paddlingar, friluftscampning och liknande konkurreras ut om
              vi inte stävjar en kraftig utbyggnad.
            </seg>
            <seg n="aaff59db">
              Problemet ligger i regeringens proposition och regeringens löften
              om att ha ett skarpt skydd där exploateringen är stor. Det saknas.
              Det finns inget svar. Jag har inte fått det svaret än, och jag
              väntar mig att få det i dag.
            </seg>
          </u>
          <note type="speaker" n="fd5aaff5">
            Anf. 48 OLA SUNDELL (m) replik:
          </note>
          <u who="ola_sundell_eb6807" xml:id="i-b0e834897d29d25c-6" n="6d215428">
            <seg n="4ba7d122">
              Herr talman! I dag är det 10 procent av Sveriges stränder som
              är exploaterade. Man kan undra hur mycket den procentsatsen kommer
              att ändras. Blir det 11 eller 11 ½ procent?
            </seg>
            <seg n="27370c1b">
              Om nu kommunerna utnyttjar denna möjlighet att utse så kallade
              utvecklingsområden i sin landsbygd är det i alla fall en begränsad
              del. Inte alla 290 kommuner kan komma i fråga. Vi är 9 miljoner
              invånare. Hur mycket strandnära kan vi bo? Alltså, vi måste på
              något sätt sätta det här i relation.
            </seg>
            <seg n="b04bc54b">
              Men det innebär förstås en möjlighet. Det kan vara människor
              som tänker: Antingen flyttar jag, eller också flyttar jag inte.
              Och då kan det vara avgörande.
            </seg>
            <seg n="04eb8179">
              Det är ju inte så att det är helt avgörande om jag får bygga
              i någon kommun här i landet. Men det kan på marginalen ha en betydelse
              för en människas inflyttning eller ej. Vi kommer, som jag sade
              tidigare, inte att frälsa världen med det här.
            </seg>
            <seg n="2a10570c">
              Sedan är det detta med skyddet. Vi tar det en gång till. I den
              här vänsteralliansen ska det ju vara läxfritt och friår och allt
              möjligt, så vi läser upp det här en gång till.
            </seg>
            <seg n="d0b35e85">
              Vi tar strandzonen, först och främst. Det är, vad jag förstår,
              och efter en ganska hård debatt inte minst inom alliansen, ett
              sätt att skydda allemansrätten, tillgången till strand.
            </seg>
            <seg n="f0ccceb2">
              Vi tar det här med smygbostadiseringen. Det rider vi spärr mot.
              Vi tycker att det är fel att man ska kunna göra ett bostadshus
              av en sjöbod. Det tycker vi är ett skydd.
            </seg>
            <seg n="2a024b07">
              Restriktiv tillämpning av lagstiftning, mer i morgon än i dag,
              tycker vi också är ett skydd.
            </seg>
            <seg n="ad307325">
              Planprocessen i sig, att kommuninvånarna får yttra sig, att man
              får ta ställning och att talerätten utökas tycker vi är skydd
              för strandskyddet.
            </seg>
          </u>
          <note type="speaker" n="25cc7831">
            Anf. 49 CLAES VÄSTERTEG (c):
          </note>
          <u who="claes_vasterteg_4494bf" xml:id="i-34a1f241c1abe5c2-0" n="30d61b2f" next="i-a7b144f244e7866f-0">
            <seg n="61c1b9c1">
              Herr talman! Till att börja med vill jag yrka bifall till förslaget
              i betänkandet och avslag på alla reservationer.
            </seg>
            <seg n="be97864a">
              Vi är många som har stått i den här kammaren, i bygdegårdar,
              på gator och torg runt om i landet kanske är det en del som har
              stått i Folkets hus runt om i landet och pratat om svårigheterna
              med dagens strandskyddslagstiftning och pratat om trubbigheten.
            </seg>
            <seg n="a3fa4da7">
              Men framför allt är vi många som har pratat oss varma för en
              förändring, en förändring som skapar förutsättningar för utveckling
              och tillväxt i hela Sverige, inte bara i ett fåtal storstadsområden.
            </seg>
            <seg n="1a7c6e6f">
              Därför är jag väldigt glad över att kunna stå här i kammaren
              i dag och konstatera att vi nu fullföljer en politik. Vi fullföljer
              en politik som alliansregeringen gav löfte om vid sitt tillträde.
            </seg>
            <seg n="eb0082fb">
              Vi förverkligar målet att utveckla ett ändamålsenligt strandskydd
              för utveckling i hela Sverige samtidigt som vi ser till att vi
              har ett långsiktigt hållbart skydd av stränderna och att naturvärdena
              inte äventyras.
            </seg>
            <seg n="dd8a189d">
              I propositionen från regeringen och i betänkandet från miljö-
              och jordbruksutskottet säkerställer vi inte bara strandskyddets
              syfte, utan vi kommer också att se till att vi får en bättre lokal
              och regional förankring och utvecklingsmöjligheter för landsbygdsområden,
              från Skåne i söder till Lappland i norr.
            </seg>
            <seg n="526318a3">
              Ett starkt och tydligt strandskydd är en nationell angelägenhet.
            </seg>
            <seg n="8d09a7ec">
              Det är viktigt att vi säkrar förutsättningar för allmänhetens
              friluftsliv och ett långsiktigt hållbart skydd av strändernas
              naturvärde. Men samtidigt måste strandskyddet vara utformat efter
              faktiska lokala förutsättningar.
            </seg>
            <seg n="3f52d0f1">
              Med det beslut vi med allra största säkerhet kommer att fatta
              i den här kammaren i dag kommer vi att göra det möjligt att bygga
              i strandnära miljöer i landsbygdsområden och områden där det finns
              en god tillgång till stränder.
            </seg>
            <seg n="49368f23">
              Samtidigt, som har varit uppe i debatten här, kommer vi att stärka
              skyddet i områden med ett starkt exploateringstryck. Det sker
              genom tydligare och stärkta regler och en mer restriktiv tillämpning.
            </seg>
            <seg n="051e01d7">
              Den här differentieringen av skyddet välkomnas av många.
            </seg>
          </u>
          <note n="8e30c49e">
            I korthet innehåller förändringarna i lagstiftningen följande:
          </note>
          <u who="claes_vasterteg_4494bf" xml:id="i-a7b144f244e7866f-0" n="30d61b2f" prev="i-34a1f241c1abe5c2-0">
            <seg n="cdcf5303">
              Vi ökar det lokala och regionala inflytandet över strandskyddet.
              Vi garanterar att strandskyddet i lagstiftningen även i fortsättningen
              utgår från hundrametersförbudet, det vill säga att man inte får
              bygga närmare stranden än 100 meter.
            </seg>
            <seg n="53cd7359">
              Det kommer, som jag har sagt, att bli lättare att få bygga vid
              stränder i landsbygdsområden med god tillgång till stränder.
            </seg>
            <seg n="bbf5c6c6">
              Smygbostadiseringen av sjöbodar och uthus förhindras.
            </seg>
            <seg n="8e62a0a8">
              Det särskilda skäl som krävs för att ge dispens eller upphäva
              strandskydd preciseras i lagtexten.
            </seg>
            <seg n="04298baa">
              Men kommunerna kommer då också att få huvudansvaret för att pröva
              frågor om upphävande och dispens när det gäller strandskyddet.
            </seg>
            <seg n="0729f47c">
              Länsstyrelserna ska bevaka skyddets intressen vid kommunal planläggning
              och kunna överpröva dispensen.
            </seg>
            <seg n="01b8c9e3">
              Herr talman! Strandskyddsreglerna har länge präglats av en fyrkantig
              tillämpning där man inte har tagit hänsyn till att vi är 290 olika
              kommuner i det här landet, 290 kommuner som har olika behov.
            </seg>
            <seg n="4c674507">
              Olika delar av landet har olika förutsättningar. Vi måste se
              till att ta till vara den kraft som finns i de här 290 kommunerna.
            </seg>
            <seg n="f805c5b4">
              Med dagens strandskyddslagstiftning förmår man inte att göra
              detta. Det blir ett högt exploateringstryck på ett fåtal ställen
              runt om i landet. Det är orimligt att det i dag inte är möjligt
              att bygga hus nära vattnet, där efterfrågan är stor. Men det är
              inte möjligt i kommuner med fler sjöar än invånare.
            </seg>
            <seg n="aa84d067">
              Jag kan konstatera att det här är en politik som delas av många
              kommunpolitiker ute i landet. Många kommunpolitiker i landet tycker
              att det här förslaget är ett bra förslag. Det ser vi inte minst
              på remissvaren. Det är en väldigt liten minoritet som är negativ
              till det här förslaget.
            </seg>
            <seg n="401e2ffa">
              Man kan också höra positiva socialdemokratiska röster ute i landet
              kring det här strandskyddsförslaget. Det har kommit positiva röster
              från s-märkta kommunalråd i Storuman, Olofströms kommun och Bräcke
              kommun, som välkomnar förslaget och ser ytterligare möjligheter
              till utveckling.
            </seg>
            <seg n="9de74c5a">
              Herr talman! I debatten tidigare här i kammaren har vi hört en
              klagovisa från oppositionen. Det målas upp en bild som gör att
              man nästan kan tro att alla stränder i det här landet ska byggas
              ut, men så är inte fallet.
            </seg>
            <seg n="650c2af7">
              Vi kommer att ha ett generellt strandskydd, och det är inte så
              att en hel kommun kan bli klassad som landsbygdsutveckling, utan
              det är en del av kommunen.
            </seg>
            <seg n="1235cf2f">
              Men om det nu är så hemskt och det som har skett är så hemskt
              undrar jag: Varför lyckades ni inte göra några förändringar när
              ni hade makten? Det är min fråga.
            </seg>
            <seg n="4a9ede45">
              Om det som har hänt är så hemskt, att den här utbyggnaden har
              skett och att det är ett högt exploateringstryck i vissa delar,
              undrar jag: Varför lyckades ni inte göra några förändringar när
              ni hade makten?
            </seg>
            <seg n="64879a89">
              Nu ser vi till att stärka kommunernas makt. Vi stärker kommunpolitikernas
              möjligheter att bidra till utvecklingen samtidigt som vi stärker
              skyddet.
            </seg>
            <seg n="00b8bd25">
              Herr talman! Som man har varit inne på tidigare i debatten finns
              det kommuner som har all anledning att ha en mycket restriktiv
              hållning till bebyggelse nära stränderna. Men det finns också,
              som sagt, kommuner med långa och obebyggda strandområden där bebyggelse
              kan accepteras utan att det stör vare sig friluftsliv eller djur
              och växtlighet.
            </seg>
            <seg n="c9d8142f">
              Med den här förändringen kommer vi att ge möjligheter för de
              här kommunerna att utvecklas samtidigt som vi stärker skyddet
              på ett antal områden.
            </seg>
            <seg n="8649c275">
              Men vi upphäver inte strandskyddet automatiskt bara för att en
              kommun tar med det i ett område för landsbygdsutveckling, i form
              av att man tar med det i en översiktsplan. Det grundläggande kravet
              på särskilda skäl för att upphäva eller ge dispens när det gäller
              strandskyddet ska fortsätta att gälla.
            </seg>
            <seg n="a64e4426">
              För en byggnad, verksamhet, anläggning eller åtgärd i ett område
              för landsbygdsutveckling i strandnära lägen kommer det dock som
              särskilda skäl att gå att beakta om ett strandnära läge bidrar
              till utvecklingen av landsbygden.
            </seg>
            <seg n="1369b4ba">
              I de fall det nu skulle råda någon tveksamhet om de här olika
              begreppen ser jag inte att det finns någon bättre bedömare av
              vad som är landsbygdsutveckling än kommunerna själva och de som
              är valda av kommuninvånarna.
            </seg>
            <seg n="829643ab">
              Om inte kommunerna skulle klara av att göra den här bedömningen
              undrar jag: Vem gör då det?
            </seg>
            <seg n="17b64096">
              Jag tror att det finns en skiljelinje här i svensk politik, en
              skiljelinje mellan alliansen och oppositionen, en skiljelinje
              som handlar om vem som tror på sina kommunpolitiker och som tror
              på att man klarar av att hantera demokratiska frågor ute i landets
              kommuner.
            </seg>
            <seg n="b225ca35">
              Jag tror och litar på mina kommunpolitiker när det gäller att
              man fattar rätt beslut, och man fattar dem utifrån de förutsättningar
              som finns i den enskilda kommunen. Men det handlar givetvis också
              om att man lyssnar på kommuninvånarna, att man lyssnar på de näringsidkare
              som finns i kommunerna. De är tillsatta för att göra det. Det
              är det som de är valda att göra.
            </seg>
            <seg n="5d3b8036">
              Om kommuninvånarna tycker att kommunpolitikerna har fattat fel
              beslut har vi allmänna val vart fjärde år, där man kan välja ett
              annat parti eller välja bort dem som man tycker har fattat fel
              beslut.
            </seg>
            <seg n="73d20525">
              Det gäller även oss här i riksdagen. Ytterst är det väljarna
              som prövar om man tycker att den här lagstiftningen är bra.
            </seg>
            <seg n="6a0edc0d">
              Avslutningsvis, herr talman, är jag och Centerpartiet övertygade
              om att det här utvecklade strandskyddet kommer att ge livskraft
              i många mindre kommuner. Med ett lokalt ansvarstagande kommer
              vi också att skapa de bästa förutsättningarna för att vårda och
              bevara Sveriges många fantastiska miljöer vid vatten.
            </seg>
          </u>
          <note n="70d47483">
            De här ändringarna föreslås träda i kraft den 1 juli 2009, utom
            vissa av bestämmelserna för landsbygdsutveckling som kommer att
            träda i kraft den 1 februari 2010.
          </note>
          <note n="1ff4fb34">
            I detta anförande instämde Erik A Eriksson (c).
          </note>
          <note type="speaker" n="0ede0ace">
            Anf. 50 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-9a5e37c038ac3784-3" n="1c6ba4ae">
            <seg n="31537ee1">
              Herr talman! Eftersom jag inte kunde svara föregående talare
              vill jag börja med att säga så att det inte ska råda något tvivel
              om det att Vänsterpartiet inte är för smygbostadisering. Vi är
              mot fri passage. Vi säger minst 60 meter. Vi tycker att miljöorganisationer
              ska ha möjlighet att överklaga, men vi tycker inte att de då ska
              behöva ha 2 000 medlemmar utan att det räcker med 500. Jag kan
              lämna det med detta.
            </seg>
            <seg n="96ac3ced">
              Jag har fortfarande inte fått svar, och därför vill jag gärna
              höra om Claes Västerteg i stället kan ge svar på hur ni faktiskt
              hjälper kommuner som vill ha hjälp. Strömstad, Tanum, Lysekil
              och Sotenäs vill inte ge dispenser själva. Vilken hjälp ger ni
              dem? Eller är det bara kommunerna i inlandet som har lika många
              sjöar som invånare som ska bestämma detta?
            </seg>
            <seg n="d3be0a67">
              Jag förstår inte och jag tror inte att någon annan heller har
              gjort det, men jag kan ju bara tala för mig själv hur ni differentierar
              detta. Ni ger sex särskilda skäl för att skyddet ska stärkas i
              områden med starkt exploateringstryck. Men det finns gummiparagrafer,
              och det finns alla möjligheter att gå utanför detta. Hur gör ni
              egentligen? Vilket verktyg är det ni använder?
            </seg>
          </u>
          <note type="speaker" n="320bb26a">
            Anf. 51 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-00074f2dc38f4d7e-0" n="30d61b2f">
            <seg n="21bc0fa5">
              Herr talman! Som har nämnts tidigare i debatten här sker det
              ett antal olika förtydliganden i lagstiftningen. Det finns ett
              antal olika delar där man pekar ut och plockar fram de sex punkter
              som Wiwi-Anne Johansson nämner.
            </seg>
            <seg n="3949a85c">
              Men vi lyfter också fram att det ska vara en fri passage för
              allmänheten längs stranden. Det är något som inte finns med lika
              tydligt i dag. Vi ser även till att det blir en ökad talerätt
              för miljö- och friluftsorganisationer. Men vi ser också till att
              det blir tydligt att länsstyrelsen har en roll att följa att övervaka
              de dispenser man ger.
            </seg>
            <seg n="de06a460">
              Jag uppmanar Wiwi-Anne Johansson att läsa ett antal olika paragrafer
              i lagstiftningen, där det finns en tydlig skillnad mot nuvarande
              lagstiftning. Där exemplifierar vi tydligare och pekar bland annat
              på mer restriktivitet när man vill ändra ändamål.
            </seg>
            <seg n="bf010d00">
              Herr talman! Jag har hört Wiwi-Anne Johansson prata om det här
              med gummiparagraf hela tiden i debatten. Jag skulle vilja se den
              lagstiftning som kan täcka in precis alla olika eventualiteter
              och alla olika delar som kan tänkas uppstå. Detta är en ganska
              naturlig del av en lagstiftning. Sedan är det klart att det utvecklas
              en praxis precis som i all lagstiftning som vi hanterar i det
              här huset.
            </seg>
          </u>
          <note type="speaker" n="d4a922e3">
            Anf. 52 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-9a5e37c038ac3784-4" n="1c6ba4ae">
            <seg n="36ac24b5">
              Herr talman! Det är klart att jag kan läsa alla paragrafer. Jag
              ska ärligt tillstå att jag inte har läst varenda paragraf, för
              det har jag verkligen inte gjort. Men det finns många andra som
              har försökt tränga in i den här materian, som är ganska svårhanterlig.
              De hittar inte heller. Miljöorganisationerna, som Ola Sundell
              förut sade att man vill ge möjligheten att påverka och överklaga,
              hittar inte heller. Hur är det ni stärker?
            </seg>
            <seg n="91cf0604">
              Ni har sex särskilda skäl, men ni vill inte besvära er med att
              räkna upp dem. Med den sista paragrafen finns det alla möjligheter
              att tillgodose ett annat mycket angeläget intresse, säger ni.
              Det hjälper väl inte Tanum, Strömstad, Sotenäs och Lysekil. Hur
              tänker Claes Västerteg och den moderatledda regeringen egentligen
              att de ska få hjälp?
            </seg>
          </u>
          <note type="speaker" n="5b9cd40b">
            Anf. 53 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-00074f2dc38f4d7e-1" n="30d61b2f">
            <seg n="f388d611">
              Herr talman! Först och främst vill jag för tydlighetens skull
              påpeka att vi inte fattar beslut om lagstiftning i det här landet
              bara för fem eller sex kommuner i nordvästra Bohuslän. Lagstiftningen
              gäller för hela landet. Debatten har handlat mycket om Bohuslän,
              men den här lagstiftningen ger möjlighet till utveckling i hela
              landet i landets 290 kommuner. Vi tittar inte bara på Bohuslän
              från alliansens sida.
            </seg>
            <seg n="fad55aa4">
              Jag upprepar att vi ser till att förtydliga lagstiftningen. Vi
              stärker den tillämpning som finns och vi stärker länsstyrelsernas
              roll. Om Wiwi-Anne Johansson inte har läst alla paragrafer, herr
              talman, uppmanar jag henne att läsa dem i betänkandet. Det är
              ganska tydligt där.
            </seg>
          </u>
          <note type="speaker" n="eca8226f">
            Anf. 54 TINA EHN (mp) replik:
          </note>
          <u who="tina_ehn_9c2cbf" xml:id="i-b05305cd27a43f26-2" n="05f0d685">
            <seg n="c6f17d3f">
              Herr talman! Vi är många bohuslänningar i utskottet, så det blir
              kanske lite Bohuslänsprofil på debatten. Åtminstone är Västra
              Götalands län väl representerat också, dessutom av Claes Västerteg.
            </seg>
            <seg n="f9d9bab3">
              Debatten är en klagovisa från oppositionen, säger Claes Västerteg.
              Och det är klart att det är enklare att inte bli ifrågasatt; då
              kan man ju tugga igenom vad som helst. Men det är inte så det
              går till i den här demokratiska församlingen.
            </seg>
            <seg n="23703e3e">
              Vi tror absolut inte från oppositionens sida att alla stränder
              kommer att byggas ut. Och Gud förbjude att det händer, skulle
              jag vilja säga.
            </seg>
            <seg n="cff9a7eb">
              Claes Västerteg nämner att man stärker kommunens utveckling.
              Det kan man göra på vissa ställen, och på andra ställen kanske
              det inte riktigt blir så som man har tänkt sig. Han säger också
              att kommunpolitikerna är de som själva vet vad som är landsbygdsutveckling
              punkt! Till stora delar kan jag hålla med om det, och jag tror
              att resten av oppositionen också kan göra det. Vi tror att kommunpolitiker
              många gånger är väldigt duktiga och kloka. De vet verkligen vad
              landsbygdsutveckling kan vara.
            </seg>
            <seg n="71a41acd">
              Men det finns också andra värden på de här stränderna, som inte
              bara hör till kommunernas rätt. Det är värden för människor som
              vill röra på sig och komma ut och som kanske inte har råd att
              köpa de här strandtomterna.
            </seg>
            <seg n="97b2ddd4">
              Men det finns också värden i de biologiska systemen, och dem
              äger inte kommunen. Inte ens Sverige äger dem. De är globala,
              och vi har ett ansvar för dem. De ska skyddas, och vi ska vara
              rädda om dem. En tredjedel av alla rödlistade arter befinner sig
              just på de här strandremsorna. Den kunskapen är jag inte helt
              säker på att kommunalråden eller kommunpolitikerna alltid har.
              Men de bör få den, och det bör ni se till.
            </seg>
          </u>
          <note type="speaker" n="83050b67">
            Anf. 55 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-00074f2dc38f4d7e-2" n="30d61b2f">
            <seg n="259c0664">
              Herr talman! Det kom ett förtydligande från Tina Ehn om att det
              inte är alla stränder som ska byggas ut. Jag vet att Tina Ehn
              inte heller tycker det. Men jag tror att det är värdefullt för
              dem som eventuellt läser protokollet från debatten någon gång
              att förtydligandet kom.
            </seg>
            <seg n="bb3c15be">
              Jag välkomnar också att man tror på kommunernas och kommunpolitikernas
              möjligheter.
            </seg>
            <seg n="c12afa8b">
              I debatten har det lyfts upp att allemansrätten skulle vara hotad.
              Men allemansrätten gäller inte bara de stränder runt sjöar och
              kuster som vi har. Allemansrätten gäller bra mycket mer än så.
            </seg>
            <seg n="5cb300ca">
              De förändringar som görs i lagstiftningen kommer inte att omfatta
              hela kommuner. De kommer inte att omfatta alla stränder, utan
              delar av dem. Jag tror att det är viktigt att ha med sig detta
              i den fortsatta diskussionen om lagstiftningen.
            </seg>
            <seg n="a8a522ef">
              Herr talman! Som Tina Ehn mycket riktigt påpekar finns det ett
              antal stora naturvärden och andra delar av kulturella värden i
              kommunerna som kommunerna själva kanske inte ytterst kan fatta
              beslut om. Om någon annan har fattat beslut och skyddat vissa
              områden enligt bestämmelserna i miljöbalken får inte kommunerna
              ge dispens. Då är det den länsstyrelse som vänsterkartellen och
              Tina Ehn vurmar så mycket för som ger dispenser. Det finns en
              tydlig avgränsning i lagstiftningen, så jag ser inte de stora
              risker som Tina Ehn målar upp.
            </seg>
          </u>
          <note type="speaker" n="906e9e33">
            Anf. 56 TINA EHN (mp) replik:
          </note>
          <u who="tina_ehn_9c2cbf" xml:id="i-b05305cd27a43f26-3" n="05f0d685">
            <seg n="131d6489">
              Herr talman! Allemansrätten gäller självfallet mycket mer än
              stränderna. Men nu är det faktiskt strandskyddet vi håller på
              att debattera, så vi får väl hålla oss till det.
            </seg>
            <seg n="026e6db3">
              Claes Västerteg säger att han har pratat sig varm för en förändring
              av strandskyddet, så det har han tydligen gjort. Jag tycker bara
              att man då också ska ta det stärkta skyddet på allvar i de områden
              som inte bara är Bohuslän utan faktiskt hela vår kust i stort
              sett. Jag läste en rapport från skärgården utanför Luleå. Där
              är nästan varenda kuststräcka ockuperad eller muddrad. Det finns
              bryggor, och det är väldigt mycket verksamheter längs kuststräckorna.
              Detta förekommer längs hela vår kust; det vet vi.
            </seg>
            <seg n="8bca8784">
              Jag har hört här i dag att vi ska stärka skyddet mot stark exploatering.
              Min fråga är: Hur? Jag har hört att man säger att vi ska ha en
              restriktivare tillämpning. Min fråga blir: Hur? Jag har hört att
              man ska stoppa smygbostadiseringen. Min fråga blir: Hur?
            </seg>
          </u>
          <note type="speaker" n="2c61620d">
            Anf. 57 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-00074f2dc38f4d7e-3" n="30d61b2f">
            <seg n="acace0dc">
              Herr talman! Jag har pratat mig varm för att förändra strandskyddet.
              Jag har pratat mig varm för att göra strandskyddet mer differentierat.
              Jag har pratat mig varm för att strandskyddet ska kunna möjliggöra
              en lokal utveckling i hela landet.
            </seg>
            <seg n="d841b5f4">
              Det har jag gjort utifrån vad jag har hört när jag har lyssnat
              på kommunpolitiker runt om i landet, där man upplever en frustration
              över att det bara är i storstadsområden man fått undantag och
              dispenser. När man själv har prövat har man fått nej. Man har
              inte kunnat bygga sjönära i vissa områden för att skapa attraktiva
              bostadsområden och därigenom bidra till utvecklingen.
            </seg>
            <seg n="0cb4c00a">
              Jag har pratat mig varm utifrån mina erfarenheter som kommunpolitiker
              i Marks kommun i Sjuhärad i Västra Götaland innan jag kom in i
              riksdagen. Vi ville plocka fram sjönära områden, men det var omöjligt
              att komma fram.
            </seg>
            <seg n="d455625f">
              Det är därför jag har velat ha en differentiering. Det är därför
              jag är så glad över att vi i dag kan fatta detta beslut som ger
              kommunpolitikerna ett redskap.
            </seg>
            <seg n="39ae5097">
              Herr talman! Tina Ehn frågar var det står. Läs i betänkandet!
              I 15 § om förslag till ändringar av miljöbalken, s. 69, tas det
              upp kring smygbostadiseringen, där vi gör tydligare i lagstiftningen
              vad det är som avses, till skillnad mot den förra lagstiftningen
              som den förra regeringen inte förmådde ändra. I 18 §, på punkt
              efter punkt, pekas det ut tydligare. I någon annan paragrafpunkt
              som jag inte har framme just nu är det också tydligt att det är
              länsstyrelsen som överprövar dessa dispenser så att de har gjorts
              enligt gällande rätt.
            </seg>
            <seg n="db77fb30">
              Avslutningsvis, herr talman, är det kanske allra viktigaste instrumentet
              i detta översiktsplanen en översiktsplan som ska plockas fram
              brett ute i kommunerna, där kommuninvånarna, organisationer och
              föreningar får möjlighet att komma med åsikter. Det skapar förutsättningar
              för en bred demokratisk förankring.
            </seg>
            <seg n="19ec90de">
              Det är detta som är det kanske allra viktigaste instrumentet
              för mig och som också kommer att användas väldigt noga av kommunpolitiker
              för att nå en framgång i det här arbetet.
            </seg>
          </u>
          <note type="speaker" n="e4a4e0fb">
            Anf. 58 LARS TYSKLIND (fp):
          </note>
          <u who="lars_tysklind_52dd95" xml:id="i-0e17981a08b007e1-0" n="cda0979c">
            <seg n="49259bfc">
              Herr talman! Jag vill börja med att yrka bifall till förslaget
              i betänkandet och avslag på samtliga reservationer.
            </seg>
            <seg n="55c7ef19">
              Jag vill också tacka Tina Ehn, för det kändes lite befriande
              när hon framhävde att det nog finns mycket klokskap ute i kommunerna.
              Man skulle annars kunna ha trott att kommunpolitiker inte innehar
              någon klokskap.
            </seg>
            <seg n="567585ba">
              Efter många års diskussion och debatt har vi äntligen kommit
              till den punkt där vi har möjlighet att besluta om en reformering
              av den svenska strandskyddslagstiftningen. Vi har ett samlat resultat
              som blir ett fortsatt starkt strandskydd där nationella och kommunala
              intressen ansvarsfullt kommer att samverka för att uppnå strandskyddets
              syfte, det vill säga trygga förutsättningar för allemansrättslig
              tillgång till strandområdena samt bevara goda livsvillkor för
              djur- och växtlivet. Den stora skillnaden är att det nu blir möjligt
              med lokala anpassningar utifrån verkliga förhållanden.
            </seg>
            <seg n="68d72dea">
              Det är som sagt var mycket fokusering på olika områden, alltifrån
              Bohuslän till Norrbotten. Hela oppositionen, liksom jag själv,
              kommer ju från Bohuslän, så det har kanske blivit en viss kantring
              på den punkten.
            </seg>
            <seg n="03b1a055">
              Historiskt sett har Folkpartiet varit en stor tillskyndare av
              ett starkt, generellt strandskydd, och den traditionen tänker
              vi upprätthålla. Därför har Folkpartiets utgångspunkt i det här
              arbetet varit att slå fast att strandskyddet är ett nationellt
              ansvar genom att vara en skyddsbestämmelse i miljöbalken, samtidigt
              som en lokal anpassning måste finnas. Detta har vi tydligt uttryckt
              i våra program under en längre tid.
            </seg>
            <seg n="5b7815ce">
              Därför känns det speciellt glädjande att kunna rösta ja till
              propositionen Strandskyddet och utvecklingen av landsbygden ,
              där man på ett mycket bra sätt har lyckats få ihop denna något
              knepiga ekvation. Man kan konstatera, vilket har sagts här, att
              alla är för flexibilitet, men alliansregeringen har lyckats få
              ihop denna flexibilitet något som till exempel den förra socialdemokratiska
              regeringen, trots försök, misslyckades med att få ihop.
            </seg>
            <seg n="df38b6db">
              Delar av de många förslag vi har här i dag sammanfaller i och
              för sig med tidigare resonemang, men det finns en tydlig skillnad,
              och det är just det jag nämnde förut: Alliansregeringens förslag
              syftar till att vi ska få en bra lokal och regional förankring.
            </seg>
            <seg n="cadd429a">
              Denna förankring är väldigt avgörande för strandskyddslagstiftningens
              legitimitet då förutsättningarna faktiskt är så väldigt skilda
              i olika delar av landet. Bland annat Ola Sundell lyfte fram att
              detta är en landsbygdsfråga, och i mångt och mycket är det det.
            </seg>
            <seg n="6e0c06a1">
              Herr talman! Jag vill återigen upprepa och vara extra tydlig
              med syftet med lagstiftningen. Syftet är vi alla, att döma av
              alla anföranden, fullständigt eniga om. Det handlar om den allemansrättsliga
              rätten till stränderna och djur- och växtlivets villkor. Det är
              en ståndpunkt som har ett starkt folkligt stöd, och det är det
              som är den stora styrkan med det svenska strandskyddet: Det ifrågasätts
              inte av människor vare sig i städer eller på landsbygden.
            </seg>
            <seg n="e781a788">
              Ledstjärnan, om man läser propositionen som den är skriven, är
              att inte äventyra ett långsiktigt skydd av strändernas natur-
              och friluftsvärden, utan man ska skapa en bra balans mellan bevarande
              och utveckling. Det finns nämligen stora möjligheter att göra
              detta.
            </seg>
            <seg n="8c225f9f">
              Herr talman! Om jag ska försöka sammanfatta en del punkter som
              tas upp i propositionen kan jag börja med det lokala och regionala
              inflytandet och att förankringen kommer att öka genom att kommunerna
              får ta fler beslut samtidigt som, och detta är en viktig punkt,
              länsstyrelserna får en tydlig och viktig roll att ha tillsyn över
              att strandskyddet inte upphävs utan att förutsättningarna för
              upphävandet är uppfyllt.
            </seg>
            <seg n="3e46c640">
              En del som har hänt som har beskrivits här i dag kan näppeligen
              ha hänt på grund av den nya lagstiftningen, utan det är faktiskt
              en följd av den lagstiftning som gäller i dag. Den uppstyrning
              som finns i det här förslaget är nödvändig.
            </seg>
            <seg n="f27f31d0">
              När det gäller landsbygdsutveckling kan kommuner med god tillgång
              till stränder via översiktsplanen peka ut begränsade områden där
              det blir lättare att bygga strandnära. Där är också betoningen
              på begränsade områden. Det är inte så att man kan utse hela kommuner
              till landsbygdsutvecklingsområden.
            </seg>
            <seg n="76509859">
              Här innehåller lagstiftningsförslaget tydliga kriterier som vägledning.
              Möjligheten med landsbygdsutveckling gäller heller inte överallt.
              Det finns ett väldigt viktigt undantag, och det är kusten från
              Strömstad till Forsmark och Höga kustenområdet. Dessutom finns
              det något slags mellanläge där man säger att stor restriktivitet
              ska råda vid övriga kustområden och vid de stora sjöarna, om det
              finns en stor konkurrens om markområden.
            </seg>
            <seg n="47a98628">
              Herr talman! När vi pratar om det lokala och regionala inflytandet
              och hur kommunerna ska hantera frågan är det väldigt viktigt att
              komma ihåg att kommuner och länsstyrelser har en lång erfarenhet
              av den här typen av arbete. All planläggning och sådant som pågår
              i kommunerna i dag är faktiskt ett samspel mellan kommun och länsstyrelse.
            </seg>
            <seg n="693df436">
              Det är i denna samverkan som beslutsprocessen har sin stora styrka
              och, vilket har nämnts här tidigare, all kommunal planläggning
              bygger på ett samrådsförfarande med kommuninvånarna. Den demokratiska
              och lokala dimensionen är alltså väl tillgodosedd här, och människor
              får chansen att ha synpunkter.
            </seg>
            <seg n="baa9c829">
              I slutändan får länsstyrelsen i det här sammanhanget det nationella
              intresset och ansvaret ändå möjlighet att överpröva kommunala
              dispenser och detaljplaner om man anser att strandskydd inte upphävs
              på rätt grund. Man har även möjlighet att ha synpunkter i arbetet
              med översiktsplanerna. Så går det till även i dag; att länsstyrelsen
              har synpunkter vid översiktsplanarbete är liksom inget nytt, utan
              det är bara det att man nu tar med även denna dimension.
            </seg>
            <seg n="d464f058">
              Jag får nog säga att jag inte känner igen oppositionens beskrivning
              av hur man jobbar ute i kommuner. Det verkar som om man inte har
              tagit del av på vilket ansvarsfullt sätt det ofta arbetas med
              dessa frågor. Jag är egentligen ganska övertygad om att den här
              överprövningsmöjligheten kommer att bli undantag, för jag är ganska
              övertygad om att man kommer att lösa meningsskiljaktigheter under
              resans gång.
            </seg>
            <seg n="9bb5a002">
              Andra viktiga inslag som kommer att underlätta tillämpningen
              är att regelverket är tydligt och att det kommer att förstärkas
              genom de särskilda skäl som har nämnts.
            </seg>
            <seg n="22f9c728">
              Den fria passagen har vi talat om. Att man ordnar en fri passage
              ger ju inte i sig en mildare bedömning av själva strandskyddsärendet.
              Grunden är faktiskt att man först har en grundläggande förutsättning
              för att få en dispens. Det är inte så att man kan få bygga bara
              för att man kan påvisa att man kan ha en fri passage. Även om
              den finns måste som sagt de grundläggande förutsättningarna gälla.
            </seg>
            <seg n="24563240">
              Vi har i dag pratat mycket om miljöorganisationerna, men just
              i det här fallet är det faktiskt också friluftsorganisationerna
              som har rätt att överklaga. Det är ett tillägg gentemot andra
              ärenden i just miljöbalken.
            </seg>
            <seg n="4a3320c3">
              När det gäller smygomvandling, till exempel att man gör bostäder
              av sjöbodar, som vi har talat om här, är det klart att det är
              ett problem i sig att man ändrar ändamålet för lokaler vid stränder.
              Här kan man också tillägga att det är en paragraf som inte har
              tagits upp här tidigare i dag när det är fråga om en detaljplan
              för till exempel ett industriområde eller en varvsanläggning och
              det ändamålet upphör och försvinner återgår inte i dag strandskyddet
              per automatik. Det kommer det att göra nu. Är det så att man tänker
              göra någonting annat där måste man ompröva strandskyddet. Det
              är kanske en av de förstärkningar som det har frågats efter.
            </seg>
            <seg n="de2ba6ca">
              Herr talman! Om man ser på de åtta reservationer som den samlade
              oppositionen från Socialdemokraterna, Vänsterpartiet och Miljöpartiet
              har lämnat med anledning av propositionen kan man konstatera att
              det i grunden är bra att majoriteten och oppositionen tydligen
              är eniga om det grundläggande i lagförslaget, eftersom det ändå
              inte finns något avslagsyrkande här. Det är väl bra. Det kan man
              kanske tycka är lite märkligt när man har hört det skräckscenario
              som har målats upp under dagen. Men som jag sade tidigare tycker
              jag att den verklighetsbeskrivning som har gjorts utgår mycket
              från vad som redan har hänt utifrån den lagstiftning vi har haft.
              Det har ju visat sig att tillämpningen av den faktiskt inte har
              varit så bra.
            </seg>
            <seg n="ca261f12">
              När Jan-Olof Larsson säger att det här är lättnader över hela
              linjen tycker jag att det också kräver en viss förklaring. Vad
              menar han med detta?
            </seg>
            <seg n="01ae0480">
              Min uppfattning är att många av de synpunkter som framförs i
              reservationerna skulle motverka den tydlighet och enkelhet som
              finns i det nu föreliggande förslaget. Jag kan ta exemplet med
              fri passage i reservation 7, som har tagits upp några gånger,
              där oppositionen anger att 60 meter är ett lämpligt tal. Det är
              klart att man kan tolka det som att man ökar tydligheten, men
              då får man ytterligare en sak att ta ställning till. Är det ett
              60-metersstrandskydd vi pratar om då? Det är ju inte det som det
              handlar om. Det var precis det jag sade förut, att man först måste
              ha de grundläggande förutsättningarna för att få en dispens.
            </seg>
            <seg n="57a83b4c">
              Att man fastställer exakta metertal blir ju kontraproduktivt
              i sammanhanget. Det som utskottsmajoriteten föreslår och som regeringen
              föreslår är att det viktiga är att områdets omfattning är så stort
              att människor i praktiken inte avhåller sig från att passera.
              Det kan nog på den ena platsen vara fråga om 20 meter och på andra
              kanske det faktiskt behöver vara 100 meter. Vad det innebär beror
              ju på höjdskillnader och sådant. Man måste ha en lagstiftning
              som faktiskt funkar. Om man låser fast sig vid en siffra kommer
              det bara att bli ett dividerande kring om det är 60 meter eller
              inte. Det är helt naturligt att man har en lagstiftning som ger
              den flexibilitet som gör att man faktiskt kan avgöra detta från
              fall till fall.
            </seg>
          </u>
          <note n="f7604497">
            Herr talman! Jag yrkar bifall till förslagen i betänkandet och
            avslag på samtliga reservationer.
          </note>
          <note n="a2f772a9">
            I detta anförande instämde Anita Brodén (fp).
          </note>
          <note type="speaker" n="f71d22fb">
            Anf. 59 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-144702dfda1d1354-3" n="0b563c68">
            <seg n="d643c4f4">
              Herr talman! Lars Tysklind kände inte igen diskussionen ute i
              kommunerna. Det kan vara så. Jag vet inte när han var hemma senast,
              men han brukar ju åka hem varje vecka. I alla fall har Strömstad,
              Tanum, Sotenäs och Lysekil gått ut och sagt att de inte gärna
              vill ha den här utformningen. Man känner pressen på sig. Jag vet
              det därför att jag kommer från Bohuslän. Det gör ju du också så
              du borde rimligtvis känna igen den diskussionen i alla fall.
            </seg>
            <seg n="74db1b3b">
              Det system som finns i dag är inte bra. Det har varit lätt att
              få avvikelse i områden med högt tryck och svårt att få till stånd
              dispenser där det skulle ha funnits möjligheter till det. Den
              lagstiftning vi har haft har inte fungerat. Den har inte skötts
              på rätt sätt. Det är vi överens om. Det var ju därför vi satte
              i gång den här processen för flera år sedan för att vi skulle
              försöka ändra strandskyddslagen så att den blev mer flexibel,
              så att det blev tydligare var vi kan ha lättnader och var vi behöver
              göra det hårdare och tuffare att få avvika.
            </seg>
            <seg n="230feaea">
              Det förslag som nu föreligger innebär, som jag säger, inte någonstans
              att man är tydlig med var det ska bli tuffare tag. Det handlar
              bara om var det ska bli lättare och på vilka grunder man ska kunna
              göra avvikelse där det är hårt tryck.
            </seg>
            <seg n="92e04906">
              Jag vill också säga att oppositionen är helt överens. Vi har
              sagt att för att vara tydlig när det gäller de områden där det
              är hårt tryck i dag och som är av riksintresse är det endast länsstyrelsen
              som ska få lov att ge dispenser. Det vet väljarna i september
              nästa år att vi tre står för, och det kommer vi att jobba för
              att återinföra. Det är helt klart.
            </seg>
            <seg n="aabe3bb5">
              Man ska inte äventyra de biologiska gränserna, säger Lars Tysklind.
              Det står inte så i förslaget, att man ska äventyra de biologiska
              gränserna. Nej, det hade väl varit droppen om ni skulle tala om
              de grejerna också.
            </seg>
          </u>
          <note type="speaker" n="c50ac8de">
            Anf. 60 LARS TYSKLIND (fp) replik:
          </note>
          <u who="lars_tysklind_52dd95" xml:id="i-0e17981a08b007e1-1" n="cda0979c">
            <seg n="46f60210">
              Herr talman! Jan-Olof Larsson sätter faktiskt fingret på det
              som har varit problemet i mångt och mycket när han talar om tillämpningen.
              Man har faktiskt tillämpat lagstiftningen olika på olika håll.
              Att det har exploaterats mer i områden som redan är exploaterade
              och mindre i andra vill jag nog påstå har mycket med tillämpning
              att göra. Längs bland annat bohuskusten har man faktiskt fått
              en kunskap om hur man lämnar dispenser, och det i sig har gjort
              att det har varit lättare att få dispenser.
            </seg>
            <seg n="166ffe52">
              Att vi ser ett resultat utifrån nu gällande regelverk som inte
              alltid är så bra är vi också överens om. Vad beror då detta på?
              Det beror ju mycket på vem som har haft rätt att överklaga. Det
              har Naturvårdsverket haft. De har naturligtvis inte haft någon
              som helst kapacitet för att ha kontroll över detta. Styrkan i
              det här förslaget är faktiskt att man flyttar ned detta på lokal
              och regional nivå och gör det till en process på den nivån så
              att man kommer överens. Det kommer ju att stärka både kommunerna
              och länsstyrelsen i det här sammanhanget.
            </seg>
            <seg n="b1584bfe">
              Sedan återkommer med en viss envishet vad kommuner i norra Bohuslän
              säger. Det är faktiskt så att de välkomnar många delar av det
              här förslaget också. Att man kan ge lättnader i områden med behov
              av landsbygdsutveckling tycker de är bra. De tycker att det är
              bra att det finns ett undantag för kuststräckan. De tycker att
              det är bra att det kopplas bättre till detaljplane- och översiktsplanläggning.
              De tycker att det är bra att strandskyddet alltid ska prövas vid
              detaljplaneläggning och att länsstyrelserna ska göra en översyn
              av det utökade strandskyddet till 2014. Det säger de faktiskt.
            </seg>
            <seg n="07c6a8fd">
              Dessutom säger man att man tycker att länsstyrelsen har skött
              sin arbetsuppgift bra som det har varit. Det är inte så konstigt
              därför att i de områden som det är fråga om är det så pass exploaterat
              att det inte har varit någon problematik kring differentiering.
              Därför får man faktiskt ungefär samma regler med den nya lagen
              som med den gamla.
            </seg>
          </u>
          <note type="speaker" n="7fd7aeaf">
            Anf. 61 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-144702dfda1d1354-4" n="0b563c68">
            <seg n="30402a70">
              Herr talman! En av tre dispenser säger man vilar på välgrundade
              beslut, en av tre dispenser. Två gör det inte i dag. Varför har
              inte fler fått avslag av länsstyrelsen? De har inte resurser till
              detta.
            </seg>
            <seg n="66048b0c">
              Nu knyter högeralliansen upp beskeden på att länsstyrelsen har
              möjlighet att se över och klargöra det här. Jag undrar: Vad är
              det för resurser ni tillskjuter för att de ska kunna klara av
              det?
            </seg>
            <seg n="223acd08">
              Sedan skulle det vara intressant, när vi ändå står här, att få
              reda på vad som är Folkpartiets åsikt om vad som är landsbygdsutveckling.
              Vad är det? Vad är landsbygdsutveckling för Folkpartiet? Är det
              bara att det tillkommer nya byggnader eller innebär det fler arbeten
              ute i våra bygder? Även om vi har mycket folk på sommaren har
              vi väldigt få på vintern som betalar skatt. Där behövs det naturligtvis
              en utveckling. Men vad har Folkpartiet för kriterier för landsbygdsutveckling?
            </seg>
            <seg n="ca17d2cd">
              Sedan var det frågan om fri passage. Man ska inte skriva dit
              meter och vad som menas med fri passage. Det går att knö sig förbi
              på 60 centimeter också om man är tillräckligt smal. Det är också
              ett sätt att kalla det för fri passage om man inte vill skriva
              ett antal meter.
            </seg>
            <seg n="add2e6d1">
              I min hemkommun har alla rätt att gå på bryggorna vid sjöbodarna.
              Det ingår i kontraktet att de inte får stoppas. De får gå vid
              sjöbodarna. Där finns de föreskrifterna.
            </seg>
            <seg n="12c7ccc6">
              Det är lätt att sätta ut en solstol eller ett parasoll, och sedan
              känner folk att de tränger sig på. Då är det inte fri passage
              längre.
            </seg>
            <seg n="809b64f4">
              Vad menar ni med fri passage? Jag kan förstå att det kan finnas
              en och annan näring där man av fysiska skäl måste hantera det
              hela så att det sker en avstängning. Men det är undantag.
            </seg>
          </u>
          <note type="speaker" n="ad4f76b7">
            Anf. 62 LARS TYSKLIND (fp) replik:
          </note>
          <u who="lars_tysklind_52dd95" xml:id="i-0e17981a08b007e1-2" n="cda0979c">
            <seg n="4a8ecf09">
              Herr talman! När man börjar prata om 60 centimeter har man nästan
              gått över till att raljera i frågan. Icke förty är det inte det
              vi talar om. Det råder allemansrätt för att gå på bryggor. Om
              det inte är så har det skett en olovlig privatisering.
            </seg>
            <seg n="4927e53a">
              Vi pratar om fri passage. Det är precis som jag sade, det vill
              säga att det är fråga om så pass stort utrymme att människor inte
              avhåller sig från att passera. Sådant måste man kunna avgöra från
              fall till fall när sådana dispenser ges.
            </seg>
            <seg n="2fad389e">
              Grundförutsättningarna för att få dispens måste finnas där. Det
              måste ha en liten betydelse för strandskyddets långsiktiga syfte.
              Det är grundtesen. Annars blir det ingen dispens, och då behöver
              man inte ens ta diskussionen om fri passage. Det ska inte bli
              någon oklarhet så att den fria passagen ger något slags frikort
              att bygga. Det handlar inte om det.
            </seg>
            <seg n="d73e9388">
              Sedan var det frågan om en lokal förankring och lagstiftningens
              legitimitet. Vi vet att om det inte går att se att lagstiftningen
              har ett syfte utan den känns som ovanifrånkommen det går inte
              att se vad den ska leda till, till exempel i Norrlands inland
              brister legitimiteten i lagstiftningen. Det är det man försöker
              komma bort från genom att göra de lokala anpassningarna.
            </seg>
          </u>
          <note type="speaker" n="2007ed56">
            Anf. 63 LIZA-MARIA NORLIN (kd):
          </note>
          <u who="liza-maria_norlin_b248b8" xml:id="i-b05e1b89c04eaf73-0" n="6f85d9d1" next="i-ce9a5a1d00145ab4-0">
            <seg n="fa7d8100">
              Herr talman! Som västernorrlänning lever jag mitt i ett landskap
              som är berikat med stränder längs hav, älvar och sjöar. Mitt län
              är verkligen ett exempel på vikten av att samma skydd inte kan
              gälla överallt.
            </seg>
            <seg n="f1f3ca80">
              Vackra och unika Höga kusten som har nämnts vid ett flertal tillfällen
              är ett område som kommer att, och ska, skyddas på ett särskilt
              sätt. Men det finns andra delar i länet där ett differentierat
              strandskydd kommer att bli en tillgång för landsbygdsutveckling.
            </seg>
            <seg n="34f18c2e">
              Jag tycker att regeringen har hittat en bra balans mellan att
              skydda och värna vår gemensamma miljö, samtidigt som potentialen
              i landsbygden tas till vara.
            </seg>
            <seg n="6d9f49d7">
              Kristdemokraterna har under flera år arbetat för att strandskyddsreglerna
              ska bli mer flexibla och att det borde vara kommunerna som ska
              ha det övergripande ansvaret. Det är kommunerna som bäst kan avgöra
              behoven och förutsättningarna regionalt och lokalt. Det är tråkigt
              att man från oppositionen inte har tilltro till våra kommunpolitiker,
              att man inte anser dem ha den kompetens som krävs. Kommunpolitiker
              har i dag mycket att säga till om inom flera viktiga områden.
              Våra barns omsorg, skolgång och äldreomsorgen är några exempel.
              Jag tror att man på kommunal nivå inte bara kommer att klara av
              detta nya ansvar utan dessutom kommer att vara de som har kompetensen.
            </seg>
            <seg n="bbfac342">
              Precis som har nämnts tidigare i dag har dagens strandskydd ett
              antal brister, till exempel vad gäller tillämpningen vid prövning
              och tillsyn. Det är det som har varit det stora problemet. Jag
              tror att med ett ökat inflytande för kommunerna kommer också ett
              ökat ansvar för att se till att reglerna tillämpas på rätt sätt.
              Det är det som har varit problemet.
            </seg>
            <seg n="6720063a">
              Ett annat problem med de tidigare reglerna har ansetts vara den
              bristande legitimiteten. Det är också viktigt. Om det inte finns
              tilltro till ett regelsystem finns det risk att det missbrukas.
              Det blir konsekvensen av ett system där dessa frågor, oavsett
              geografiska förutsättningar, tillgångar till stränder, bebyggelsetryck
              och så vidare, ska behandlas lika. Vi behöver ett mer ändamålsenligt
              strandskydd för att det ska bli trovärdigt.
            </seg>
            <seg n="653f7a65">
              Jag är glad över att regeringens besked om det generella strandskyddet
              enligt miljöbalken för hela landet ska bibehållas samtidigt som
              kommunerna själva får möjlighet att bevilja dispens. Inom områden
              med lågt bebyggelsetryck, talrika sjöar och vattendrag kommer
              kommuner med stöd av översiktsplanen att kunna medge undantag
              från strandskyddsbestämmelserna, om inte det rörliga friluftslivet
              eller den biologiska mångfalden äventyras. Jag vill också poängtera
              att översiktsplanen kan vara ett stöd för de kommuner som tycker
              att det är mycket hård press utifrån genom att säga att det i
              planen har sagts att det inte ska vara någon mer utbyggnad eller
              ges fler dispenser. En översiktsplan är både en chans till utveckling
              och ett stöd att säga nej.
            </seg>
            <seg n="0e419a15">
              Varken den biologiska faunan eller kommande generationers tillgång
              till strandlinjen ska äventyras. Det regeringen nu gör är att
              låta besluten fattas närmare medborgarna och ge dem större inflytande.
              Även medborgarna runt om i landet värnar om våra fantastiska naturresurser.
            </seg>
            <seg n="ba076dd8">
              Kristdemokraterna hoppas att det ökade ansvaret som nu ges till
              kommunerna kommer att vara positivt för Sveriges landsbygd. Vi
              ska kunna njuta ännu mer av vår fantastiska natur som vi alla
              har ett ansvar att förvalta.
            </seg>
          </u>
          <note n="32e4ec39">
            Herr talman! Med detta vill jag yrka bifall till utskottets förslag
            i betänkandet Strandskyddet och utvecklingen av landsbygden m.m.
          </note>
          <note n="a339d847">
            I detta anförande instämde Irene Oskarsson (kd).
          </note>
          <note n="f478e527">
            Överläggningen var härmed avslutad.
          </note>
          <note n="99729ac6">
            9 § Jakt och viltvård
          </note>
          <note n="4cc757db">
            Föredrogs
          </note>
          <note n="5de2b5f7">
            Anf. 64 HELÉN PETTERSSON i Umeå (s):
          </note>
          <u who="liza-maria_norlin_b248b8" xml:id="i-ce9a5a1d00145ab4-0" n="6f85d9d1" prev="i-b05e1b89c04eaf73-0">
            <seg n="3dcac3cd">
              Herr talman! I dag ska vi debattera miljö- och jordbruksutskottets
              betänkande nr 11 om jakt och viltvård. Många av de motioner som
              har väckts i år har redan behandlats med hjälp av förenklad beredning,
              men det är några motioner som antingen är nya eller av någon anledning
              har lyfts fram i debatten igen.
            </seg>
            <seg n="6086a6ab">
              Jaktfrågorna är viktiga för Socialdemokraterna. Jakt och viltvård
              är en viktig del av många människors vardag. Det finns ungefär
              300 000 personer i Sverige som löser jaktkort varje år. 13 procent
              av den svenska befolkningen lever i hushåll där någon jagar.
            </seg>
            <seg n="23dc7374">
              Jakt och viltvård är en tradition att bevara. Samtidigt finns
              det en tydlig koppling till fritids- och turistnäring som erbjuder
              stora utvecklingsmöjligheter. På det sättet har jakt och viltvård
              också en stor betydelse för sysselsättningen på landsbygden.
            </seg>
            <seg n="8e6eb4b6">
              Herr talman! Inom politikområdet jakt är det dock inte bara den
              traditionella jakten som behandlas. En av de frågor som behandlas
              i det här betänkandet är eftersök av trafikskadat vilt. Vilt i
              trafiken är ett stort och ökande problem. Vi ser nu att det är
              en markant ökning av viltolyckor med till exempel vildsvin, i
              takt med att den stammen ökar, utöver de problem som vi redan
              tidigare har haft med viltolyckor.
            </seg>
            <seg n="c7dbd740">
              Varje år inträffar ungefär 40 000 viltolyckor som registreras
              av polisen. Det är mycket mer än vad folk i allmänhet tror. Oftast
              skadas djuret illa utan att det dör. Då måste man anordna ett
              eftersök. Eftersöken utförs nästan uteslutande av jägare, och
              det sker helt på ideell basis. Många viltolyckor sker på nätterna.
              Jägare med egna tränade hundar tränade på deras egen bekostnad
              kan få gå på eftersök hela nätterna utan att få en krona i ersättning,
              för att sedan åka direkt till jobbet på morgonen. Vi ska vara
              glada att vi har folk som ställer upp och spårar lidande djur
              under de förutsättningar vi erbjuder.
            </seg>
            <seg n="24151a34">
              En proposition från regeringen om hur man närmare skulle reglera
              frågorna om eftersök och de ekonomiska ersättningarna var utlovad
              till den 20 januari i år. Någonstans har regeringen gått bet,
              för det finns fortfarande ingen proposition i sikte.
            </seg>
            <seg n="a6464d81">
              I betänkandet skrivs det att ersättningen till jägarna ska tas
              från Viltvårdsfonden. Jag ser det som ett olyckligt förslag. Viltvårdsfonden
              finansieras av jägarna själva det är deras avgifter till jaktkorten
              som går in i Viltvårdsfonden. Regeringen tycker alltså att jägarna
              själva ska betala för de eftersök som de på sin fritid utför under
              Rikspolisstyrelsens ansvar. Jag vill gärna höra en logisk förklaring
              från de borgerliga ledamöterna i utskottet om hur de har tänkt.
            </seg>
            <seg n="e66d4283">
              Herr talman! Så till frågan om fjälljakten. Det är en fråga som
              har engagerat mig och många jägare under den här mandatperioden
              och som har föranlett ett antal debatter även i denna kammare.
              Sedan frågan var uppe till diskussion och beslut senast har det
              framkommit en del nya uppgifter, vilket har föranlett mig att
              väcka frågan på nytt.
            </seg>
            <seg n="29446fb8">
              För att göra en väldigt lång historia kort ligger bakgrunden
              till problematiken i ett beslut som regeringen fattade våren 2007
              om att ändra i rennäringsförordningens 3 §. Med anledning av att
              det totala jakttrycket var extremt högt i den svenska fjällvärlden
              fanns ett behov av att införa regleringar av den.
            </seg>
            <seg n="66d9a945">
              I enlighet med praxis i andra EU-länder samt rennäringsförordningens
              dåvarande skrivning gavs svenska jägare förtur till jakten men
              detta utan att för den skull neka jägare boende i andra länder
              att jaga här. Däremot fanns det krav på medföljande jaktguide.
              Dessa regler gjorde att jakten blev mer kontrollerad och gav ett
              mindre tryck på vilt och fauna i fjällen. Det var regler som jägare
              och boende i fjällmiljöerna var mycket nöjda med.
            </seg>
            <seg n="2802a383">
              Dessa regler föranledde EU-kommissionen att göra en mycket försiktig
              förfrågan till den svenska regeringen om man möjligen stred mot
              bestämmelserna i tjänstedirektivet. Regeringen reagerade med att
              mycket snabbt ändra i rennäringsförordningen så att alla jägare
              inom EU fick jaga i de svenska fjällen, utan guide om man så ville,
              och på samma förutsättningar som jägare boende i Sverige. Reaktionerna
              på det beslutet blev många och starka både från jägare och från
              rennäringens företrädare. Vi visste ju hur det hade sett ut innan
              reglerna infördes.
            </seg>
            <seg n="f1cfec03">
              I det här betänkandet kan man läsa: Ändringen i 3 § rennäringsförordningen
              skedde efter en grundlig analys som utfördes av såväl Kommerskollegium
              som Regeringskansliet . Denna så kallade grundliga analys från
              Regeringskansliet har dock inte funnits att tillgå för dem som
              har efterfrågat den. De har fått svaret att den inte finns. Det
              är intressant, tycker jag.
            </seg>
            <seg n="64e1a1a8">
              Trots påtryckningar från alla håll vill regeringen inte ändra
              på beslutet från 2007. Anledningen sägs vara att man är rädd för
              en anmälan till EG-domstolen.
            </seg>
            <seg n="03952601">
              Men sedan det här beslutet fattades har Finland anmälts till
              kommissionen för att de har särregler som gynnar de i Finland
              boende medborgarna gentemot andra medborgare när det gäller den
              finska jakten. Finland argumenterade för sina regler i ett svar
              till kommissionen och fick rätt. Det besked Finland har fått är
              att det är okej att ha särregler för jakt som gynnar de boende
              i Finland.
            </seg>
            <seg n="8179dd5a">
              Inte heller detta föranledde vår borgerliga regering att riva
              upp sitt beslut. Man ville inte göra det med enbart det finska
              fallet som stöd, säger man.
            </seg>
            <seg n="ca7e0c37">
              Efter Finland har det inkommit en klagan på Norge för att de
              har särregler för boende i Norge. På den norska statsallmänningen
              får den som har bott i Norge i ett år lösa jakt- och fiskekort.
              Den som är norsk medborgare och bor i ett annat land har däremot
              inte rätt att göra det. Norge gjorde som Finland: Man svarade
              kommissionen och argumenterade för de särregler man hade för de
              boende i Norge. Även Norge fick rätt i sin sak. I en skrivelse
              från Efta som har kommit till Norge i januari i år fastslås att
              EU får ha särregler för dem som bor i landet och att det inte
              på något sätt strider mot EU:s definition av frihet för tjänster.
              EU har alltså återigen fastslagit att statens försäljning av jaktkort
              inte ligger inom fördraget.
            </seg>
            <seg n="47dd7a3c">
              Både Norge och Finland argumenterade för sin sak, och de har
              fått rätt. Sverige försökte inte ens argumentera man lade sig
              platt, till synes helt utan anledning.
            </seg>
            <seg n="815efbf9">
              I EU-kommissionens European Charter on Hunting and Biodiversity
              rekommendationer för jakt och jaktturism som handlar om ett hållbart
              nyttjande av känsliga marker, rekommendationer som de antog bara
              dagarna efter att regeringen ändrade i rennäringens 3 § står det
              mycket klart och tydligt skrivet att lokala i landet boende jägare
              bör och kan ha exklusiva rättigheter till jakt. Det står även
              tydligt skrivet att jaktarrangörer kan få acceptera begränsningar
              i tillgång till jakt och att de kan få acceptera att deras avgifter
              är högre än andras. Dessa rekommendationer i sig slår hål på alla
              regeringens argument i den här frågan.
            </seg>
            <seg n="cf6c6bdf">
              Konsekvenserna av de ändrade reglerna har inte heller låtit vänta
              på sig. Andelen jägare som inte bor i Sverige och som jagar i
              svenska fjällen ökar, och när det inte längre finns regler för
              medföljande guider blir det konsekvenser även av det. Många vittnesmål
              finns om hur det ibland blir ett enormt jakttryck på små områden.
              4050 jägare kan ibland befinna sig på ytor där det vore mer rimligt
              med en handfull jägare. I Jämtland fanns det under förra säsongen
              jaktområden som fick avlysas efter en veckas jakt därför att trycket
              hade varit för hårt på marken.
            </seg>
            <seg n="29d313f1">
              Statistik visar att en svensk jägare i snitt fäller en ripa per
              dag när man är ute och jagar, och en utomnordisk jägare tar i
              snitt fyra. Statistiken visar också att återrapporteringen av
              jakten är väldigt bristfällig. Närmare 50 procent av de jägare
              som inte bor i Sverige rapporterar inte in sin jakt.
            </seg>
            <seg n="2717483e">
              I Västerbottens län var det under förra jaktsäsongen över 50
              procent av de jägare som löste jaktkort som kom från andra länder.
              Trycket på fjällvärlden och riporna är stort. Under nästa säsong
              har Norge infört restriktioner på grund av en allt svagare ripstam.
              I Norge finns 100 000 ripjägare. I Finland införs ännu striktare
              restriktioner under nästa säsong. Men till Sverige är alla välkomna.
              Tror regeringen att de svenska fjällen tål hur stort tryck som
              helst?
            </seg>
            <seg n="94ed2010">
              I Sverige har vi en god etisk jaktkultur och en mycket gedigen
              jägarexamen. De vittnesmål som kommer från fjällvärlden nu visar
              något helt annat än vad vi är vana vid. Det är trångt på fjället.
              Det är jakthundar som drivs till utmattning och i vissa fall till
              och med lämnas kvar på fjället när husse åker hem. Det är olaga
              jakt på fridlysta fåglar. Man lämnar sopberg efter sig. Man har
              ett omotiverat högt jaktuttag. Allt detta visar på ett starkt
              behov av medföljande jaktguider.
            </seg>
            <seg n="2de7d90e">
              Herr talman! Argumenten för ett återinförande av de regler som
              gällde före 2007 är många. Nu är det upp till bevis. Jag vet att
              det finns flera borgerliga ledamöter som också vill se ordning
              och reda i fjälljaktsfrågan. Det har uttryckts ett antal gånger.
              I dagens votering är det bara att välja knapp, så kan problemen
              rättas till. I oppositionen är vi eniga. Jägarorganisationerna
              håller med. Samernas riksförbund håller med.
            </seg>
            <seg n="a0548f7a">
              Regeringen står ensam, och står envist fast vid ett felaktigt
              beslut. Bevisen som nu finns för att Sverige inte bröt mot några
              som helst EU-regler före 2007 är tydliga, och de ligger på bordet.
              I dag har vi möjlighet att sätta stopp och punkt för den här debatten
              en gång för alla.
            </seg>
            <seg n="2852c7e2">
              Herr talman! Den sista punkten jag vill nämna är också kopplad
              till EU, och det gäller jaktfrågornas roll inom EU i stort. EU-ländernas
              geografiska förutsättningar är enormt olika, likaså tillgången
              på vilt, jakttraditioner och jaktetik. Alltmer hör vi dock hur
              man diskuterar vilt- och jaktfrågor i EU-sammanhang, och diskussioner
              förs om gemensamma krav och villkor i olika jaktrelaterade frågor.
              Det är inte rimligt med de extremt olika förhållanden och förhållningssätt
              som ryms inom EU. Vi anser att regeringen vid ministermöten och
              i sina kontakter med EU-kommissionen ska hävda bestämt att dessa
              frågor är nationella och ska lämnas utanför den gemensamma lagstiftningen.
            </seg>
          </u>
          <note n="317a31f6">
            Jag yrkar härmed bifall till reservationerna nr 1 och 2, även
            om jag självklart står bakom samtliga socialdemokratiska reservationer.
          </note>
          <note n="8c6ff273">
            I anförandet instämde Anders Ygeman och Jan-Olof Larsson (båda
            s).
          </note>
          <note type="speaker" n="07b35432">
            Anf. 65 TINA EHN (mp):
          </note>
          <u who="tina_ehn_9c2cbf" xml:id="i-b05305cd27a43f26-4" n="05f0d685">
            <seg n="eed69db0">
              Herr talman! Betänkandet är en sammanställning av flera motioner
              från allmänna motionstiden, som vi har på hösten här i riksdagen.
              Det är lite olika dignitet på dessa, kan man kanske tycka, men
              inte minst intressanta att läsa. Jakt är en viktig företeelse
              för många. Det skänker mer än jaktbyte, det skänker naturupplevelser
              och det är en källa till gemenskap. Detta förstår jag och Miljöpartiet
              mycket väl. Samtidigt är det inte alltid lätt att förstå varför
              man inte kan utveckla andra metoder när det blir ett problem,
              en konflikt mellan djur och mänsklig verksamhet. Det är inte alltid
              en lösning som håller i längden att döda ett djur eftersom det
              kommer fler efter. Jag har skrivit motioner om fåglar och smådjur
              kontra skyddsjakt, och jag kan tycka att det just i dessa fall
              verkligen behövs lite fler idéer än att skjuta bort problemen.
            </seg>
            <seg n="9b9582d0">
              Att vara riksdagsledamot är minst sagt fascinerande. Man lär
              sig nya saker, och man blir både förvånad och förbryllad ibland.
              Men att lära sig nytt är viktigt. Jag som har en specialutbildning
              inom fårskötsel trodde att jag hade kunskap om de svenska fårraserna,
              men jag hade inte kunskap om att det finns vilda får i Sverige.
              Jag visste inte att det finns mufflonfår i Sverige. Att det finns
              behornade får av typ gute vet jag men inte att det finns mufflon
              som anses vara föregångaren till tamfåret. Att vi har sådana får
              både i Sörmland och på västkusten var ny kunskap för mig.
            </seg>
            <seg n="e91183ae">
              Nåväl, dessa djur, mufflon, ingår alltså i det som räknas som
              vilt och som kan trafikskadas. I bemötandet på bland annat den
              reservation som s har verkar det som att det ligger förslag om
              en schablonersättning från Viltvårdsfonden i ett kommande förslag,
              om jag förstår det rätt.
            </seg>
            <seg n="53256317">
              Beträffande fjälljaktsreformen skulle jag vilja tydliggöra varför
              jag ställer mig bakom det förslag som s har, och detta har jag
              uttryckt i ett särskilt yttrande i detta betänkande. Jag ser detta
              förslag som ett första steg att reformera rennäringslagstiftningen
              i aktuellt avseende. Med EU-medlemskapet sägs följa krav på att
              låta utländska jägare jaga på samma villkor som svenska. Samtidigt
              ser vi att utvecklingen med jägare från hela EU i vissa fall skapar
              problem som inte förutsågs tillräckligt i den förändring av rennäringsförordningen
              som skedde 2007.
            </seg>
            <seg n="47a4bd72">
              Vi ser från Miljöpartiet att det i det fortsatta arbetet finns
              behov av ytterligare reformering av småviltsjaktens förvaltning.
              Grundproblemet är att den fria småviltsjakten på samiska marker
              över huvud taget släpptes fri, inte vilken nationalitet jägarna
              har. Fjälljaktsreformen, som den dåvarande borgerliga regeringen
              beslutade om 1993, är upprinnelsen till en försämring av fjälljakten.
            </seg>
            <seg n="d97e5bb4">
              Från Miljöpartiet förespråkar vi det som kallas Tåssåsensmodellen.
              Den lösning som vi förespråkar är att låta samebyarna själva administrera
              och upplåta jakten med ett begränsat antal jägare åt gången på
              marker enligt det system som Tåssåsens sameby praktiserat 19871995
              och 20032008. Men vi ser också fungerande och bra lösningar där
              lokala jakt- och fiskeföreningar sköter förvaltningen.
            </seg>
            <seg n="5ebc25c9">
              Allmän jakt och skyddsjakt: Jag har väckt två motioner under
              allmänna motionstiden runt ett par lite mindre frågor, kan man
              tycka, om jakt på hermelin och på ekorre. Jag undrar hur många
              som sett en hermelin eller en ekorre. Ekorrar var mycket vanligare
              förr, liksom hermelinen som är en smågnagare som gillade våra
              öppna lager av säd som fanns runt gårdarna.
            </seg>
            <seg n="433e0fcf">
              I dag har vi fortfarande kvar rätten till skyddsjakt på dessa
              två mycket sällsynta djur, och det därför att de kan orsaka skada,
              vilket är underligt och fel.
            </seg>
            <seg n="11de3016">
              Småfåglarna är också ett område som diskuteras, och jag har fått
              glada uppmuntrande ord från ornitologiska föreningar som sagt
              att det är bra att denna fråga lyfts fram. Det är märkligt att
              ha en jakt på småfåglar som samtidigt är hotade och som man från
              andra håll försöker arbeta för att utöka individantalet av. Att
              det kan vara problem med fåglar som smutsar ned och som ockuperar
              byggnader är ett faktum, men det märkliga i dessa motioner, alla
              från allmänna motionstiden, är att ingen talar om allt det förebyggande
              som man kan göra med ögonattrapper, skrämsel, ballonger, reflexer.
              Det finns en uppsjö av idéer och praktiska exempel.
            </seg>
            <seg n="9fc6fe7b">
              Det svenska landskapet förändras ständigt. Förändringarna orsakas
              ofta av den markanvändning som vi har inom jord- och skogsbruk
              eller andra näringar, vägar, infrastruktur och de pågående klimatförändringarna.
              Alla förändringar är inte av ondo för miljön, men de påverkar
              ändå den biologiska mångfalden på ett eller annat sätt. Naturvårdsverket
              har utvecklat ett rikstäckande miljöövervakningsprogram, kallat
              Nationell inventering av landskapet i Sverige, NILS. Programmet
              följer tillstånd och förändringar i det svenska landskapet och
              ger även svar på hur omdaningarna påverkar förutsättningarna för
              växter och djur.
            </seg>
            <seg n="ed245f1a">
              Men redan i dag vet vi att flera landlevande arter tar stryk
              av förändringarna i miljön. Ett tydligt exempel är att många vanliga
              småfåglar har gått tillbaka rejält i omfattning de senaste 30
              åren. Fåglarna i jordbruksområden är särskilt utsatta. Det står
              på Naturvårdsverkets hemsida att sämst går det för fåglarna i
              jordbrukslandskapet som stadigt minskar i antal. Det är sånglärka,
              gulsparv, gulärla, stare, pilfink och några av jordbruksfåglarna.
              Alla dessa har gått starkt tillbaka.
            </seg>
            <seg n="0ec00250">
              Avslutningsvis ställer jag mig bakom Miljöpartiets reservationer
              men yrkar bifall till reservation 2.
            </seg>
          </u>
          <note type="speaker" n="4a67a2dc">
            Anf. 66 BENGT-ANDERS JOHANSSON (m):
          </note>
          <u who="bengt-anders_johansson_342565" xml:id="i-073a2e2fdd5f0593-0" n="88b1bf07" next="i-46b96bcdebf45112-0"/>
          <note n="1862f38e">
            Herr talman! Först yrkar jag bifall till förslaget i betänkandet
            i sin helhet och avslag på samtliga reservationer.
          </note>
          <u who="bengt-anders_johansson_342565" xml:id="i-46b96bcdebf45112-0" n="88b1bf07" prev="i-073a2e2fdd5f0593-0">
            <seg n="e3e78519">
              Jag tänkte att jag skulle uppehålla mig vid fem punkter: jaktens
              betydelse generellt, lite grann vad alliansen har levererat och
              naturligtvis betänkandets innehåll, lite grann vad som är på gång
              just nu och lite grann vad vi syftar på att åstadkomma i framtiden.
            </seg>
            <seg n="0178491f">
              Beträffande jaktens betydelse är jakten en stor upplevelse för
              dem som ägnar sig åt jakt, inte minst på kunskapssidan. För att
              kunna jaga i Sverige fordras det att man har en kunskap som gör
              att man vet vad man sysslar med. Det är en oerhört stor tillgång
              att detta krav kom till. Socialt är det viktigt att kunna umgås
              otvunget och tillsammans med meningsfränder i frisk natur. Det
              finns en folkhälsoaspekt som inte är att förringa. Det är ca 7
              miljoner jaktdagar som den samlade svenska jaktkåren har per år.
            </seg>
            <seg n="bc0119a7">
              Jakten har betydelse också när det gäller att reglera och hålla
              stammarna på en lämplig och vettig nivå, att vi via jakten kan
              se till att vi får en tillväxt av önskade djurslag. Det visar
              inte minst björnförvaltningen. Det handlar om en balans. Det handlar
              i grund och botten om att det finns fodertillgång i naturen, det
              finns bytesdjur och det finns rovdjur. Balansen måste hållas på
              ett sådant sätt att det kan finnas utrymme för meningsfull jakt
              för människor.
            </seg>
            <seg n="762300d1">
              Ett annat värde är det rent ekonomiska. Jakten anses av oberoende
              forskare vara värd över 3 miljarder per år, vilket jag tycker
              är notabelt. Den inbringar 15 miljoner kilo viltkött i det svenska
              folkhushållet, ungefär 2 kilo per person. Detta är naturligt ekologiskt
              kött, inte så att säga konstruerat ekologiskt. Det uppfyller devisen:
              Bruka utan att förbruka. Jakten har en självklar ställning i det
              svenska samhället.
            </seg>
            <seg n="b5d2b612">
              Vi har på dessa två och ett halvt år levererat. Vi levererade
              ganska snabbt ett mer resonabelt sätt att hantera ammunitionsbly
              än det absoluta stopp som skulle ha varit för handen redan nu.
              Det bygger på att man inte har lyckats förstå skillnaden mellan
              biotillgängligt bly och metalliskt bly. Orsaken till detta är
              en djurskyddstanke, nämligen att det inte finns någon annan vettig
              metall att använda som ger samma djuretiska värde som just bly.
              Intill dess det inte finns något bra alternativ är det klokt av
              alliansregeringen att se till att vi får använda det. Kommer det
              ett fullgott alternativ kommer jägarna självklart att gå över
              till det.
            </seg>
            <seg n="5e74f153">
              När det gäller § 28 har det i decennier varit efterfrågat att
              den skulle öppna för en möjlighet att försvara sina tamdjur. Den
              regelförändring som regeringen nu har vidtagit bygger alltså på
              sunt förnuft. Den förutvarande regeringen var fullständigt tondöv
              när det gällde att lyssna på människor och deras förtvivlan över
              att stillatigande behöva se när deras djur massakrerades. Detta
              har alliansregeringen ändrat på. Vi har också underlättat vildsvinsjakten,
              bland annat genom möjligheten att använda belysning i samband
              med den.
            </seg>
            <seg n="49213173">
              Jag påstår att alliansregeringen och allianspartierna har levererat
              mer på två och ett halvt år än vad den socialdemokratiska regeringen
              med stödpartierna gjorde på tolv år, och det tycker jag att medborgarna
              bör höra för att de ska förstå skillnaden. Det gör skillnad.
            </seg>
            <seg n="f9beec16">
              I betänkandet som vi i dag hanterar tas frågan om eftersök efter
              trafikskadat vilt upp. Naturligtvis är det viktigt att ha vissa
              grundläggande fakta, nämligen att det alltid är bilförarna eller
              motorcykelförarna, människan, som är orsak till viltolyckor. Det
              står nämligen i trafikkungörelsen att man inte får framföra ett
              fordon snabbare än att man kan stanna. Alltså är det väldigt tydligt
              fastlagt vem det är som ansvarar för skadan, nämligen vi människor.
              Därför är det viktigt att vi har ordning och reda när det gäller
              eftersöket, och det inte minst av djurskyddsskäl. Det ska kunna
              gå snabbt och det ska vara effektivt för att minska lidandet för
              djur som är skadade.
            </seg>
            <seg n="4fc4c94f">
              Detta har varit ett frivilligt åtagande som har pågått alldeles
              för länge. Därför är jag överens med tidigare talare om att vi
              måste se till att få en ändring. Då är det naturligtvis inte rimligt
              att det är jägarna själva som ska stå för detta. Det pågår just
              nu ett arbete för att hitta en lösning som gör att vi kan få en
              annan tingens ordning. Dessutom kommer man att ta upp möjligheten
              att gå över annans mark när inte markägaren är anträffbar, vilket
              också är viktigt för att minska tiden och förkorta djurets lidande.
            </seg>
            <seg n="7d1ac582">
              Fjälljakten har tagit stort utrymme i debatten så här långt.
              Det är en fråga som hamnade rakt i knäet på alliansregeringen.
              Det var ingenting som alliansregeringen tog upp själv. Det var
              alltså ett mål på gång i EU-domstolen. Ett svenskt helikopterföretag
              hade synpunkter på att vi hade olika regler, vilket kunde vara
              ett handelshinder rent tjänstemässigt, inte i själva upplåtelsen
              av jakträtten men tjänsterna kopplade till den. I den samlade
              bedömning som gjordes av bland annat Kommerskollegium men också
              av juristerna på UD UD är i högsta grad inblandat i denna fråga
              och juristerna på Jordbruksdepartementet kom man samfällt fram
              till att det här klarar inte Sverige att driva. Alltså gjorde
              man förändringen, och därvid är vi. Jag kan bara nämna att Danmark
              nu är på gång att ändra av precis samma skäl, vilket stöder att
              den svenska linjen förmodligen är den korrekta.
            </seg>
            <seg n="c8a9ff94">
              Sedan detta inträffade finns det en positiv särbehandling i så
              måtto att de som bor i fjällkommuner har möjlighet att köpa årskort,
              vilket inte andra har, och det är gott och väl. Förmodligen är
              också länskort på gång, men detta är någonting som länsstyrelserna
              håller i. Det är ingenting som regeringen stadgar om.
            </seg>
            <seg n="a1b3fe9c">
              När vi då kommer till jakt och EU tycker jag att det är viktigt
              att framhålla just nu att det är naturvårdsdirektivet som ligger
              till grund för mycket av de frågor vi diskuterar. Det är bland
              annat art- och habitatdirektivet och fågeldirektivet som göms
              bakom detta.
            </seg>
            <seg n="223ca0c3">
              Det pågår för närvarande en utvärdering, och jag hyser gott hopp
              om att vi med den som grund har möjlighet att få en bättre tingens
              ordning, att vi i ökad utsträckning kan få en nationell bestämmanderätt.
              Där vill jag också påpeka att vi har ett ganska tydligt ställningstagande
              från utskottets sida med i betänkandet där vi förutsätter att
              man ska kunna ta ökade regionala hänsyn.
            </seg>
            <seg n="9a1e29c2">
              Avslutningsvis kan jag nämna lite grann om vad som är på gång.
              Jag kan då konstatera att en rovdjursproposition är under beredning
              och framtagning. Avsikten är att den ska presenteras här i början
              på juni. Också frågan om vildsvinsförvaltning bearbetas för närvarande,
              inte förvaltningen som sådan utan råd och anvisningar, inte minst
              när det gäller utfodring, för det finns en hel del att säga om
              det. Det pågår just nu en utredning om älgförvaltningen som ska
              ta sin grund i en mer biologisk utgångspunkt för älgens förvaltning
              än vad tidigare förvaltningsmetoder har gjort, vilket är bra.
              Och naturligtvis ska vi komma i mål med eftersöksfrågan. Det som
              har sagts tidigare är att man övergångsvis skulle kunna använda
              Viltvårdsfonden. Det har aldrig varit tanken att den ska kunna
              användas i längden. Men jag hoppas på att detta kommer till allmänhetens
              kännedom snart.
            </seg>
            <seg n="944f9da2">
              Slutligen, herr talman, ser jag framför mig att vi med hjälp
              av jakten ska få en ökad biologisk mångfald. Vi ska också kunna
              ha en meningsfull jakt i det här landet. Och det ska vara mindre
              EU-påverkan på vårt sätt att jaga. Jag utgår från att om vi ger
              ett ökat ansvar till markägarna i detta kan vi också få en bättre
              balans mellan betesdjur och rovdjur, en meningsfull jakt och människors
              möjligheter att uppleva den fina natur vi har.
            </seg>
            <seg n="f074b517">
              Herr talman! Jag vill börja med att påminna Bengt-Anders Johansson
              om att när det gäller § 28 gick vi till val på precis samma ändring
              som ni, och det vet ni mycket väl.
            </seg>
            <seg n="e9849aa5">
              Trafikskadat vilt jätteintressant! Jättebra att du håller med
              mig om att det som står i betänkandet och som vi behandlar i dag
              inte är riktigt bra, att det är Viltvårdsfonden som ska bekosta
              ersättningarna. Jag undrar: När kommer propositionen?
            </seg>
            <seg n="3786c1a4">
              Sedan vecklar Bengt-Anders Johansson in sig i något resonemang
              om att det skulle ha pågått något fall i EU-rätten om helikopterföretag.
              Det är inte riktigt det som har hänt. I diskussionen som vi har
              haft tidigare har man alltid landat i att anledningen till den
              här förändringen var att man fick en förfrågan från EU-kommissionen.
              Allting annat är efterhandskonstruktioner.
            </seg>
            <seg n="aa5d5e5b">
              Om helikopterföretagen och deras klagan ska få styra de svenska
              reglerna för jakt börjar jag bli väldigt bekymrad. Om helikopterföretagen
              enligt den borgerliga regeringen ska ses som en vidare tjänst
              kopplad till jakt, ska i så fall också taxichaufförens transporter
              av norrmän och italienare från flygplatsen i Kiruna till sina
              destinationer göra det. Varför har inte de fått ersättning? Det
              gäller i så fall också den lokala Icahandlaren. Var går gränsen?
              Vad är det som enligt er är tjänster knutna till jakt? Enligt
              EU-kommissionen finns det ingenting som är det. Inget hindrar
              helikopterföretag att köra ut utländska turister i fjällen. Frågan
              är: Ska folk jaga där eller inte?
            </seg>
          </u>
          <note n="1e5470bd">
            Anf. 67 HELÉN PETTERSSON i Umeå (s) replik:
          </note>
          <note type="speaker" n="c56af78a">
            Anf. 68 BENGT-ANDERS JOHANSSON (m) replik:
          </note>
          <u who="bengt-anders_johansson_342565" xml:id="i-073a2e2fdd5f0593-1" n="88b1bf07" next="i-46b96bcdebf45112-1">
            <seg n="18a7c6a7">
              Herr talman! Vi kan börja med § 28. Ja, det är ju jättebra att
              vi har en bred politisk överensstämmelse i sak i den frågan. Jag
              kan dock notera att så länge Helén Petterssons parti, Socialdemokraterna,
              ensamt var regeringsbärare och hade möjlighet att ändra den varje
              torsdag när det var regeringssammanträde hände ingenting på tolv
              år. Nu har det hänt i två steg när det gäller alliansregeringen.
              För två år sedan infördes ett försök som föll väldigt väl ut,
              och detta permanentades den 16 april i år. Jag tycker bara att
              det finns skäl för lyssnarna att veta att det gör skillnad vem
              det är som regerar landet.
            </seg>
            <seg n="18a7f2ef">
              När det gäller eftersöksbiten kan det ibland vara bättre att
              ägna någon minut extra åt ett förslag och att det blir riktigt
              bra än att hafsa i väg det. Jag har goda förhoppningar om att
              eftersöksfrågan kommer att vara löst inom en inte alltför avlägsen
              framtid, och då på ett sätt som jag tror att också Helén Pettersson
              kommer att vara nöjd med. Förmodligen kommer hon att säga: Ja,
              det skulle vi också ha gjort. I så fall är det bra, därför att
              då är vi överens i sak.
            </seg>
            <seg n="59a85ab4">
              När det gäller fjälljaktsfrågan är det egentligen rätt ointressant
              att veta vilka tjänster det handlar om och var gränsen egentligen
              går. Frågorna som ställdes till Sverige var föranledda av frågor
              från svenska företag, oberoende av vilka det var. De lät berätta
              att de inte kunde tillhandahålla samma tjänster till utländska
              gäster för att de skulle kunna jaga vid samma tidpunkter eftersom
              de inte har samma förutsättningar som svenskar. I det läget gjorde
              tre oberoende juristgrupper inom olika departement och på Kommerskollegium
              exakt samma bedömning.
            </seg>
          </u>
          <note n="273c6d6e">
            Anf. 69 HELÉN PETTERSSON i Umeå (s) replik:
          </note>
          <u who="bengt-anders_johansson_342565" xml:id="i-46b96bcdebf45112-1" n="88b1bf07" prev="i-073a2e2fdd5f0593-1">
            <seg n="f66b2c38">
              Herr talman! Ja, Sverige fick en förfrågan från EU-kommissionen.
              Varför svarade inte den svenska regeringen och försökte förklara
              varför vi hade särregler för jägare som inte är boende i Sverige?
              Man försökte inte ens argumentera. Det hamnar inte direkt i en
              EG-domstol, även om den borgerliga regeringen verkar tro det i
              denna typ av ärenden. Man kan ha en brevväxling innan. Det hade
              inte den svenska regeringen. Man gick direkt in och ändrade i
              rennäringsförordningen. Det var mycket märkligt.
            </seg>
            <seg n="15e9b953">
              Regeringen har argumenterat att man inte kan tänka sig att riva
              upp beslutet bara med stöd av det som har hänt i Finland. Nu presenterar
              jag här att man har fått ett svar till Norge också. Hur många
              svar ska ni ha från EU om att det är okej att ha särregler för
              jakt för boende inom landet innan ni kan tänka er att ens överväga
              att riva upp detta beslut? Det är mycket märkligt att man fortsätter
              argumentera utan att ha något som helst på fötterna i frågan.
            </seg>
            <seg n="99f4d700">
              När det gäller rovdjuren har ni levererat § 28. Du får använda
              vilken politisk polemik du vill om vad vi har gjort och inte gjort,
              Bengt-Anders Johansson. Vi fattade beslut i juni före valet om
              att vi skulle ändra § 28.
            </seg>
            <seg n="8fbc638b">
              Vad har ni mer levererat? Det är ganska blekt. Däremot har ni
              retat upp många i jaktfrågor, i allt från ert velande om rovdjuren
              till fjälljakten. Rovdjuren, vill jag bara påpeka, hör inte hemma
              i denna debatt. Dem debatterar vi under området Biologisk mångfald
              och inte under området Jakt. Så ser ordningen ut.
            </seg>
            <seg n="6294436c">
              Jag vet att många är besvikna efter era storstilade vallöften.
              Det är dags att leverera. Varför inte göra det i dag?
            </seg>
          </u>
          <note type="speaker" n="8b5e4001">
            Anf. 70 BENGT-ANDERS JOHANSSON (m) replik:
          </note>
          <u who="bengt-anders_johansson_342565" xml:id="i-b92a542bb05f80c8-0" n="88b1bf07">
            <seg n="e941c693">
              Herr talman! Jag tackar för vänlig inbjudan att få möjlighet
              att leverera. Nu är det så vist ordnat att vi levererar i den
              takt vi tycker är lämplig. Det tänker vi göra även fortsättningsvis.
              Jag vågar påstå att hittills är den svenska jägarkåren mycket
              belåten med de förslag som har lagts fram och de beslut som är
              fattade. Det är dock möjligt att Helén Pettersson inte träffar
              rätt sorts jägare.
            </seg>
            <seg n="63907161">
              Varför svarade inte Sverige? Alltid när man kommunicerar med
              domstolen handlar det om vilka förutsättningar som finns för att
              klara hem ett ärende eller inte. Det är möjligt att Helén Pettersson
              och Socialdemokraterna skulle ha varit beredda att köra över Kommerskollegium,
              UD:s och Jordbruksdepartementets jurister som alla har kommit
              till samma ståndpunkt. Det är mycket möjligt, men jag tror inte
              att ni skulle ha gjort det. Det finns inget tillfälle historiskt
              då Socialdemokraterna har gått emot tjänstemännen när det gäller
              europeiska frågor. Jag bara säger det.
            </seg>
            <seg n="7a1e4209">
              Närvaron i EU var inte heller lika vital under er som den är
              under alliansregeringen. Nu har vi fått en möjlighet att påverka
              i högre grad eftersom vi finns på plats på ministernivå i större
              utsträckning. Dessutom driver vi frågorna på ett sådant sätt att
              vi har en möjlighet att påverka. Jag vill bara nämna det i förbifarten.
            </seg>
            <seg n="2799ba1d">
              Rovdjuren hör i högsta grad hemma i denna debatt. Förvaltning
              av rovdjur sker också genom jakt. Det hoppas jag att Helén Pettersson
              är informerad om. Vi reducerar inte stammen med biologisk mångfald
              utan med jakt. Det gör vi på lo, järv, varg och björn.
            </seg>
          </u>
          <note type="speaker" n="fccb58d2">
            Anf. 71 ERIK A ERIKSSON (c):
          </note>
          <u who="unknown" xml:id="i-d8d26951cad00688-0" n="136059b9">
            <seg n="79070e48">
              Herr talman, ärade ledamöter och svenska medborgare i vårt gamla
              land! Behövs jakt och viltvård? Ja, det gör det i sanning. Det
              behöver också uppmärksammas i en debatt här i kammaren med anledning
              av ett betänkande som utgår från motioner från allmänna motionstiden.
            </seg>
            <seg n="c71ef432">
              Vi har tidigare i debatten hört frågor och uttalanden om vad
              som ingår och inte ingår i betänkandet. Jag skulle vilja säga
              att det är ganska mycket som ryms inom jakt och viltvård. Jakten
              är en förutsättning för en god viltvård. Jag vill lyfta fram alla
              de människor som är engagerade och framföra ett tack till våra
              jägare i Sverige som tillsammans med andra organiserade och oorganiserade
              människor på olika sätt tar ett stort ansvar för viltvården. Det
              är väl värt att nämna det och tacka för deras engagemang. De offrar
              mycket fritid och lägger ned ganska mycket pengar på detta för
              att de har ett stort intresse för en levande fauna och biologisk
              mångfald och för att få möjligheten att fortsätta den kulturella
              del som jakten är i vårt gamla land.
            </seg>
            <seg n="2e5f64f3">
              I betänkandet finns ett antal reservationer. Jag tänker kommentera
              dem lite grann. Allra först vill jag säga att jag helt biträder
              det som Bengt-Anders så föredömligt anförde. Rovdjuren har verkligen
              med viltvård att göra. Att vi nu får en acceptans för rovdjursstammarna,
              inte minst vargen, bevisas inte minst genom den överenskommelse
              som Svenska Jägareförbundet, Jägarnas Riksförbund, Lantbrukarnas
              Riksförbund, Svenska Samernas Riksförbund, Sveriges Jordägareförbund
              och Svenska Kennelklubben har gjort om att acceptera flyttning
              av varg i Sverige för att kunna uppnå den gynnsamma bevarandestatusen.
              Det har man gjort för att komma vidare i en fråga. De har visat
              på ett tydligt engagemang och ett kurage som förpliktar även från
              politikens sida.
            </seg>
            <seg n="7f700b8a">
              Vad har politiken då gjort? Jo, alliansregeringen och Centerpartiet
              har förändrat § 28 i jaktförordningen. Det är vi glada och stolta
              över. Jag ber inte ett dugg om ursäkt för det. Det skulle ha varit
              gjort för länge sedan. Det har många av oss ledamöter i miljö-
              och jordbruksutskottet sagt. Men nu har det skett och det har
              fått en bred acceptans. Försökstiden har visat att man inte har
              missbrukat paragrafen. Det är viktigt att ha med sig i det fortsatta
              arbetet när vi diskuterar viltvård.
            </seg>
            <seg n="9830f585">
              Det här med rovdjursstammarna är viktigt, för det har bäring
              på övriga stammar som vi diskuterar om vi ska kunna få en acceptans
              och ett intresse i samhället. Det är viktigt att vi får ett intresse
              för viltvårdsfrågorna.
            </seg>
            <seg n="8bee0de7">
              Sälen är en fråga som vi inte har debatterat så mycket i denna
              debatt, men den kommer att bli viktig när vi debatterar fisket.
              Jag vill nämna sälen som ett rovdjur nu när torsken kommer tillbaka.
            </seg>
            <seg n="a99f0b2e">
              Arbetet med propositionen vad gäller vargen är runt knuten; det
              är jag glad för.
            </seg>
            <seg n="a2574308">
              När det gäller eftersök av trafikskadat vilt nämndes förut Viltvårdsfonden.
              Något som alliansregeringen och Eskil Erlandsson tidigt gjorde
              var att plocka bort pengar som gick från Viltvårdsfonden till
              ett antal anslagsområden som egentligen inte hade bäring på viltvården
              i första hand. Det tyckte jag var bra. Nu går jägarnas pengar
              till det som de ska gå till i första hand. Det är möjligt att
              det finns mer att göra på detta område och att vi kommer att behöva
              ändra inriktning ytterligare en gång. Det får vi se. Men det var
              resolut och klokt gjort av jordbruksministern och alliansregeringen.
            </seg>
            <seg n="3718beaf">
              Att eftersöksarbetet är viktigt har Bengt-Anders Johansson också
              betonat. Det kommer en proposition inom kort, så egentligen skulle
              vi kanske ha haft den här debatten om ett par veckor för att ha
              en tydligare möjlighet både för oss och för oppositionen att debattera
              innehållet i den. Men nu är vi där vi är. Jag är i alla fall trygg
              i att det kommer en bra proposition som kommer att höja värdet
              på dem som gör insatser vad gäller eftersök.
            </seg>
            <seg n="4e1a1adb">
              Jag går över till fjälljaktsreformen som har orsakat en hel del
              debatt, oro och diskussioner. Efter att regeringen beslutat ändra
              3 § i rennäringsförordningen är det inte längre möjligt att begränsa
              jaktupplåtelse beroende på om man är bosatt i Sverige eller inte.
            </seg>
            <seg n="db85a5b4">
              För oss i Centerpartiet och för alliansen har ingången varit
              att det i första hand ska gälla de människor som är bosatta i
              området. De undantagen kan vi göra. Det är viktigt att säga det.
            </seg>
            <seg n="0cf560c8">
              Man kan fundera över vad som hänt tidigare. Vad har den tidigare
              regeringen gjort för att vi inte skulle hamna i den situation
              som vi nu hamnade i? Det är också en fråga som man kan lyfta upp
              och fundera över. Var det så himla bra förut när vi märkte att
              bubblan sprack, när vi fick den här diskussionen och blev tvungna
              att fatta något slags beslut?
            </seg>
            <seg n="9d61a33c">
              Den ändring som gjordes för att undvika att Sverige skulle gå
              till EG-domstolen gjorde att vi fick en diskussion och Sverige
              fick visa hur man vill gå till väga för att komma vidare. Man
              visade på ett lokalt ansvar. Det tycker jag är positivt.
            </seg>
            <seg n="4fdac4c9">
              Vi kan prata om Finland. Norge har också nämnts. Danmark står
              runt knuten, som tidigare talare nämnde. Men vi bor i Sverige.
              Vi tar ansvar för våra frågor i Sverige. Det måste kunna ske i
              dialog.
            </seg>
            <seg n="70c36c31">
              Regeringen har hela tiden sagt att upplåtelse inte är en tjänst,
              men det blir ett indirekt hinder för att sälja andra tjänster.
              Frågan är om vi tycker att det ska finnas utveckling och företagande
              i hela Sverige. Ska vi anse att det inte är rätt? Alliansregeringen
              tycker att det är viktigt. Jobblinjen gäller även här. Ett fritt
              företagande ska gälla.
            </seg>
            <seg n="7a355419">
              Nu finns det en möjlighet till undantag för kommunkort. Det finns
              även en möjlighet för länskort. Det är bra.
            </seg>
            <seg n="90236d08">
              De senaste två åren har det, som angavs tidigare i debatten,
              inte fällts så mycket ripa. Det har ju varit en minskning. Kontrollen
              är rigorös. Det är ju inte fri jakt rakt över. När man märker
              en begränsning av fågel slår man stopp, såvitt jag begriper så
              svealänning jag är.
            </seg>
            <seg n="233c6241">
              Det är viktigt att komma vidare också i den frågan.
            </seg>
            <seg n="e8d53d93">
              Det är viktigt att vi tidigt är med och utformar direktiven och
              är aktiva i direktiven när det gäller jakten inom EU. EU försökte
              stoppa Sveriges möjlighet att flytta och jaga duvhök. Det har
              regeringen också lyckats med. Det är också en framgång. Det visar
              att om man är aktiv i EU-arbetet kan man nå resultat. Det ska
              vi fortsätta med. Det vill alliansregeringen. Det tycker jag är
              positivt.
            </seg>
            <seg n="abb41d5f">
              Den fria jakten, som nämndes tidigare, vill vi värna om. Alternativet
              är ett samhälle med människor som inte vill ta ansvar, engagera
              sig och upplåta sin tid till att sköta vår fauna och vårt vilt.
              Det alternativet är inte positivt.
            </seg>
          </u>
          <note n="f8de87bf">
            Jag yrkar bifall till förslagen i betänkandet och avslag på samtliga
            reservationer.
          </note>
          <note n="e6048b7d">
            Anf. 72 HELÉN PETTERSSON i Umeå (s) replik:
          </note>
          <u who="unknown" xml:id="i-c06753fb3ad09a7c-0" n="136059b9">
            <seg n="8a5fe692">
              Herr talman! Vi bor i Sverige, säger Erik. Vi bor i Sverige och
              vi har regler för de svenska förhållandena. Hela debatten, och
              hela den retorik som dina allianskolleger har använt sig av i
              två år, handlar ju om något helt annat: Vi är en del av EU och
              måste följa EU:s regler. Vi kan inte bestämma över detta själva.
            </seg>
            <seg n="d76731e4">
              Det är väldigt intressant att höra din vinkling. Jag undrar verkligen
              om du tycker att vi skulle ha gjort de här förändringarna även
              om kommissionen inte hade skrivit ett brev till oss.
            </seg>
            <seg n="573ae09a">
              Vad gjorde den förra regeringen? Det kan jag berätta. Den förra
              regeringen godkände att man hade särregler för boende i Sverige.
              Den förra regeringen såg till att man fick ha jaktguider med sig
              så att inte den svenska fjällvärlden skulle bli utsatt för onödigt
              stort tryckt. Man införde möjligheter till regler som gynnade
              alla. Det var vad den förra regeringen gjorde.
            </seg>
            <seg n="a64cdf36">
              Bubblan som hamnade i vårt knä, pratade Erik A Eriksson om. Den
              existerade inte när vi lämnade ifrån oss makten. Det är något
              som kom när ni kom in. Ni kan inte skylla oss för något som har
              med ert felaktiga beslut att göra.
            </seg>
          </u>
          <note type="speaker" n="2a73bc81">
            Anf. 73 ERIK A ERIKSSON (c) replik:
          </note>
          <u who="unknown" xml:id="i-d8d26951cad00688-1" n="136059b9">
            <seg n="27387d8d">
              Herr talman! Jag är glad att Helén Pettersson ställer frågorna,
              och att hon gör det på det här sättet.
            </seg>
            <seg n="f5106045">
              Vi har tagit ansvar för den här frågan och rett ut den tillsammans
              med Jordbruksdepartementet och Utrikesdepartementet. Det hade
              varit klädsamt om Socialdemokraterna hade funderat över hur man
              själv hade gjort i den här situationen. Vi kan ta regionala hänsyn.
              Länsstyrelsen kan tillsammans med Jordbruksverket ta regionala
              hänsyn och gör det också. Är inte det tillräckligt?
            </seg>
            <seg n="18641e64">
              Vi kan ju bråka om vilka nationaliteter som åker buss med SL
              i Helsingfors eller åker buss i Norrland för att ta ett enklare
              exempel. Vi kan inte diskriminera andra EU-medborgare. Det är
              inte för att vi har tvingats till det. Det är för att vi aktivt
              vill gå före. Vi vill visa att vi är beredda att ta ansvar.
            </seg>
            <seg n="85f81efc">
              Jag förstår retoriken från Socialdemokraterna. Man är besviken
              för att man har tappat regeringsmakten. Man har gjort det bland
              annat på frågor som rör jakten och landsbygdsutvecklingen. Det
              är klart att man då höjer tonen i den här frågan.
            </seg>
            <seg n="0ac376b0">
              Det viktigaste är väl att det finns ripa på fjället, att det
              är möjligt med jakt för människor som bor lokalt och att vi kan
              göra det undantaget. Det kan vi i dag. Det tycker jag är bra.
              Jag ser inte något konstigt i det.
            </seg>
            <seg n="42c8cc5a">
              Vi bor i Sverige. Vi är en del av EU. Vi har ett mycket stort
              ansvar. Jag menar att vi bubblor eller inte, ripor eller inte
              måste följa fågeldirektiv och habitatdirektiv när det gäller den
              biologiska mångfalden. Om vi är aktiva och proaktiva som i exemplet
              om duvhöken som jag nämnde i mitt anförande, har vi möjlighet
              att reglera detta. En borgerlig regering som införde fri fjälljakt
              tycker jag visar vem som slog an tonen först.
            </seg>
            <seg n="44f2a510">
              Jag tror inte att vi vinner så mycket på att käbbla om detta.
              Nu måste vi gå vidare. Jag är glad att länskorten är nästa steg.
            </seg>
          </u>
          <note n="34fac9f2">
            Anf. 74 HELÉN PETTERSSON i Umeå (s) replik:
          </note>
          <u who="unknown" xml:id="i-c06753fb3ad09a7c-1" n="136059b9">
            <seg n="e55db57f">
              Herr talman! Det är viktigt att det finns ripa på fjället. Det
              är därför jag står här.
            </seg>
            <seg n="b213f24e">
              Jag tycker att det är bra med de svar som Erik ger oss. Det tydliggör
              att detta är ett ideologiskt ställningstagande. Den borgerliga
              regeringen vill ha fri jakt på fjällen, och skulle inte ha infört
              regleringar även om man hade kunnat. Jag tycker att det är skönt
              att någon tog bladet från munnen och sade som det är och inte
              hela tiden försöker skylla på EU.
            </seg>
            <seg n="46b457b1">
              Visst har vi funderat på vad vi skulle ha gjort i ert ställe.
              Det är också därför jag står här. Det är det jag har argumenterat
              om hela tiden. Varför försökte man inte ens argumentera? Varför
              försökte man sig inte ens på en dialog med kommissionen om detta
              innan man ändrade reglerna? Det är helt obegripligt för mig.
            </seg>
            <seg n="5569a532">
              Länskort som det nu öppnas för du talade tidigare om dem som
              kommunkort är ett steg framåt. Jag blir lite förvirrad, men det
              klarnar förstås också eftersom det är ett ideologiskt ställningstagande
              som ligger till grund. Om det inte har hänt något under de senaste
              två åren som gör att man kan ändra beslutet om fjälljakten kan
              man undra varför det helt plötsligt för ett år sedan var omöjligt
              att ha länskort eftersom det också skulle strida mot EU:s bestämmelser,
              medan det i år går bra. Det är mycket intressant. Någonting måste
              ha hänt, men ni vill inte erkänna vad.
            </seg>
          </u>
          <note type="speaker" n="67f89dee">
            Anf. 75 ERIK A ERIKSSON (c) replik:
          </note>
          <u who="unknown" xml:id="i-43dab60a23e4fd4e-0" n="136059b9">
            <seg n="c2e720bc">
              Herr talman! I Socialdemokraternas, Vänsterpartiets och Miljöpartiets
              reservation står det att regeringen ändrade rennäringsförordningen
              jag läser innantill på ett sätt som gjorde vår svenska fjällvärld
              till en jaktmark som är öppen för alla EU-medborgare. Därmed beslutade
              regeringen att på samma villkor ge såväl svenska som utländska
              jägare tillgång till småviltsjakten i den svenska fjällvärlden.
            </seg>
            <seg n="c7c2416a">
              Det är väl gott så långt. Vi hörde att Helén Pettersson i sitt
              anförande basunerade ut att människor som inte är svenska medborgare
              skräpar ned i fjället, skitar ned, åker taxi och flyger och härjar,
              lever om och skjuter fler ripor än någon kan räkna. Vad är det?
              Misstror ni utländska medborgare? Jag tycker att det är skamligt.
            </seg>
            <seg n="5d534343">
              Är det samma diskussion som om den asociala dumpningen när det
              gällde människor som ska komma hit och ta våra jobb? Jag tycker
              att det är mycket märkligt. Jag ställer mig inte bakom er reservation.
              Jag kommer inte att rösta för den.
            </seg>
            <seg n="0367362f">
              I sitt anförande nämner Helén Pettersson att man är överens i
              vänsterkartellen som leds av Socialdemokraterna. Hur överens är
              man när Miljöpartiet säger att grundproblemet är att den fria
              småviltsjakten på samiska marker över huvud taget släpptes helt
              fri, inte vilken nationalitet som jägaren har.
            </seg>
            <seg n="0246f7bf">
              Frågan är om detta är överensstämmande.
            </seg>
            <seg n="d626042a">
              Frågan kommer att fortsätta att behandlas. Jag är nöjd att vi
              har kommit vidare. Jag tycker att jägarna har en möjlighet lokalt
              att engagera sig och vara företagare på sikt.
            </seg>
            <seg n="488c0ffd">
              Jag tackar för debatten.
            </seg>
          </u>
          <note type="speaker" n="8fc69d30">
            Anf. 76 NINA LARSSON (fp):
          </note>
          <u who="nina_larsson_4f4abc" xml:id="i-0a8f3a7fec957b9d-0" n="1119c81b">
            <seg n="b4ee2a87">
              Herr talman! Vi debatterar betänkandet Jakt och viltvård . För
              mig som värnar biologisk mångfald är viltvård en självklar del
              i jakten. Det är det som får det hela att gå runt. Man verkar
              tillsammans i en symbios.
            </seg>
            <seg n="54c448b0">
              För mig har det alltid varit fullständigt självklart att på vintern
              utfodra allt från gråsparv till rådjur. Det ingår för att man
              sedan också ska kunna åtnjuta den fritidssysselsättning som jakten
              är men också för att man, inte att förglömma, ska få god och bra
              mat på bordet. Detta har alltid varit något fullständigt självklart.
            </seg>
            <seg n="d966cfd5">
              Jakten är också en näringskälla för fritids- och turistföretag.
              Det är en fantastisk möjlighet för entreprenörer att faktiskt
              utveckla och driva företag i landsbygden på många håll i Sverige.
              Det är någonting som vi kan och bör vidareutveckla på många olika
              sätt.
            </seg>
            <seg n="88db712f">
              Detta betänkande innehåller en rad olika frågor, som vi har hört.
              Mycket klokt har sagts från denna talarstol från de senaste talarna.
            </seg>
            <seg n="a717ba40">
              Men jag ska börja med att tala lite grann om eftersök av trafikskadat
              vilt. Som ledamot i trafikutskottet vet jag att detta är en otroligt
              viktig fråga, och jag instämmer med föregående talare om att arbetet
              med denna fråga har tagit alldeles för lång tid.
            </seg>
            <seg n="0e3de05b">
              Jag vet inte hur många år som den tidigare regeringen har haft
              på sig för att ordna upp detta. Jo förresten, det vet jag. Det
              var närmare bestämt tolv år sedan som det senast var på gång,
              men ingenting hände.
            </seg>
            <seg n="ce500ef6">
              Jag som folkpartist som stöder alliansregeringen är glad att
              man inom en mycket snar framtid kommer att leverera även inom
              detta område. Det är otroligt efterlängtat för alla de självuppoffrande
              jägare som ger sig ut mitt i natten och tar med sig hunden för
              att hjälpa till och även för att stötta de människor som faktiskt
              många gånger har varit med om en ganska otäck händelse. Den verksamheten
              är otroligt viktig.
            </seg>
            <seg n="ec62c080">
              För Folkpartiet är det också glädjande att alliansregeringen
              har levererat även inom andra områden. Som vi har hört gäller
              det inte minst § 28 i jaktförordningen, blyförbudet och jakt på
              vildsvin. Inom kort kommer också en rovdjursproposition att läggas
              fram, även om inte just detta betänkande gäller just rovdjursfrågorna.
              Men allt detta hänger samman. Det ena ansluter gärna till det
              andra.
            </seg>
            <seg n="695a1945">
              EU ska göra hälften så mycket dubbelt så bra. Det är en slogan
              som en av våra folkpartikandidater brukar propagera för inför
              det stundande valet till Europaparlamentet som är den 7 juni.
              Det ställer jag verkligen helhjärtat upp på. Närhetsprincipen
              ska gälla. Det är någonting som alliansregeringen också arbetar
              för. Detta arbete är något som vi alla måste trycka på. Men vi
              kan också påverka. Vi kan definitivt påverka. Detta visar att
              valet som pågår från den 20 maj till den 7 juni är så otroligt
              viktigt även i dessa frågor som rör jakt och viltvård. Det är
              klart att den absoluta huvuddelen av besluten som rör dessa frågor
              inte ska fattas på EU-nivå utan i Sverige. Så är det bara. Det
              är någonting som vi aktivt arbetar för.
            </seg>
            <seg n="8411b2d0">
              Bland EU:s medlemsländer har man olika traditioner när det gäller
              många saker. Vi tycker att mycket är konstigt på andra håll, och
              det finns de som tycker att mycket är konstigt hos oss också.
              Men det är ingen anledning för att förbjuda att saker och ting
              uträttas i Spanien eller i Sverige. Detta gäller allt, och det
              gäller också inom jakten.
            </seg>
            <seg n="d8ce3651">
              Det är klart att ordning och reda ska gälla även på fjället.
              Som folkpartist är jag en ivrig påhejare av ordning och reda och
              lugn och ro även i fråga om annat. Detta gäller också jakt- och
              viltvårdsfrågorna.
            </seg>
            <seg n="378a1ba4">
              Herr talman! Slutligen vill jag säga att det är glädjande att
              stå här och diskutera en sådan här fråga och att vi på allianssidan
              faktiskt levererar gång efter annan.
            </seg>
          </u>
          <note n="cd82b265">
            Jag yrkar bifall till förslaget i betänkandet och avslag på samtliga
            reservationer.
          </note>
          <note type="speaker" n="6fc9560c">
            Anf. 77 IRENE OSKARSSON (kd):
          </note>
          <u who="christina_oskarsson_878bdc" xml:id="i-2ed2a507027f5fbd-0" n="42171bab">
            <seg n="6de70d80">
              Herr talman! Det är få ämnen som kan röra upp så mycket känslor
              som jakt och jakträtt. Man kan sitta en hel natt utan att nicka
              till om man pratar om jakt.
            </seg>
            <seg n="f7896555">
              Jakt är någonting som vi har berört många gånger i den här talarstolen.
              Jag kan konstatera att inläggen från partiföreträdare före mig
              i denna debatt till största delen har skett från jägare.
            </seg>
            <seg n="81fb0479">
              Vi är många som har jakten som ett intresse på olika sätt. Men
              i mitt fall kan jag inte åberopa någon praktisk erfarenhet utom
              att jag har drevat, som det heter hemma. Det heter väl att man
              går i drevet, om man ska vara lite mer formell. Jag har då fått
              lära mig att ursäkta uttrycket hålla käften. Det sade de unga
              grabbarna till mig när de tog med mig upp i tornet. De sade: Sätt
              dig där och var tyst, Irene! Eftertanke är nämligen också en viktig
              erfarenhet. Det har jakten gett många möjligheter till.
            </seg>
            <seg n="7168407d">
              Jakt är, som tidigare talare har sagt, en del av viltvården som
              vi bedriver. Till syvende och sist har vi genom månghundraårig,
              eller tusenårig, påverkan på naturen faktiskt äntligen kommit
              till en samsyn om att vi på ett ansvarsfullt sätt måste förvalta
              de resurser som finns. När det gäller hur det sedan kan gå till
              kanske vi ibland skiljer oss åt lite grann i uppfattning. Men
              att förvaltarskapet måste finnas där är vi överens om.
            </seg>
            <seg n="4c6f0b47">
              Den kår som är stor och som vi benämner jägare gör också stor
              samhällsnytta, vilket övriga talare tidigare också har berört.
              Men det finns en del som jag tror är än viktigare och som jag
              önskar att jägarna kanske lägger än mer kraft på och det är att
              ge det uppväxande släktet en god utbildning och kunskap i viltvård
              och i naturskötsel. Det är många som den vägen har fått en betydligt
              större förståelse för sambanden i naturen. Jag tycker att föregående
              talare lyfte fram detta på ett alldeles utmärkt sätt.
            </seg>
            <seg n="7d855c18">
              Det är också jägarkåren och jägarna som blir kallade vid viltolyckor
              för att spåra upp det skadade viltet och kanske också ta hand
              om den skadade föraren. Det har hänt mer än en gång.
            </seg>
            <seg n="32342c07">
              Utifrån detta vill jag också instämma i att det är glädjande
              att regeringen inom kort kommer att lägga fram en proposition
              på riksdagens bord i denna fråga.
            </seg>
            <seg n="00aa069c">
              Det är nämligen ett oerhört viktigt arbete som görs och som måste
              kompenseras på ett lämpligt sätt. Det behöver bli betydligt tydligare
              regler om hur man kan få passera på annans mark och hur man kan
              få jobba tillsammans för att lösa dessa frågor än vad som är fallet
              i dag. Då är det väl bra med eftertänksamhet och klokskap? Någon
              talade om ålder och vishet. Men det är väl klokt med en regering
              som tänker efter före och ber juristerna titta på alla teknikaliteter
              så att detta inte kommer i efterhand? När det väl är framme och
              propositionen är framlagd här utgår jag från att vi i denna kammare
              kommer att ha en rörande gemensam syn på att detta är ett bra
              förslag som ger just den ersättning och det erkännande som jägarkåren
              är värd och att det faktiskt är andra som ska stå för fiolerna
              och inte jägarkåren själv.
            </seg>
            <seg n="698276c7">
              Herr talman! Fjälljakten tycks vara ett oerhört kärt ämne i denna
              kammare. Jag kan börja med att påpeka att vi kristdemokrater anser,
              precis som föregående talare har sagt, att Sverige till allra
              största del ska förfoga över frågorna som rör jakt. Jag säger
              till allra största del därför att det finns saker på gemenskapsnivå
              som vi har ställt oss bakom, till exempel art- och habitatdirektivet
              som faktiskt reglerar vad vi kan göra och inte göra. Tjänstedirektivet
              påverkar också jakten.
            </seg>
            <seg n="95f6795a">
              För att återgå till art- och habitatdirektivet kan vi konstatera
              att där beskrivs uttryckligen vilka arter som är hotade, hur vi
              kan hantera eventuell tillåten jakt eller vad som över huvud taget
              inte får jagas. Det gäller då inte minst dem som flyger över våra
              huvuden och som inte känner några landgränser.
            </seg>
            <seg n="aebfd142">
              I det här sammanhanget är det också viktigt att påtala att regeringen
              på EU-nivå har tagit initiativ till att få till stånd en dialog
              om hur det kan bli en tydlig översyn av de här direktiven. När
              de tillskapades var EU inte vad EU i dag är. Det var en betydligt
              mindre geografi, och en helt annan flora och fauna än den flora
              och fauna som i dag finns inom nuvarande EU-gränser skulle hanteras.
              Alltså måste vi också där, precis som regeringen nu gör, driva
              på i frågan om en översyn.
            </seg>
            <seg n="70688a0a">
              Jag kommer nu tillbaka till fjälljakten. Helén Pettersson har
              i dag, precis som flera gånger tidigare, lyft fram frågan här
              i kammaren. Jag har inte deltagit i tidigare interpellationsdebatter
              men har med glädje i efterhand läst om vad som där sagts. Jag
              har lärt mig rätt mycket av dem. Jag dristar mig till att citera
              vad jordbruksministern för ett tag sedan sade i en av interpellationsdebatterna.
              Det rör då den så kallade Finlandsfrågan:
            </seg>
            <seg n="c31f9a31">
              Vad är då skillnaden mot det svenska förhållandet? Ja, anmälningarna
              mot Sverige gällde i stället att turistföretag här i Sverige inte
              hade möjlighet att tillhandahålla jakttjänster åt dem som är bosatta
              i Sverige i förhållande till dem som är bosatta någon annanstans,
              till exempel utomlands. Bestämmelserna begränsade möjligheten
              att erbjuda tjänster inom jaktturismen, såsom transporter, inkvartering,
              logi och mat, på ett annat sätt än för människor som var bosatta
              i vårt land. Sådana erbjudanden är tjänster och är, utan någon
              som helst tvekan, tjänster i EG-fördragets mening.
            </seg>
            <seg n="8244128a">
              Alltså är vi där hänvisade till det regelverk som finns och som
              vi har ställt upp på. Då får vi väl försöka påverka det så som
              vi nu gör genom att ta till vara det som står om att vi har möjlighet
              att ta regionalpolitiska hänsyn.
            </seg>
            <seg n="caf8e9c5">
              Såvitt jag i går kväll kunde konstatera när jag som inte ens
              svealänning utan som götalänning gick in och tittade på de norra
              länsstyrelsernas hemsidor är det väldigt olika hur duktig man
              är på att marknadsföra de här frågorna detta sagt inom parentes,
              men det kan ni som har kontakter med länen i fråga ta med er hem.
              Det står tydligt att man har kommunala särskiljningar. Man jobbar
              också med de så kallade länskorten i det här sammanhanget och
              kan alltså ta regionala hänsyn beroende var i landet det är. Därmed
              tycker jag att man har hittat en konstruktiv lösning på de här
              frågorna.
            </seg>
          </u>
          <note n="ae66a97f">
            Med detta, herr talman, yrkar jag bifall till utskottets förslag
            i betänkandet och avslag på samtliga motioner.
          </note>
          <note n="f478e527">
            Överläggningen var härmed avslutad.
          </note>
          <note n="84799a5e">
            10 § Fiskeripolitik m.m.
          </note>
          <note n="4cc757db">
            Föredrogs
          </note>
          <note type="speaker" n="58fbe7b2">
            Anf. 78 JAN-OLOF LARSSON (s):
          </note>
          <u who="jan-olof_larsson_644820" xml:id="i-42ebb7cbae70d4ee-0" n="0b563c68" next="i-26011aff94994dc4-0">
            <seg n="686c8686">
              Herr talman! I dagens betänkande behandlar utskottet Riksrevisionens
              granskningsrapport RiR 2008/23 samt ett antal motioner. Jag tänker
              beröra några punkter i betänkandet.
            </seg>
            <seg n="aef00d39">
              Miljö- och jordbruksutskottets uppföljnings- och utvärderingsgrupp
              genomförde år 2008 en uppföljning av vilka resultat och konsekvenser
              de fiskepolitiska insatserna får för företag inom yrkesfiske,
              vattenbruk och fisketurism. Syftet med uppföljningen har varit
              att ge utskottet ett fördjupat beslutsunderlag.
            </seg>
            <seg n="cfeb581e">
              Man kan konstatera att mycket av den kritik som Riksrevisionen
              framför också har framförts av utskottet. Riksrevisionens granskning
              visar att en viktig analys och återrapportering för uppföljning
              av målen saknas. Det försvårar prioriteringar av kostnadseffektiva
              styrmedel. Det försvårar också när det gäller möjligheten att
              lämna relevant information till riksdagen.
            </seg>
            <seg n="2d849ac2">
              Detta är kanske ett av de viktigaste påpekandena som görs och
              som också gjorts av utskottet. Redovisningen utgjordes mestadels
              av formuleringar om att pengarna var förbrukade, inte om vilket
              resultat som hade åstadkommits. Min förhoppning är att vi här
              får se en annan tingens ordning. Den springande punkten för att
              kunna göra en utvärdering är att tydliga och uppföljbara mål sätts
              upp.
            </seg>
            <seg n="08df2484">
              Ett av de mål som den här regeringen har och som också fanns
              tidigare är att det kustnära fisket ska värnas. Här kan vi vara
              ense om att vi tyvärr misslyckats med att realisera det. Framför
              allt har det kustnära fisket fått stryka på foten när skrotningskampanjer
              genomförts. De båtar som fiskat skonsammast och som tagit minst
              resurser i anspråk har skrotats till förmån för det mer effektiva
              storskaliga fisket.
            </seg>
            <seg n="0258984f">
              Med den aktivitet som just nu pågår på västkusten kommer kanske
              nådastöten för det kustnära fisket på denna sida av Sverige. Här
              har det inte tagits någon notis om båtar som fiskar med rist eller
              inte. Selektiva redskap har ingen fördel i fler fiskedagar. Tänkte
              inte på detta i förhandlingarna med EU, är ursäkten tänkte inte
              på detta; man kan tro att det gäller ett komikerprogram.
            </seg>
            <seg n="c0838054">
              På västkusten regleras fisket utifrån två olika styrmedel: dels
              kilowattdagar, dels kvoter. Har detta med dagarna uppnåtts men
              inte kvoten fryser resursen inne, och man får svårt att täcka
              sina kostnader.
            </seg>
            <seg n="c28b4b9d">
              När vi här i riksdagen beslutar att det kustnära fisket ska prioriteras
              borde det klart redovisas hur det görs. Så är inte fallet i dag.
            </seg>
            <seg n="46916403">
              Herr talman! År 2012 ska EU:s fiskepolitik reformeras. Det finns
              ett antal frågor som behöver lyftas fram.
            </seg>
            <seg n="307b466e">
              Kommissionen uppmanar medlemsländerna att fram till december
              i år fundera igenom sina ståndpunkter. Vilka förändringar vill
              varje land se? Vilka frågor är det mest nödvändigt att lyfta fram,
              och vad är mest nödvändigt att förändra?
            </seg>
            <seg n="d628dfe5">
              Bland annat kan den relativa stabiliteten nämnas en fråga som
              påverkar EU:s hela fiskepolitik. Ska den relativa stabiliteten
              slopas? Ska den omfatta bara vissa arter, eller finns det andra
              tankar? Hur ska vi ha det med stödet till fisket med investeringsstöd,
              skattesubventioner beträffande bränsle med mera? Tidigare har
              vi med skattemedel subventionerat utfiskning av flera arter. Diskussionen
              om EU:s framtida fiskepolitik blir aktuell först efter det svenska
              ordförandeskapet.
            </seg>
            <seg n="5590fbdb">
              Det vore bra om vi i de kommande diskussionerna kunde prestera
              en gemensam hållning från svensk politiks sida, alltså att vi
              kunde diskutera och komma överens om vilka frågor vi ska välja
              ut och driva. Vilka frågor är speciellt viktiga för Sverige och
              för svenskt fiske? Är det frågorna om regionaliseringen och om
              hur vi ska definiera denna? Är det frågorna om hur vi ska få till
              stånd en samsyn kring strukturen av fiskeflottan? Det hade varit
              en nyckel till att få en fiskeflotta i balans med biologin. Nuvarande
              system är inte det.
            </seg>
            <seg n="02cef48c">
              Herr talman! Det är många stenar som det måste vändas på. Men
              det viktigaste är vilka frågor vi i Sverige ska prioritera. Vi
              kan inte driva alla frågorna på önskelistan. Troligen får vi då
              inte igenom någonting.
            </seg>
            <seg n="d9eecbf9">
              En nationell samsyn kring fiskets förutsättningar kan positivt
              bidra till utformandet av den nya fiskepolitiken vid EU:s reformering
              av fiskepolitiken och omformulering av lagstiftningen. Därför
              anser vi att regeringen ska tillsätta en parlamentarisk arbetsgrupp
              som ska söka uppnå samstämmighet om vilka frågor Sverige bör driva
              i en ny fiskepolitik för EU. Tyvärr finns det inget intresse för
              detta hos den nuvarande majoriteten. Förslaget avstyrks.
            </seg>
            <seg n="2c627270">
              Herr talman! Även om det bästa vore att vi till december i år
              lyckas forma en svensk ståndpunkt kommer EU:s nya fiskepolitik
              inte att spikas förrän under nästa mandatperiod.
            </seg>
            <seg n="897b5ad2">
              Dagens majoritet är sig själv nog. Det kan också vara så att
              de inte vill vara med och forma den kommande fiskepolitiken i
              EU.
            </seg>
            <seg n="9a33b6ad">
              Om drygt ett år är det, som sagt, val. Den nuvarande majoriteten
              säger att de om de förlorar makten avstår från att ha inflytande
              på den kommande fiskeripolitiken. Det får den nya majoriteten
              sköta. Det är också ett synsätt och ett budskap till dem som är
              beroende av en svensk fiskepolitik.
            </seg>
            <seg n="be70118b">
              Herr talman! En tredje fråga som jag vill ta upp handlar om EU:s
              fiskeavtal med tredjeländer. Det har nyligen visats tv-program
              om hur detta sker utefter Afrikas kust på både väst- och östsidan.
              Det är ett rovfiske som försvaras med att dessa fattiga länder
              behöver de inkomster de kan få av det här fisket. Och det kan
              vara riktigt. Vissa av dessa länders inkomster utgörs till en
              tredjedel av inkomster från sålda fiskerätter i deras vatten,
              vilket får till följd att befolkningens fiskemöjligheter försvinner
              och pengarna hamnar i redan penningstinna fickor.
            </seg>
            <seg n="4eb86dd8">
              Vi skattebetalare satsar miljarder till fiskerätter för att subventionera
              stora trålare från Spanien, men också från Sverige, som ligger
              och drar upp maten från en befolkning som så väl behöver denna
              resurs allt för att EU ska kunna behålla en större fiskeflotta
              än vi har resurser till.
            </seg>
            <seg n="86ba48b6">
              Meningen var att dessa subventioner till fiskerätter gentemot
              tredjeländer skulle försvinna för cirka tio år sedan. Men det
              finns ingen som vågar ta i denna heta potatis. Förlorare blir
              människor i tredjeländer som mister en livsviktig resurs.
            </seg>
          </u>
          <note n="ed0b18e4">
            Herr talman! Jag yrkar bifall till reservation 2 och står bakom
            samtliga andra reservationer.
          </note>
          <u who="jan-olof_larsson_644820" xml:id="i-26011aff94994dc4-0" n="0b563c68" prev="i-42ebb7cbae70d4ee-0">
            <seg n="b68b2c16">
              (Applåder)
            </seg>
          </u>
          <note type="speaker" n="8c4370e0">
            Anf. 79 JACOB JOHNSON (v):
          </note>
          <u who="jacob_johnson_6c8957" xml:id="i-6cfa6138507bea1b-0" n="edf6770e">
            <seg n="28a56f77">
              Herr talman! Dagens betänkande Fiskeripolitik m.m. handlar som
              ni har hört dels om Riksrevisionens framställning om statens insatser
              för ett hållbart fiske, dels om ett antal motionsyrkanden 54 för
              att vara exakt från den allmänna motionstiden. Det kan ju vara
              praktiskt och kanske till och med pedagogiskt att även jag i mitt
              inlägg håller mig till denna uppdelning och ordning.
            </seg>
            <seg n="47b17047">
              Jag börjar med Riksrevisionens rapport, som kom i november förra
              året och fick stor uppmärksamhet med all rätt, tycker jag, eftersom
              den var starkt kritisk till de statliga insatserna. Det var en
              kritik som vi från de båda politiska lägren måste ta åt oss av.
              Riksrevisionen anser att de statliga insatserna varit ineffektiva
              och till och med lett till att Sverige i flera avseenden rört
              sig bort från målen om ett hållbart fiske i stället för fram mot
              desamma. Olika styrmedel har motverkat varandra, och regeringen
              har inte lyckats prioritera mellan styrmedlen.
            </seg>
            <seg n="1b539053">
              Kritiken handlar också om bristande uppföljning. Vad som inte
              minst är viktigt att uppmärksamma är att Sverige inte utnyttjat
              det nationella handlingsutrymme som finns även inom den EU-gemensamma
              fiskeripolitiken. Man kan verkligen fråga sig om EU hjälpt eller
              stjälpt utvecklingen mot ett hållbart fiske. Hittills mest det
              senare, enligt min uppfattning, eftersom den gemensamma skattesubventionerade
              fiskeripolitiken lett till uppbyggnad av överkapacitet inom fiskeflottorna
              inom EU med överfiske och ibland näst intill utfiskning av viktiga
              fiskebestånd.
            </seg>
            <seg n="18dde6ab">
              I betänkandet hänvisas bland annat till utskottets eget arbete
              med uppföljning och utvärdering av den svenska fiskeripolitiken.
              Jag tycker att regeringen borde kunna låta sig inspireras av utskottets
              arbete i detta avseende, så att regeringen själv med sina stora
              resurser på departement och hos myndigheter kan ta fram de analyser,
              återrapporteringar och uppföljningar som krävs i enlighet med
              Riksrevisionens kritik.
            </seg>
            <seg n="b8b3654b">
              Jag ser fram emot den fördjupade resultatredovisning som Jordbruksdepartementet
              föranmäler ska komma i samband med budgetpropositionen för 2010
              alltså nu i september eller i propositionen om fiskerilagstiftningen
              som planeras till våren 2010, alltså om ett år. Jag tycker att
              regeringen bör prioritera så att den fördjupade resultatredovisningen
              kan komma redan nu i höst, bland annat som underlag för diskussioner
              om propositionen om fiskerilagstiftningen.
            </seg>
            <seg n="41d66b6a">
              Från oppositionens sida anser vi att Riksrevisionens framställning
              är mycket viktig, och i reservation nr 1 tillstyrker vi framställningen.
              Vi anser att regeringen ska genomföra en översyn av de statliga
              insatserna och återkomma med förslag på lagändringar och inte
              minst som sagt att uppföljningen och återapporteringen måste förbättras
              väsentligt från regeringens sida.
            </seg>
            <seg n="8f0097d2">
              Ett avsnitt i betänkandet handlar om EU:s fiskeripolitik. Det
              är som sagt något som hittills mer stjälpt än hjälpt vad gäller
              hållbart fiske. Men om vi nu har gemensamma regler vad gäller
              fiskekvoter etcetera inom EU så måste ju dessa följas. Vi i Vänsterpartiet
              tar i vår reservation nr 3 upp behovet av en bättre kontroll och
              efterlevnad av dessa. Utskottsmajoriteten hänvisar till kommissionens
              förslag om införande av ett nytt kontrollsystem, regeringens välkomnande
              av detsamma och att frågan antagligen kommer att avslutas under
              det svenska ordförandeskapet.
            </seg>
            <seg n="e568acd6">
              Regeringen säger sig vilja prioritera fiskefrågorna under ordförandeskapet.
              Det ska bli intressant att se om det håller när det svenska ordförandeskapsprogrammet
              till slut presenteras, vilket kanske sker någon gång i juni. Jag
              tycker för egen del att riksdagen redan nu borde ha fått ta del
              av regeringens program för ordförandeskapet. Kanske hade vi då
              haft möjlighet att komma med inspel för att göra detta program
              ännu bättre innan det är för sent.
            </seg>
            <seg n="96badcca">
              I avsnittet om EU:s fiskeripolitik i betänkandet hänvisas även
              till den grönbok om reformering av EU:s fiskeripolitik som offentliggjordes
              för en vecka sedan. Den är det första steget i processen mot en
              ny och förhoppningsvis avsevärt bättre fiskeripolitik. Utskottet
              och riksdagen ska behandla den i särskild ordning. Men som en
              liten aptitretare inför den debatten vill jag bara säga att i
              den vision för det europeiska fisket år 2020 som inleder grönboken
              hittar jag varken ordet ekosystemansats eller orden biologisk
              mångfald.
            </seg>
            <seg n="7577c1b6">
              Herr talman! Med respekt för kammarens arbete brukar jag avgränsa
              mig till att yrka bifall till endast en av de förträffliga reservationer
              som Vänsterpartiet för fram. Så även i dag. I detta fall yrkar
              jag bifall till reservation nr 8 under punkt 4, Fritidsfiske m.m.
            </seg>
            <seg n="f5f5c0ab">
              Varför lyfter jag då fram denna reservation? Jo, därför att den
              handlar om en stor framtidsmöjlighet för Sverige, nämligen att
              utveckla fritidsfisket och fisketurismen. I den uppföljning av
              de fiskepolitiska insatserna som utskottet genomförde 2007 redovisas
              till exempel Fiskeriverkets studie från 2006 som uppskattar omsättningen
              inom de fritidsfiskerelaterade företagen till 1,4 miljarder kronor
              och att fritidsfiskarna lägger ned 2,3 miljarder kronor på direkta
              kostnader för sitt fritidsintresse. Det handlar alltså totalt
              sett om stora belopp också jämfört med yrkesfiskets omsättning.
            </seg>
            <seg n="f7a99ed5">
              I vår motion Politik för ett hållbart fiske föreslår vi bland
              annat att låta utreda förutsättningarna för en nationallaxälv
              som en del i en strategi för att utveckla det svenska fritidsfisket
              och fisketurismen. Bakgrunden till vårt förslag är Helcoms aktionsplan
              från 2007 som säger att medlemsländerna, till exempel Sverige,
              ska utveckla planer för restaurering av lekområden och vandringsvägar
              för migrerande fiskarter i lämpliga vattendrag senast 2010. Länderna
              har även förbundit sig att utföra aktivt bevarandearbete i minst
              tio hotade vildlaxälvar i Östersjöområdet samt återinföra ursprunglig
              Östersjölax i minst fyra potentiella laxälvar senast 2009.
            </seg>
            <seg n="722093c7">
              Med ökad mängd vildlax i våra älvar kan lokal fisketurism och
              förädlingsverksamhet öka. Därför vill vi låta utreda förutsättningarna
              för att avsätta en av de svenska outbyggda älvarna i Norrland
              Torne älv, Kalix älv, Pite älv eller Vindelälven som en nationallaxälv,
              där förutsättningarna för laxens vandringsvägar och reproduktion
              värnas.
            </seg>
            <seg n="e1c2c08e">
              Utskottsmajoriteten hänvisar i sitt svar till att förhandlingar
              mellan Sverige och Finland vad gäller förvaltningen av Torne älv
              fortfarande pågår och att en rapport från Fiskeriverket om myndigheternas
              arbete med att främja förvaltningsarbete för hotade vildlaxälvar
              bereds inom Regeringskansliet. Vidare väntas kommissionen komma
              med ett förordningsförslag om långsiktig förvaltning av lax i
              Östersjön. Man skulle kunna säga att det är mycket snack men lite
              verkstad.
            </seg>
            <seg n="dedc106c">
              I samma motion tar vi upp frågor om vattenbruk och fiskodling,
              som är ett annat viktigt utvecklingsområde inom det svenska fisket.
              Vi föreslår att handlingsplaner tas fram för miljöanpassning av
              fiskodlingar respektive minskad utsättning av odlad fisk i vilda
              bestånd, eftersom detta riskerar att försämra den genetiska variationen
              i de vilda bestånden. Vi föreslår även att Sverige liksom Norge
              bör tillsätta en rymningskommission för att studera effekterna
              av rymningar från och anläggningshaverier vid fiskodlingar. Detta
              utvecklar vi i reservation nr 9.
            </seg>
            <seg n="43d05d8a">
              Avslutningsvis vill jag i likhet med Jan-Olof Larsson säga något
              kort om EU:s fiskeavtal med tredjeländer, i praktiken vanligen
              afrikanska länder. Vi anser att de orättfärdiga avtal som är tecknade
              med olika länder och som lett till utfiskning av andra länders
              fiskebestånd måste upphävas, att de ekonomiska subventionerna
              från EU:s skattebetalare till EU:s fjärrfiske måste upphöra och
              att det i framtiden måste finnas garantier för att fisket i tredjeländers
              vatten bara får ske på verkliga överskottsresurser.
            </seg>
          </u>
          <note type="speaker" n="65d471f9">
            Anf. 80 TINA EHN (mp):
          </note>
          <u who="tina_ehn_9c2cbf" xml:id="i-b05305cd27a43f26-5" n="05f0d685">
            <seg n="cab56ca3">
              Herr talman! Miljö- och jordbruksutskottets betänkande 22 handlar
              om fiskeripolitik. Riksrevisionens granskning är nog det som är
              mest intressant i betänkandet. Kritiken är ganska omfattande,
              och något annat vore egentligen underligt.
            </seg>
            <seg n="67b1016f">
              Miljöpartiet har följt frågan genom åren och har tidigt uppmärksammat
              problemet att det är själva fisket som haft den största åverkan
              på beståndens utveckling även om många påstått att det berott
              på andra faktorer.
            </seg>
            <seg n="03dc9857">
              Vi har påtalat att det har varit en för stor flotta i förhållande
              till det biologiska underlaget. Vi har ansett att det småskaliga
              kustnära fisket har offrats på grund av dessa strukturproblem.
            </seg>
            <seg n="a85daaf7">
              Vi har lagt fram tuffa förslag under åren som gått. De var så
              tuffa att vi fick kalla handen från EU när vi slog larm om hur
              läget var för torsken inte minst i Östersjön. Det var ställningstaganden
              som skakade om fiskeripolitiken rejält.
            </seg>
            <seg n="d4ee7e5a">
              Kravet på torskfiskestopp blev en stor och viktig väckarklocka
              för många. Det kravet var förstås inte bara av godo. Det gav en
              bismak för alla som fiskade torsk. Men om politiken misslyckas
              med sin uppgift drabbas någon.
            </seg>
            <seg n="aedf3ff1">
              I det här fallet har först torsken drabbats och därmed rubbat
              ekosystemen. Debatten skakade om och drabbade senare även torskfisket,
              det vill säga människorna som lever av att fiska.
            </seg>
            <seg n="e6ff3acb">
              Miljöpartiet har genom åren drivit frågor om naturresurser. Vi
              har också ansett att det är viktigt med en syn på resurser, i
              detta fall fisk, så att ett uthålligt fiske som lever på räntan
              och inte tar av kapitalet är det som råder.
            </seg>
            <seg n="fd6d4216">
              Systemen som finns och har funnits har dock inte gynnat det småskaliga
              och hänsynsfulla utan det som ekonomiskt kan visa på bäst effektivitet.
              Så snurrar vår jord. Man undrar när vi blir kloka nog.
            </seg>
            <seg n="8fc75aed">
              I granskningen redovisar Riksrevisionen en rad områden där insatser
              som rör fiskenäringen motverkar att fiskeripolitiken genomförs
              på ett effektivt sätt. De exempel som ges i granskningen på områden
              med sådana insatser är befrielse från energi- och koldioxidskatter,
              stöd, tillståndsgivning samt fiskerikontrollen.
            </seg>
            <seg n="1c4ec4bc">
              Riksrevisionens granskning visar också att det nationella handlingsutrymmet
              i den gemensamma fiskeripolitiken inte har klarlagts. Avsaknaden
              av rättslig analys medför att det saknas överblick över vad som
              är möjligt för regeringen eller Fiskeriverket att styra på nationell
              nivå och vad som endast kan påverkas via förhandlingar i EU.
            </seg>
            <seg n="b65d7b90">
              Granskningen visar dock att det finns ett betydande nationellt
              handlingsutrymme inom den gemensamma fiskeripolitiken och att
              Sverige bland annat har möjlighet att införa mer långtgående regler
              för svenska yrkesfiskare, vilket sällan har använts.
            </seg>
            <seg n="bfc117c2">
              Styrelsen anser därför dels att rättsläget bör klargöras med
              avseende på möjlighet och skyldighet inom fiskeripolitiken, dels
              att regeringen i ökad utsträckningen bör använda det nationella
              handlingsutrymme som finns inom fiskeripolitikens område.
            </seg>
            <seg n="651c7d15">
              Berättas bör också att miljö- och jordbruksutskottets uppföljnings-
              och utvärderingsgrupp har gjort en uppföljning av vilka resultat
              och konsekvenser som de fiskeripolitiska insatserna får för företag
              inom yrkesfiske, vattenbruk och fisketurism.
            </seg>
            <seg n="ff7bb082">
              Syftet med uppföljningen har varit att ge utskottet ett fördjupat
              beslutsunderlag. Målet för omstrukturering av fiskeflottan har
              varit otydligt och de fiskepolitiska insatserna har inte varit
              tillräckliga för att skapa en anpassning av kapaciteten i förhållande
              till fiskemöjligheterna. Fiskeflottan bör få en sådan struktur
              att resurserna säkras samtidigt som yrkesfisket ges rimligare
              förutsättningar att verka inom ramen för en hållbar utveckling.
            </seg>
            <seg n="a2d1fd3c">
              Det finns mycket att läsa och säga om hur fisket är. Intressant
              är dock att man upplever att diskussionen är annorlunda än vad
              den var för ett par år sedan när mandatperioden började. Flera
              har kommit till insikt om de tokigheter som förekommer och färre
              försvarar dessa.
            </seg>
            <seg n="51719b09">
              Vi ser i dag att man kommer fram till gemensamma ståndpunkter
              om att fiskeflottan är för stor och att utkast inte är något som
              ska fortgå. Det behövs generationer av fisk för att säkra ett
              bestånd.
            </seg>
            <seg n="795cb9c6">
              När det gäller bland annat torsk är det viktigt med bevarandet
              av stora honor som ger stora ägg som i Östersjön klarar av att
              flyta bättre och har en större överlevnad och så vidare. Vi ser
              att det finns massor av detaljer som är viktiga för helheten.
            </seg>
            <seg n="701917de">
              Ålen är en annan viktig varelse som få vet allt om, eller kanske
              ingen egentligen vet allt om. Vad vi vet är att den är hotad.
              All världens ål har sin början i Saragassohavet. Den lever i både
              salt och sött vatten, och olika individer beter sig lite olika.
              Vi vet också att kraftverksdammarna i Sverige mosar det mesta
              av ålen.
            </seg>
            <seg n="2c7e11b9">
              Vi har reducerat fisket på ål, men jag är rädd att vi inte har
              gjort tillräckligt. Jag ser nu att det i dagarna skrivs rätt mycket
              om konflikten mellan ål och säl. Är det meningen att vi ska fortsätta
              att fiska ål över huvud taget och därmed servera den i ålryssjor
              till sälen som kaxigt tar för sig utan blygsel?
            </seg>
            <seg n="6eb1f7ee">
              Som ett brev på posten kommer att man vill skjuta säl. Det har
              såklart blivit ett problem i sammanhanget. Ständigt handlar det
              om människans avgörande av vad som ska finnas eller ej och var
              någonstans.
            </seg>
            <seg n="95cf30c4">
              EU:s fiskeriavtal med tredjeland tas här upp i motioner, bland
              annat från Miljöpartiet. Det är verkligen en fråga om solidaritet
              och självkritik. Det finns ingen ursäkt som ger oss rätt att konkurrera
              ut småskaliga mauretanska fiskare som med lerkrukor tar upp bläckfiskar
              och ska konkurrera med EU-subventionerade fiskeflottor.
            </seg>
            <seg n="ba208077">
              Herr talman! Slutligen vill jag upprepa något av vad Riksrevisionen
              kommit fram till i sina slutsatser och rekommendationer. Överkapaciteten
              i flottan är en viktig orsak till att flera fiskebestånd i dag
              är överfiskade. EU:s gemensamma fiskeripolitik har endast haft
              näringspolitisk inriktning. Men målet har nu delvis omformulerats
              för att säkerställa en långsiktigt hållbar utveckling både miljömässigt,
              ekonomiskt och socialt. Överfiske som hotar fiskebestånd ska stoppas,
              och försiktighetsprincipen ska tillämpas.
            </seg>
            <seg n="679d9f81">
              Det ligger ytterst på den borgerliga regeringen. Det ligger ett
              tungt ansvar på jordbruksministern, som tyvärr inte är här. När
              beslut om fiskeförvaltningsplaner fattas och kvoter fastställts
              går det inte att fortsätta att dribbla bort viktiga detaljer som
              kan vara avgörande för helheten.
            </seg>
            <seg n="d68a38c0">
              Med detta vill jag ställa mig bakom Miljöpartiets reservationer,
              och jag yrkar slutligen bifall till reservation 1.
            </seg>
          </u>
          <note type="speaker" n="fa572acc">
            Anf. 81 JEPPE JOHNSSON (m):
          </note>
          <u who="unknown" xml:id="i-d1ef57926ed862a9-0" n="136059b9">
            <seg n="41e92152">
              Herr talman! Ett långsiktigt och hållbart fiske måste bygga på
              principen bruka utan att förbruka. Fiske är en resurs som vi människor
              ska nyttja, och vi ska nyttja den på ett långsiktigt och hållbart
              sätt. Vi ska, som man säger i många andra sammanhang, leva av
              resursens avkastning och inte tära på kapitalet. Det stämmer fantastiskt
              bra på denna resurs.
            </seg>
            <seg n="18c6a26a">
              Herr talman! I detta sammanhang kan jag inte låta bli att uttrycka
              min glädje över att torsken i Östersjön har återhämtat sig så
              bra. Här har Sverige och vår jordbruksminister lagt ned ett stort
              arbete och engagemang, inte minst genom samarbete med andra länder.
              Man har suttit vid bordet, tagit kontakter, skapat allianser och
              sett till att mycket av det omfattande orapporterade fisket har
              stoppats. Det är det vi kallar för svartfiske. Jag behöver inte
              nämna några länder. Men det har man gjort, och det kan ingen,
              inte ens Jan-Olof Larsson förneka.
            </seg>
            <seg n="9850728a">
              Detta har varit möjligt genom att man samarbetar och driver frågorna
              i EU med kraft. Enskilda, mer eller mindre kändisar, och organisationer,
              till exempel Världsnaturfonden, har agiterat för att vi skulle
              bojkotta den svenska torsken, även den som var fångad inom de
              lagliga framförhandlade kvoterna och rejält kontrollerade ingen
              kan väl förneka att vi har en rejäl fiskekontroll i det här landet.
              Det hade varit klädsamt om man hade gått ut och sagt att nu kan
              vi med gott samvete äta denna fisk.
            </seg>
            <seg n="8e60bda0">
              Men så sent som i går i Dagens Nyheter vidhåller Världsnaturfonden
              att Östersjötorsken fortfarande är rödmärkt. Jag kan glädja mig
              åt att Miljöstyrningsrådet i alla fall har växlat om till gult
              ljus när det gäller torsken.
            </seg>
            <seg n="8fa2bef7">
              Konsekvensen av torskbojkotten är att fisken säljs till länder
              som Frankrike och Holland, där efterfrågan är stor och invånarna
              med förtjusning äter den svenskfångade torsken. Att långtradarlass
              efter långtradarlass med svenskfångad fisk går till andra länder
              kan vara ett miljöproblem i sig.
            </seg>
            <seg n="2f36de07">
              Jag missunnar inte fransmän och holländare ett gott mål mat på
              svensk torsk, men jag unnar svenska folket, er här och er på läktaren
              att få njuta av en god tillagad torskrätt, lagad av svensk, gärna
              närfångad, kvalitetstorsk. För egen del, herr talman, äter jag
              hellre svensk fisk som fångats inom lagliga och kontrollerade
              kvoter än fisk som rest runt halva jordklotet eller till och med
              i en del fall gjort hela rundan.
            </seg>
            <seg n="75d7486d">
              Herr talman! I det här betänkandet behandlas i första hand Riksrevisionens
              styrelses framställning angående statens insatser för ett hållbart
              fiske samt ett antal motioner från den allmänna motionstiden.
              Riksrevisionen framför kritik på en rad områden med den goda avsikten
              att vår fiskeripolitik ska bli ännu bättre och effektivare.
            </seg>
            <seg n="01fc61c7">
              Vi från utskottsmajoriteten välkomnar synpunkter från Riksrevisionen,
              konstaterar att det pågår ett arbete och att åtgärder har vidtagits
              för att åstadkomma ytterligare förbättringar. Det är bra att fiskeripolitiken
              granskas av oberoende ögon. Granskningen kommer att bidra till
              att vårt fiske kommer ytterligare en bit mot målet. Målet är ett
              långsiktigt hållbart fiske, både när det gäller det storskaliga
              fisket och det småskaliga och kustnära fisket.
            </seg>
            <seg n="39b172d0">
              Herr talman! I regeringens regleringsbrev till Fiskeriverket
              är bruka utan att förbruka ett av de viktigaste budskapen. I regleringsbrevet
              för innevarande år finns dessutom några punkter.
            </seg>
            <seg n="5e150648">
              Ordern är given. Vi ska dit, till det målet.
            </seg>
            <seg n="99967694">
              Herr talman! I stort sett alla som är engagerade i fiskerifrågor
              talar lyriskt om det kustnära och småskaliga fisket. Det gör vi
              också. En åtgärd som skulle kunna gagna detta är att man har delat
              upp kvoterna mellan garn och trål.
            </seg>
            <seg n="23549f46">
              Tyvärr är det så nu måste jag nämna det, Tina att det finns de
              som saboterar det småskaliga fisket, i allra högsta grad. Det
              är ett djur som du har kramat en gång i tiden väldigt mycket,
              och det är sälen.
            </seg>
            <seg n="58c7c93e">
              Jag förstod att du tyckte att det var lika viktigt att sälen
              hade mat som att vi hade mat. Jag delar inte riktigt din åsikt.
              Torsken ska också vara för mänskligt bruk.
            </seg>
            <seg n="a63e24bf">
              Det hade aldrig gått att ha samma politik om vi hade haft det
              när det gäller älgen. Då hade den sprungit in i villaträdgården
              och ätit upp för folk. Det hade folk inte tolererat.
            </seg>
            <seg n="acd7c986">
              Det hade heller inte gått om det hade varit en massa älgar som
              sprang ute på de stora vägarna ni gillar visserligen inte stora
              vägar och bilar. Det hade inte varit okej om älgen hade varit
              ute och rört sig så mycket på vägarna. Där har vi en beskattning,
              inte för att ta död på dem utan för att få ett bestånd som vi
              tål. Samma bör gälla sälen. Vi måste nog komma dit.
            </seg>
            <seg n="c6d255d2">
              Jag är övertygad om att det i framtiden kan bli möjligt att öka
              antalet fiskare som kan försörja sig på småskaligt fiske, inte
              minst om de ökar sina inkomster genom att vidareförädla. Man kan
              ha en restaurang, man kan sälja till den lokala restaurangen,
              man kan sälja färsk fisk till folk i inlandet. Man kan naturligtvis
              kombinera sitt fiske med naturupplevelser. Folk får följa med
              och se hur yrkesfiske går till. Man får ett mervärde av fisken.
            </seg>
            <seg n="bc843859">
              Jag ser fram emot att regeringen i kommande propositioner lägger
              förslag som underlättar för våra fiskare att driva verksamheten
              i denna riktning.
            </seg>
            <seg n="fa94f5f3">
              Herr talman! Närfiskat är ett initiativ från fiskbranschen själv.
              Det är inget direktiv uppifrån. Med Närfiskat får du och jag som
              konsument reda på var fisken har sitt ursprung, vilken båt som
              har fiskat den och när den är såld till förstahandsmottagaren.
              Jag tycker att det är ett lovvärt initiativ som har kommit från
              fiskenäringen själv. Jag tror mycket på det.
            </seg>
            <seg n="3ba19dce">
              Fisken är en ändlig resurs och ska brukas, inte förbrukas. Vi
              behöver i framtiden ett storskaligt fiske för att förse medborgarna
              och livsmedelsindustrin med fisk även när det blåser och stormar.
              Då kan det småskaliga fisket kanske inte gå ut och göra sitt jobb.
            </seg>
            <seg n="a4914cd6">
              För att anpassa fiskeflottan det har nämnts innan här till den
              mängd fisk som finns och är möjlig att fånga har redan några stora
              torsktrålare skrotats ut. För några dagar sedan kom ett meddelande
              från Fiskeriverket om ytterligare pengar för att skrota ut en
              del båtar och helt enkelt anpassa det storskaliga fisket till
              den mängd fisk som finns.
            </seg>
            <seg n="ed926485">
              Herr talman! Utskottet förutsätter att regeringen i lämpligt
              sammanhang återkommer till riksdagen med en redovisning av de
              åtgärder som vidtagits och som är på gång för att säkerställa
              ett framtida hållbart fiske.
            </seg>
            <seg n="c960d672">
              Det kan ske lämpligen i samband med kommande budget eller då
              propositionen som bygger på den snart avslutade fiskelagsutredningen
              läggs på riksdagens bord.
            </seg>
          </u>
          <note n="2fa26637">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <u who="unknown" xml:id="i-8743638c37eff015-0" n="136059b9">
            <seg n="51a6e942">
              Avslutningsvis vill jag instämma i rubriken på ledaren i senaste
              numret av tidningen Yrkesfiskaren: Det måste bli enklare, roligare
              och mer lönsamt att vara fiskare.
            </seg>
          </u>
          <note n="698150ab">
            I detta anförande instämde Rune Wikström (m).
          </note>
          <note type="speaker" n="a80d8257">
            Anf. 82 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-144702dfda1d1354-5" n="0b563c68">
            <seg n="ade57785">
              Herr talman! Jeppe Johnsson tar upp Närfiskat. Det är naturligtvis
              ett mycket lovvärt initiativ. Både vi i oppositionen, fiskaren,
              till och med bonden håller med om att ursprungsmärkning är oerhört
              viktigt. Vi bara hoppas att vi får med regeringen på det synsättet
              också. Det är viktigt att de som sitter på läktaren här ska kunna
              välja rätt produkt utifrån både miljö och bestånd.
            </seg>
            <seg n="e72f55e9">
              År 2012 ska EU:s fiskepolitik stöpas om. Förra veckan kom EU:s
              grönbok. Den grönboken går nu ut till medlemsländerna för att
              diskuteras och analyseras. Vi ska då också ha åsikter om vad vi
              tycker är viktigt, vad Sverige tycker är viktigt.
            </seg>
            <seg n="454218f6">
              Som jag sade i mitt anförande handlar det inte om att göra upp
              en så lång lista som möjligt på vad vi vill förändra vi kan räkna
              upp otaliga saker utan det gäller att koncentrera sig på de frågor
              som vi politiker och fiskarna tycker är viktiga att förändra i
              en framtida fiskepolitik.
            </seg>
            <seg n="de52a3d3">
              Vi i oppositionen vill ta vårt ansvar. Vi tycker att man ska
              tillsätta en parlamentarisk grupp för att ta reda på och diskutera
              vilka frågor som vi ska driva tillsammans och göra det just tillsammans
              för att få en styrka i fiskepolitiken.
            </seg>
            <seg n="81c8d993">
              Nej tack, säger högeralliansen till det här förslaget, vi klarar
              det här själva. Och förlorar vi valet avstår vi från att vara
              med och påverka fisket. Det får ni sköta.
            </seg>
            <seg n="e3961736">
              Är detta en sund inställning? Fiskarna runt kusten tycker att
              vi borde ha kommit överens om vilka frågor vi vill driva, men
              ni tycker inte det. Varför är det på det viset?
            </seg>
          </u>
          <note type="speaker" n="0f3754be">
            Anf. 83 JEPPE JOHNSSON (m) replik:
          </note>
          <u who="unknown" xml:id="i-5896e799ab4d09e7-0" n="136059b9">
            <seg n="238996d6">
              Herr talman! Vi ska komma med detta 2012. Jag måste erkänna,
              Jan-Olof Larsson, att så långt är jag inte mina förberedelser.
              Jag kan inte tänka mig att alliansregeringen och vi som sitter
              här inte skulle välkomna att vi var överens om en sådan sak. Det
              finns lite tid kvar, och det finns många idéer att hämta upp.
              Jag vet faktiskt inte var du har fått detta ifrån.
            </seg>
          </u>
          <note type="speaker" n="6ef042b1">
            Anf. 84 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-144702dfda1d1354-6" n="0b563c68">
            <seg n="82a6c6fd">
              Herr talman! Jo, det står i vår motion som ni har avstyrkt. Där
              kan du läsa det. Hade du läst de papperen hade du kanske kunnat
              ta rätt ställning. Till och med jordbruksministern är helt inne
              på det här. Jag frågade honom vad han tyckte i den här frågan
              när vi hade utskottsmöte. Han tror att han ska kunna diskutera
              grönboken under ordförandeskapet, men det kan han inte göra eftersom
              de andra länderna inte har kommit fram med några åsikter. Dem
              ska de lämna in i december i år när vårt ordförandeskap tar slut.
              Jag tror att det hade varit nationellt viktigt att vi i Sverige
              hade kunnat enas om ett par tre viktiga frågor att lyfta fram.
              Det tycker de som fiskar runt våra kuster och många andra politiker
              att vi ska göra för att vi ska få en styrka i vår fiskepolitik,
              men högeralliansen i utskottet tycker tyvärr inte det. Jag tycker
              att det är olyckligt att man har den inställningen.
            </seg>
            <seg n="6bcc1415">
              Vi får väl hoppas att vi kan få en annan tingens ordning nästa
              september. Då ska vi kunna påverka, och ni får stå bredvid och
              titta på eftersom ni inte vill vara med. Det blir som det blir.
            </seg>
            <seg n="749a23be">
              Ni hade en motion om fritidsfiske. Den handlade om det så kallade
              bulefisket i Öresund. Fiskeriverket har gått ut och förbjudit
              det fisket, säger man. Det är nog riktigt, men det är bara det
              att man åker från den danska kusten över på svenska vatten och
              fiskar. De stora romhonorna samlar sig i stora bulor, och man
              fläker sönder dem man inte får upp. Det är rent horribelt att
              göra detta. Med tanke på hur fint samarbete ni har med olika allianser
              borde det vara rimligt att kunna komma överens med den danska
              fiskeriministern om att stoppa den här typen av fiske som är ett
              sådant fruktansvärt förbrukande av resurser. Det är inte att bruka,
              utan det är att förbruka.
            </seg>
          </u>
          <note type="speaker" n="cdd5991a">
            Anf. 85 JEPPE JOHNSSON (m) replik:
          </note>
          <u who="unknown" xml:id="i-5896e799ab4d09e7-1" n="136059b9">
            <seg n="e39d02aa">
              Herr talman! Även om detta inte kommer upp förrän i december
              har vi den inställningen att vi kan påverka fiskepolitiken även
              om vi inte är ordförandeland. Det gör vi nu. Det har vi gjort
              när det gäller svartfisket i Östersjön. Det kommer vi att kunna
              göra här också. Vi lägger inte av bara för att ordförandeskapet
              är slut, utan vi är aktiva i EU hela tiden. Det utgår jag ifrån
              att ni också är även om ni är en allians där inte alla riktigt
              vill vara det.
            </seg>
            <seg n="6b7e288a">
              Jan-Olof Larsson beskriver det så kallade bulefisket i Öresund
              riktigt ordentligt. Det tog inte många timmar förrän vi förbjöd
              det. Jag är väldigt glad att vi har en fiskeminister i dag som
              har skapat en kontakt med den danska fiskeministern. Jag är övertygad
              om att det är mer verkningsfullt att ha en kontakt med den ministern
              än att bara stå här och racka ned på detta. Jag är övertygad om
              att Eskil gör sitt bästa för att komma fram på den punkten också.
              Han har gjort andra överenskommelser med dansken. Det är inte
              lätt, men det är möjligt om man räcker ut handen.
            </seg>
          </u>
          <note type="speaker" n="54a748a2">
            Anf. 86 TINA EHN (mp) replik:
          </note>
          <u who="tina_ehn_9c2cbf" xml:id="i-b05305cd27a43f26-6" n="05f0d685">
            <seg n="50b1fd55">
              Herr talman! Det är intressant att vi har en jordbruksminister
              som har lanserat begreppet bruka utan att förbruka. Det är egentligen
              ganska självklart för oss. Jag kan tycka att vi har lite olika
              utgångsläge när det gäller hur vi ser på naturen, resurserna och
              djurarterna. Jag skulle gärna krama en säl om det var okej att
              göra det, men jag tror att man ska vara lite försiktig. Jag gör
              inte det. Jag kramar inte sälar, men jag har sett små kutar som
              har blivit övergivna på grund av att man har gjort det ena och
              det andra.
            </seg>
            <seg n="17397dfa">
              Var står ni moderater när det är fel i systemen, när det finns
              ett överfiske som hotar? Vi får ofta en släng för att vi har ställt
              oss på den sidan, försvarar och säger nej till allting. Med facit
              i hand tycker jag att man ska ha lite självkritik. Nu återhämtar
              sig torsken, vilket är väldigt trevligt. Det ska bli väldigt intressant
              att följa den utvecklingen och se vad som händer och hur starka
              de årsklasser som kommer är. Men inte desto mindre har vi haft
              ett överfiske där, och vi har fortfarande ett överfiske globalt
              och lokalt på många sätt. Då är Moderaterna inte på den sidan,
              utan då står Moderaterna fortfarande på den näringspolitiska sidan
              och försvarar och driver upp argumentationen. Det är lite tråkigt
              att man aldrig kan få kredit för att man ställer sig på de svagas
              sida, vilket också har med arter att göra.
            </seg>
            <seg n="dca3f195">
              Jag kan inte tycka att det är ett bra sätt att alltid skjuta
              allting som är ett problem. Det står jag för. Det handlar även
              om sälar. Jag kan tycka att det kan finnas andra sätt ibland.
              I dag skjuter vi inte sälar för att överleva, vilket min farfar
              gjorde en gång i tiden när han jagade säl i Bottenviken.
            </seg>
          </u>
          <note type="speaker" n="55cecbc6">
            Anf. 87 JEPPE JOHNSSON (m) replik:
          </note>
          <u who="unknown" xml:id="i-5896e799ab4d09e7-2" n="136059b9">
            <seg n="6848aa45">
              Herr talman! Vi räddar torsken. Ska vi rädda den för att den
              bara ska var för sig själv och för att sälen ska äta upp den,
              eller ska vi rädda den för att också vi människor ska ha den som
              ett bra livsmedel? För mig innebär räddningen av torsken att vi
              måste ta vara på den. Det innebär naturligtvis att det måste kunna
              finnas sälar, men sälen tar även sådan torsk som inte sitter i
              garnet. Sälen är ett hot mot den ökande torsken. Vi måste ha en
              balans mellan sälen och torsken. I detta system måste också människan
              finnas och ha rätt, i alla fall enligt mitt sätt att se det, att
              bruka torsken utan att förbruka den.
            </seg>
            <seg n="372de297">
              Moderaterna står ingen annanstans än var alliansregeringen gör.
              Som jag sade i mitt anförande ska vi ta räntan på kapitalet. Vi
              är inte så dumma att vi vill utrota en resurs och ta alla pengar
              ett år, utan vi vill ta avkastningen på kapitalet. Det är att
              stå på näringens sida. Det är att långsiktigt garantera att näringen
              kan fortleva. En rovdrift slår undan benen också på näringen.
              I det här fallet är vi positiva till näringen, och därför är vi
              också restriktiva med hur mycket man kan fiska varje år.
            </seg>
          </u>
          <note type="speaker" n="a2ba45bf">
            Anf. 88 TINA EHN (mp) replik:
          </note>
          <u who="tina_ehn_9c2cbf" xml:id="i-b05305cd27a43f26-7" n="05f0d685">
            <seg n="66ce85ad">
              Herr talman! Jag är väldigt glad att höra Jeppe säga detta. Jag
              tycker att det känns mycket bra att få stå här och höra att han
              säger att vi ska ta av räntan och inte av kapitalet och att då
              står man på näringens sida. Då tycker jag att vi har kommit långt.
            </seg>
            <seg n="2deb8fa6">
              Jag tänker inte fortsätta den här debatten, utan jag tänker bara
              önska Jeppe lycka till med sitt engagemang. Det har viskats i
              mitt öra att det här är den sista debatten i kammaren. Hur olika
              man än är i sina åsikter känner jag alltid en väldigt stor respekt
              för det engagemang som människor har här i riksdagen. Jag önskar
              verkligen lycka till. Använd ditt engagemang till goda saker!
            </seg>
          </u>
          <note type="speaker" n="43d68261">
            Anf. 89 JEPPE JOHNSSON (m) replik:
          </note>
          <u who="unknown" xml:id="i-5896e799ab4d09e7-3" n="136059b9">
            <seg n="8027b85d">
              Herr talman! Tack för det, Tina! Vi har kommit långt i alliansen,
              jag tackar för det, och vi ska komma ännu längre för det är ju
              ytterligare lite kvar. Vi har kommit ganska långt i fiskefrågorna
              också, fast jag ska säga här att jag skulle vilja att det hände
              ännu mer.
            </seg>
            <seg n="8b9c8f2a">
              Jag vill sluta med mina avslutningsord. Det måste om man ska
              kunna leva på det fortsättningsvis vara enklare och roligare att
              vara fiskare, och ska man kunna vara fiskare måste det också vara
              mer lönsamt. Det kan det vara. Det jobbar vi på, och jag tror
              att vi lyckas.
            </seg>
          </u>
          <note type="speaker" n="ed82746f">
            Anf. 90 JACOB JOHNSON (v) replik:
          </note>
          <u who="jacob_johnson_6c8957" xml:id="i-6cfa6138507bea1b-1" n="edf6770e">
            <seg n="18533627">
              Herr talman! Det viskades också i mitt öra att Jeppe Johnsson
              ska sluta, men innan jag kommer in på det tänkte jag ställa några
              frågor om den förbättrade återrapporteringen och resultatredovisningen
              som jag tror att vi bägge anser är viktiga för att utveckla ett
              hållbart fiske.
            </seg>
            <seg n="fd927ad0">
              Du har själv tagit upp det, och det står i betänkandet om den
              fördjupade resultatredovisning som Jordbruksdepartementet planerar
              att komma med till budgetpropositionen eller kanske senare i samband
              med propositionen om fiskelagstiftningen.
            </seg>
            <seg n="e7a64e41">
              Jag sade i mitt inlägg att jag tycker att det vore väsentligt
              om det kommer redan i budgetpropositionen, och jag vill fråga
              hur Jeppe Johnsson ser på det och om han är beredd att verka för
              att regeringen kan tidigarelägga det för att få ett bättre underlag
              för den kommande debatten om fiskerilagstiftningen.
            </seg>
            <seg n="21d79532">
              Sedan vill jag också fråga Jeppe Johnsson som har lång erfarenhet
              av detta arbete hur han ser på underlagen vid beslut i utskott,
              och även i EU-nämnden så småningom, om fiskekvoter som man tar
              varje år. Min erfarenhet från några års arbete i utskottet och
              EU-nämnden är att de här underlagen kunde vara tydligare och mer
              pedagogiska. De kunde innehålla mer substans och inte bara hänvisa
              till andra dokument. Jag undrar hur Jeppe Johnsson ser på det.
            </seg>
          </u>
          <note type="speaker" n="97df0a09">
            Anf. 91 JEPPE JOHNSSON (m) replik:
          </note>
          <u who="unknown" xml:id="i-5896e799ab4d09e7-4" n="136059b9">
            <seg n="d8845731">
              Herr talman! Naturligtvis hoppas jag att vi ska komma med detta
              redan i budgetpropositionen. Sedan har vi den gedigna Fiskelagsutredningen.
              Jag tror att mycket kommer där, och det får väl ta sin lilla tid,
              men naturligtvis hoppas jag att det kommer redan i budgetpropositionen.
            </seg>
            <seg n="298ffd93">
              När det gäller underlagen och om de är pedagogiska eller ej har
              jag svårt att uttala mig, men de kan säkert bli bättre.
            </seg>
            <seg n="ce868b37">
              Jag har också en önskan att forskning och fiskare i framtiden
              ska samarbeta på ett helt annat sätt än vad de gör i dag, för
              då tror jag att det blir mycket bättre resultat och då blir det
              inte dessa konflikter. Min förhoppning är att forskning och fiskare
              i framtiden kommer att gå mer hand i hand.
            </seg>
          </u>
          <note type="speaker" n="b4b95934">
            Anf. 92 JACOB JOHNSON (v) replik:
          </note>
          <u who="jacob_johnson_6c8957" xml:id="i-6cfa6138507bea1b-2" n="edf6770e">
            <seg n="739f00f2">
              Herr talman! När det gäller bättre pedagogiskt underlag till
              oss som sitter i utskotten kunde departementet låta sig inspireras
              av Fiskeriverkets årliga rapport med beståndsbeskrivningar till
              exempel. Jag tycker att de kunde vara mer tydliga när de hänvisar
              till ISIS rekommendationer. Det brukar ofta vara en hänvisning
              till att de har beaktats utan att man närmare utvecklar vad ISIS
              själva har tyckt.
            </seg>
            <seg n="e402a154">
              Diagram, kartor och tabeller är sådant som jag uppskattar, och
              ibland tror jag kanske att det saknas viss kompetens på departementen
              för att kunna göra detta pedagogiska underlag.
            </seg>
            <seg n="6350dc45">
              Avslutningsvis vill jag tacka Jeppe. Jag har suttit ganska kort
              tid i utskottet, och Jeppe har suttit väsentligt längre. Jag vill
              också framföra en hälsning från hela oppositionen, liksom från
              Jan-Olof som inte visste om att det är din sista debatt i dag.
              Du har med din blekingska dialekt och ditt goda humör varit ett
              fint tillskott i utskottets arbete!
            </seg>
          </u>
          <note type="speaker" n="8226cb05">
            Anf. 93 JEPPE JOHNSSON (m) replik:
          </note>
          <u who="unknown" xml:id="i-5896e799ab4d09e7-5" n="136059b9">
            <seg n="6cd356a0">
              Herr talman! Jag tackar så väldigt mycket för detta! Någon gång
              framåt sommaren kommer jag att lämna det här och gå vidare i en
              kommun som har väldigt mycket fiske. Där ska jag göra mitt bästa
              för att fisket ska kunna blomstra på nytt, inte minst det småskaliga
              och kustnära fisket eftersom det är viktigt för min bygd. Det
              är viktigt inte bara för att vi kan äta fisken, utan för att det
              är en kultur som gör att vi som bor där trivs och de som gästar
              oss tycker att det är fantastiskt trevligt att komma dit. Tack,
              allesammans!
            </seg>
          </u>
          <note type="speaker" n="e4b73401">
            Anf. 94 ERIK A ERIKSSON (c):
          </note>
          <u who="unknown" xml:id="i-d8d26951cad00688-2" n="136059b9">
            <seg n="6383d114">
              Herr talman! Ärade ledamöter och medborgare i vårt gamla land!
              Fisk är en fantastisk resurs, och fiskbruket och vattenbruket
              är också en fantastisk resurs. Jag tycker att fokus mycket har
              landat på de negativa sidorna i debatten, och vi har haft ett
              mycket allvarligt läge i våra hav. Därför är det välkommet med
              en framställning från Riksrevisionen, och det är den som vi i
              första hand behandlar här.
            </seg>
            <seg n="89d58e39">
              När det gäller den kritik som Riksrevisionen har riktat här handlar
              det om statens insatser för ett hållbart fiske åren 20022006 och
              på någon punkt om 2007. Det kan vara bra att ta upp några av de
              åtgärder som alliansregeringen har hunnit med på två och ett halvt
              år.
            </seg>
            <seg n="85fb6ac6">
              Att nationellt hantera frågor på ett klokt och trovärdigt sätt
              handlar om att vilja vara med och vara aktiv i stället för att
              sitta vid sidan av. Det har den här regeringen och jordbruksministern
              varit. Han har varit aktiv, och det har regeringen också varit
              och tagit aktiv del i samtalen med övriga EU-länder och övrig
              omvärld. Det har varit viktigt för fisket men också för hela ekosystemet
              som rör våra hav och fiskevatten.
            </seg>
            <seg n="44a22feb">
              Vi delar hav med våra grannländer, och fisken bryr sig inte om
              nationsgränser i första hand i alla fall. Vi vet inte så mycket
              om det, kanske. Det internationella arbetet har mycket stor betydelse.
              Centerpartiet och alliansen anser att Sverige ska vara mycket
              aktivt i att förändra EU:s gemensamma jordbrukspolitik. EU-kommissionens
              egen analys visar att EU har ett överfiske på ungefär 80 procent
              av fiskbestånden. Då är det inte märkligt att lönsamheten är dålig
              i fiskenäringen. Det är ett stort arbete att fortsätta för att
              förändra och för att få en tillväxt bland våra fiskarter.
            </seg>
            <seg n="43854e7d">
              När Sverige blir ordförandeland i EU och blir ansvarigt för den
              europeiska fiskepolitiken är det väldigt viktigt att se vilken
              debatt som förs i övriga Europa om vi ska kunna komma framåt.
              Den debatt som förs i södra Europa är inte densamma som förs i
              Sverige, Finland eller Danmark. Det är viktigt att Sverige noga
              överväger vilken linje vi ska driva för att kunna påverka frågan
              i ekonomisk, social och miljömässig riktning. Det här har bäring
              på de punkter som lyfts fram, tycker jag, i Riksrevisionens framställan.
              Det handlar om att ha mer levande hav.
            </seg>
            <seg n="37866264">
              Det handlar också om att ta hänsyn på rätt sätt. Vad har nu hänt
              hittills? Ja, i stället för att ha totalstopp på torskfisket har
              det blivit kvoter. Kvoterna har minskat, och det har gett en ökning
              av torsk. Senast i dag har flera här, bland andra Jeppe Johnsson,
              talat före mig om detta. Det är otroligt glädjande och tyder på
              en aktiv politik som kan göra skillnad. Vi menar att man ska vara
              delaktig i samarbetet med övriga EU-länder, men även med den övriga
              omvärlden och våra grannländer. Jag menar att vad som görs även
              på andra områden, till exempel havspropositionen, också är otroligt
              viktigt även om själva utfiskningsfrågan är en fråga för sig.
              Hur vi behandlar våra hav och hur vi hanterar detta är viktigt.
            </seg>
            <seg n="c3a74412">
              Jag menar att alliansregeringen har gjort skillnad och satt fokus
              på att man vill vara delaktig, och det måste vi fortsätta med.
              Vi ser en återhämtning, och forskarna är såvitt jag begriper enhälliga
              i detta, och det är bra.
            </seg>
            <seg n="85307aaa">
              Kvoterna pratar man mycket om. Alla som lyssnar på debatten är
              inte så insatta som vi kanske är i frågan, och det tycker jag
              att vi ska ha respekt för, inte minst när det gäller att kunna
              vara en aktiv konsument. Det är inte alltid lätt att veta vilken
              fisk som är okej att äta och vilken man ska undvika. Men jag tror
              ändå att de allra flesta skulle föredra en fisk som är fångad
              i vatten som man känner till som Jeppe Johnsson beskrev på ett
              fint sätt här. Den kanske är fångad av fiskare som man känner,
              beredd lokalt och handlad lokalt. Därför är det extra glädjande
              att jordbruksministern har tagit initiativ för det småskaliga
              fisket. Det tycker jag är bra.
            </seg>
            <seg n="ec9c80e7">
              Herr talman! Det handlar också om tredjelandsavtalen som berörs,
              och det finns en reservation om detta. Jag vill ändå säga att
              det direktiv som finns härrör från 2002, och då var det Socialdemokraterna
              som styrde landet. Det är extra viktigt om vi nu ska blicka framåt.
              När tio år har gått 2012 ska direktivet beslutas om på nytt. Då
              är det viktigt att man är delaktig. Då gör det stor skillnad om
              det är en alliansregering som är enig om fiskeripolitiken, vilket
              vi är, eller en opposition som inte visar på samma enighet och
              som dessutom kan välja att i EU-samarbetet ställa sig vid sidan
              av. Det gör stor skillnad, och det tycker jag är viktigt att komma
              ihåg.
            </seg>
            <seg n="d60e6fbb">
              Vi vill utveckla och uppmuntra en hållbar, småskalig fiskodling.
              Vi tror att även det är viktigt. Det kan vara ett komplement.
              Om det nu är så att vi inte kan fiska så mycket som vi skulle
              önska och våra duktiga yrkesfiskare inte kan ta upp så mycket
              som de egentligen har kapacitet till måste vi även blicka åt de
              håll där det finns nya alternativ. Detta måste gå hand i hand
              för att vi ska kunna möta framtiden ordentligt.
            </seg>
            <seg n="918f8284">
              Några detaljer har kommit fram här i debatten när det gäller
              det småskaliga fisket, men såvitt jag begriper är det väl trålare
              som är skrotade vilket inte påverkar det kustnära, småskaliga
              fisket i första hand. Sverige har ansökt om undantag vad gäller
              just rist, kopplat till kilowattdagar. I den frågan väntar man
              på besked från EU, så där har Sverige varit synnerligen aktivt.
              Det tycker jag är positivt.
            </seg>
            <seg n="c5c19748">
              56 miljoner extra i havspropositionen tycker jag också är något
              som är viktigt att få med i den här debatten. Det handlar om skrotning,
              åtgärder och överkapacitet.
            </seg>
            <seg n="a7ea23b7">
              Beträffande den grönbok som också nämns vill jag nämna att det
              är någonting som Fiskeriverket har fått möjlighet att titta på
              liksom dessutom miljöorganisationer. Det är alltså ingen som är
              undantagen i arbetet med att ta fram en ny grönbok. Regeringen
              är också delaktig och tycker hittills att det här arbetet ser
              bra ut. Under ordförandeskapet kommer Eskil Erlandsson i egenskap
              av ansvarig minister att vara ordförande, och jag tror att det
              är centralt att han tar plats och vågar diskutera framtidsfrågor,
              så att man inte väntar till 2012, för då är det för sent.
            </seg>
          </u>
          <note n="c6b344d1">
            Jag vill yrka bifall till förslaget i betänkandet och avslag
            på reservationerna.
          </note>
          <u who="unknown" xml:id="i-c06753fb3ad09a7c-2" n="136059b9">
            <seg n="dbf89c1d">
              Även jag vill tacka Jeppe Johnsson, som är en trevlig kompis
              i riksdagen här, och önska dig lycka till! Jag ser fram emot att
              få träffa dig i Blekinge nästa gång. Tusen tack!
            </seg>
          </u>
          <note type="speaker" n="0aa45f7f">
            Anf. 95 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-144702dfda1d1354-7" n="0b563c68">
            <seg n="8ed4173e">
              Herr talman! Jag måste ändå fråga om Centerpartiets åsikt är
              att om man har en trål är det fråga om storfiske, och har man
              inte en trål så är det fråga om kustfiske. I så fall tror jag
              att de uppe i Kosterfjorden blir relativt ledsna, för det är väl
              ett av de mest skonsamma fisken vi har över huvud taget, de som
              trålar räka uppe i Kosterhavet, med inflytande från både marinbiologer
              och andra forskare. Det var en väldigt märkvärdig definition.
            </seg>
            <seg n="41b59372">
              När det sedan gäller Eskils värnande om det kustnära fisket har
              vi en del kustnära och skonsamt fiske, men de använder rist. De
              använder selektiva redskap av olika slag. Och sedan säger Eskil
              och hans förhandlare nu är det ju Eskil som brukar stå här och
              tala om hur duktig förhandlare han är att man inte tänkte på det,
              när man förhandlade fram antalet dagar som man skulle få lov att
              fiska, att det prioriterade, det kustnära fisket med selektiva
              redskap, inte fick fler dagar än det icke selektiva fisket. Då
              förstår jag inte riktigt vad Erik A Eriksson menar med att han
              värnar det kustnära, skonsamma fisket. Det var ju det han glömde
              göra. Det föll ju bort.
            </seg>
            <seg n="944c0d74">
              När det handlar om EU:s nya fiskepolitik 2012 har vi diskuterat
              den. Jag har suttit i riksdagen sedan 2002. Fiskefrågor har jag
              varit med och diskuterat i alla fall sedan dess, de diskuterades
              innan dess också och de kommer säkert att diskuteras även efter
              2012.
            </seg>
            <seg n="c40dcdd9">
              Det handlar inte om det. Det handlar om att vi också under tiden
              ska skapa ett svenskt förhållningssätt ihop med näringen om vilka
              punkter som är viktiga att driva. Det var det jag ville komma
              fram med. Jag tror att det är viktigt att vi gör det.
            </seg>
          </u>
          <note type="speaker" n="c54a669d">
            Anf. 96 ERIK A ERIKSSON (c) replik:
          </note>
          <u who="unknown" xml:id="i-43dab60a23e4fd4e-1" n="136059b9">
            <seg n="9bff8551">
              Herr talman! Jag vill tacka för repliken och möjligheten att
              utveckla resonemanget. Jag kanske missuppfattade Jan-Olof Larsson
              i hans anförande, men när det nu är så att det är trålar som är
              skrotade och Sverige har ansökt om undantag vad gäller rist just
              för de kilowattdagarna tror jag att det faktiskt har betydelse
              och att det spelar roll.
            </seg>
            <seg n="0c5445cd">
              Det är kanske inte så lätt för åhörare att greppa detta, men
              jag vill ändå säga att det gör skillnad eftersom den generella
              minskningen i EU-uppgörelsen var 25 procent. Här gjordes ett undantag,
              och Sverige får vänta på ett besked. Det tycker jag ändå visar
              att man har varit aktiv.
            </seg>
            <seg n="c73acaae">
              Nu är inte jordbruksminister och fiskeminister Eskil Erlandsson
              på plats, men då kan väl jag passa på och skryta om honom lite
              grann, om det är så att det behövs. Han har tagit god plats, vilket
              tidigare socialdemokratiska ministrar inte har gjort. Det är ju
              det vi har fått se resultatet av: en passivitet från s-sidan med
              totala stopp. Dessutom har vi inte fått acceptans från andra länder.
            </seg>
            <seg n="58618b5d">
              Jag menar att det inte är något svårt knep Erlandsson har lyckats
              med. Han har satt sig i förhandlingar och lyckats få till stånd
              diskussioner med grannländer, ett grannland söderut, som då helt
              plötsligt har accepterat en verklighetsbeskrivning som man tidigare
              har förnekat.
            </seg>
            <seg n="fb29e786">
              Vi måste prata med andra för att få vänner. Jag tror att de öppna
              dörrarna är viktiga i det här sammanhanget. Att hänvisa till att
              det skulle vara bättre att ställa sig vid sidan av kan jag inte
              alls förstå över huvud taget. Ska man långsiktigt komma någonvart
              handlar det nog om att föra samtal.
            </seg>
            <seg n="86b3dcf0">
              Om torsken nu återhämtar sig måste väl det även gynna det småskaliga
              fisket, om jag nu har begripit det här rätt, och det måste även
              gynna ekosystemen. Jag hoppas att det är resultaten som räknas
              och att man även fortsatt kan vara aktiv.
            </seg>
            <seg n="7d312665">
              Sedan förstår jag om inte s-sidan är helt nöjd med nuvarande
              minister, men det hör väl till.
            </seg>
          </u>
          <note type="speaker" n="8f157c04">
            Anf. 97 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-144702dfda1d1354-8" n="0b563c68">
            <seg n="6cfacab6">
              Herr talman! Nej, det är klart att vi inte är nöjda med nuvarande
              minister, men det kanske inte är så ovanligt! Och det där med
              att skryta över Eskil behöver du inte bekymra dig om, för det
              klarar han så jättebra själv. Det gör han varje gång han visar
              sig. Så fort han öppnar munnen talar han om hur duktig han är.
              Det finns ingen människa i världen som kan bräcka honom i det.
            </seg>
            <seg n="d2eabe3b">
              Det kustnära fiske man försöker värna i dag från Eskils och hans
              kollegers sida och det man har lyckats komma fram till för svensk
              del innebär kanske att det kustnära fisket på västkusten slås
              ut. Då handlar det om räkfiske, kräftfiske och annat icke hotade
              arter på grund av dåliga förhandlingar. Det är där vi står i dag,
              och det kommer jag naturligtvis att påpeka för Eskil fler gånger.
              Men det är långt ifrån bra.
            </seg>
            <seg n="1c19a527">
              Erik som är bonde vet ju att innan man kan skörda måste jorden
              bearbetas, man måste så och man måste se till att grödan får rätt
              förutsättningar. Sedan kan man skörda.
            </seg>
            <seg n="74b98f4c">
              Det är inte så att våra socialdemokratiska ministrar har åkt
              ned och satt sig vid sidan om. Det är någonting som den här regeringen
              och dess företrädare här i riksdagen har fått i skallen. Det är
              så att vi påverkade de andra för att skapa förutsättningar för
              att de skulle inse hur illa ställt det var med fisken i havet.
              Man kom en bit på väg. Vi är inte framme ännu. Inte ens Eskil
              har lyckats komma ända fram. Han har svårt att komma överens med
              till och med de närmaste grannarna här. Men ibland har man gått
              ett steg längre och kommit en bit på väg, och det är bra. Det
              är bra att vi har kommit en bit på väg allihop. Vi behöver komma
              ännu några steg till.
            </seg>
            <seg n="4a94121c">
              Men den fiskepolitik som bedrivs i dag slår väldigt hårt mot
              svenskt västkustfiske. Det är sanningen. Det är skonsamt, det
              är med rist och det är kustnära.
            </seg>
          </u>
          <note type="speaker" n="d21c7272">
            Anf. 98 ERIK A ERIKSSON (c) replik:
          </note>
          <u who="unknown" xml:id="i-43dab60a23e4fd4e-2" n="136059b9">
            <seg n="c5f9a4c0">
              Herr talman! Som jag sade i mitt anförande är det väl så att
              fiskerinäringen lider av lönsamhetsproblem rakt över. Det gäller
              nog alla och envar. Det är min bild av det här. Det gäller även
              det småskaliga. Och jag tror att även om man skulle önska detta
              allra mest i världen kan man inte beskylla enbart jordbruksministern,
              fiskeministern, för detta. Det är ett stort problem som gäller
              hela näringen. Därför menar jag att de steg som tas är viktiga:
              att vi får ett friskare hav, att vi får en ökad förekomst och
              reproducering av torsk. Det är det som avgör.
            </seg>
            <seg n="357c219e">
              Jag lider verkligen med de yrkesfiskare som inte får någon lönsamhet
              i dag, men jag tror inte att det är avhängigt av vad Erlandsson
              har gjort på två och ett halvt år eller inte, utan det här är
              ett större problem än så.
            </seg>
            <seg n="d163d955">
              Det jag sade i mitt anförande var att när beslut fattades om
              det första direktivet var det en socialdemokratisk regering. Det
              är inte jag som har hittat på att man inte ställde upp i förhandlingarna
              från Socialdemokraternas sida, utan även opolitiska tjänstemän
              vittnar om detta liksom tjänstemän från andra EU-länder som vi
              har pratat med.
            </seg>
            <seg n="a0041238">
              Det må vara väldigt fel. Är det så att det är väldigt fel kan
              man ju också fundera över resultatet. Om man inte uppnår resultat
              genom det sättet att vara aktiv har vi ändå uppnått någon form
              av resultat genom att vara mer aktiva. Vi får väl se. Jag kan
              dela Jan-Olof Larssons uppfattning att framtiden kommer att utvisa
              detta.
            </seg>
            <seg n="505cc082">
              Det är trots allt glädjande att det illegala fisket minskar i
              vårt närområde. Det är mycket viktigt. Att vi fått en minskning
              av kvoterna har, menar vi, gett resultat. Vi hoppas verkligen
              att återhämtningen visar sig även nästa år. På så sätt kan yrkesfiskare
              och vi konsumenter känna oss mer tillfreds när vi går till affären
              i fortsättningen. Ett hållbart fiske vinner vi alla på.
            </seg>
          </u>
          <note type="speaker" n="0ee36d32">
            Anf. 99 LARS TYSKLIND (fp):
          </note>
          <u who="lars_tysklind_52dd95" xml:id="i-56d9c0f9269c5fe7-0" n="cda0979c" next="i-1d18625d7008bc7b-0"/>
          <note n="ef0fd6a7">
            Herr talman! Jag yrkar bifall till utskottets förslag i betänkandet
            och avslag på samtliga reservationer.
          </note>
          <u who="lars_tysklind_52dd95" xml:id="i-1d18625d7008bc7b-0" n="cda0979c" prev="i-56d9c0f9269c5fe7-0">
            <seg n="4fc11dae">
              Jag vill börja med att instämma i det som Jeppe Johnsson sade
              om att det är glädjande att Östersjötorsken är på väg tillbaka.
              I den redovisning vi fick vid seminariet om fiskefrågor för ett
              tag sedan kunde man visa att förvaltningsplanen hade betydelse.
              Det som vi beslutar om politiskt har verkligen betydelse.
            </seg>
            <seg n="1b2053ff">
              En annan sak som Jeppe Johnsson tog upp gällde forskare och fiskare.
              Om vi ska ha en fiskeripolitik och ett samförstånd som fungerar
              måste forskare och fiskare, men även myndigheter, föra en dialog
              och ta till vara varandras kunskap för att kunna driva frågorna
              framåt. Det har visat sig att i de sammanhang där man verkligen
              utnyttjat den kapaciteten har man också lyckats.
            </seg>
            <seg n="8616a5fe">
              Herr talman! Som en röd tråd finns i alla fiskedebatter den gemensamma
              fiskeripolitiken inom EU. Det är också den som Riksrevisionen
              haft att förhålla sig till när den gjort sin granskning. Av naturliga
              skäl är förslagen dock riktade mot åtgärder på nationell nivå.
            </seg>
            <seg n="045e8941">
              Att den gemensamma fiskeripolitiken inte har lyckats är nog alla
              mer eller mindre överens om. Det gäller både den ekologiska hållbarheten
              och den sociala och ekonomiska hållbarheten eftersom dessa hänger
              ihop. Det var intressant att i fredagens Göteborgs-Posten kunna
              läsa en debattartikel om reformeringen av fiskepolitiken skriven
              av Joe Borg, kommissionär för havsfrågor och fiske. I artikeln
              konstaterar kommissionären att det nu krävs en grundlig översyn
              i stället för en halvmesyr som bara räcker några år. Vidare konstaterar
              han att om vi klarar av att skapa ett ekologiskt hållbart fiske
              blir den sociala och ekonomiska hållbarheten en följd av detta.
            </seg>
            <seg n="b4d12437">
              När jag läste artikeln kunde jag som folkpartist känna viss tillfredsställelse.
              Det stämmer nämligen bra med vårt fiskeripolitiska program. Vi
              går i takt med Europa i den här frågan, och alliansregeringen
              har heller inte någon annan inriktning än denna.
            </seg>
            <seg n="31c1e22f">
              Herr talman! Man skulle kunna säga att Sverige nog är det EU-land
              som är kommissionärens bästa vän i dessa frågor. Kommissionen
              har många gånger varit ganska radikal i sina förslag, och det
              land som då stöttat kommissionen har varit Sverige och den svenska
              jordbruksministern. Utan tvekan har den svenska regeringen varit
              en mycket offensiv aktör i den gemensamma fiskeripolitiken, och
              det finns ingen anledning att tro att inte Sverige kommer att
              fortsätta att vara en stark aktör för att säkerställa ett långsiktigt
              hållbart fiske.
            </seg>
            <seg n="498fb531">
              Uttrycket bruka utan att förbruka har nämnts några gånger i debatten.
              Som Tina Ehn helt riktigt sade är det så självklart att man kan
              fråga sig varför man alls måste börja tänka i de banorna och skriva
              ned det. Jag tror att det ändå är viktigt att man gjort det, att
              man visat att det är det som är utgångspunkten, det vill säga
              den ekologiska utgångspunkten, i sammanhanget. Vi har tidigare
              i dag talat om balans mellan bevarande och brukande. Det gäller
              naturligtvis även inom detta område.
            </seg>
            <seg n="bab922b5">
              Herr talman! Låt mig säga något lite mer konkret om själva betänkandet.
              Det handlar till att börja med om Riksrevisionens styrelses framställning
              angående statens insatser för hållbart fiske och bygger på Riksrevisionens
              rapport från november 2008. Man kan konstatera att granskningen
              riktar sig bakåt i tiden till åren 20022007. Det som hänt under
              det senaste året har man tyvärr inte tagit ställning till. Jag
              vill nog påstå att mycket har hänt, och om följande ett och ett
              halvt år hade varit med hade Riksrevisionen kunnat se att det
              hänt positiva saker.
            </seg>
            <seg n="ae125025">
              Det pågår ett arbete med detta. Det har tagits fram många förslag.
              Riksdagen har fattat beslut om sanktionsmöjligheter. Det pågår
              en anpassning av fiskeflottan kapacitetsmässigt i form av den
              utskrotning som nämnts tidigare. Sverige har också lyckats få
              till stånd ett avtal med Danmark om ett fiskefritt område i Kattegatt.
              Det var inte många som trodde att vi skulle lyckas med det. Det
              pågår alltså hela tiden ett arbete.
            </seg>
            <seg n="1337158a">
              När det gäller den ekonomiska hållbarheten ligger en proposition
              för närvarande på riksdagens bord om överförbara individuella
              fiskerättigheter. Den kräver dock en egen debatt, och därför ska
              vi kanske inte ta upp den i dag.
            </seg>
            <seg n="f7989d54">
              De slutsatser som Riksrevisionens styrelse redovisar kan väl
              egentligen inte vara någon större överraskning för någon. Det
              handlar, som sagt, om åren 20022007, och det har ju funnits fler
              regeringar som varit delaktiga under den perioden. För alliansregeringens
              del gäller endast det sista året. En viss ödmjukhet i frågan kan
              kanske visas även från oppositionens sida.
            </seg>
            <seg n="1d16a2ee">
              Granskningen visar också att Sverige inte fullt ut utnyttjat
              det nationella handlingsutrymmet samt att det varit en bristande
              utvärdering och återrapportering till riksdagen om de statliga
              åtgärdernas effekt. Det är heller ingenting nytt. Det har diskuterats
              tidigare, och miljö- och jordbruksutskottets utvärdering har kommit
              fram till samma slutsats. Jag har även suttit i andra utskott
              där denna problematik har funnits. Det gäller alltså återrapporteringen
              av insatser, vilka de än må vara, och att det är svårt att se
              dem.
            </seg>
            <seg n="b00e6905">
              Jag vill påstå, herr talman, att den reservation som finns i
              denna punkt vad gäller kopplingen till Riksrevisionen, att vi
              skulle göra ett tillkännagivande till regeringen att göra det
              som den redan gör, knappast fyller något syfte i dagsläget. Från
              alliansens sida har vi den bestämda uppfattningen att regeringen
              tar dessa frågor på stort allvar och kommer att återkomma till
              riksdagen med ytterligare förslag i dem.
            </seg>
            <seg n="4218a841">
              När det gäller det nationella handlingsutrymmet har Fiskelagsutredningen
              som en av sina uppgifter att ta fram ett tydligt gränssnitt mellan
              det nationella utrymmet och EU. Också den frågan jobbas det alltså
              med. Vad gäller Riksrevisionens styrelses framställning ska resultaten
              naturligtvis beaktas, och med det arbete som nu pågår inbegrips
              även de synpunkterna. Ett tillkännagivande i en reservation skulle
              därför inte tjäna något syfte.
            </seg>
            <seg n="e4adee25">
              Herr talman! Om vi återgår till EU:s fiskeripolitik kan man säga
              att regeringen även här har jobbat framåtsyftande genom att ge
              Fiskeriverket i uppgift att se över och analysera den nuvarande
              politiken och hur den kan utformas i framtiden. Resultatet kommer
              framåt sommaren. Det är en bred process där Naturvårdsverket,
              Kustbevakningen och andra berörda myndigheter, liksom naturligtvis
              aktörer som yrkesfiskare och andra intressenter, ingår. Avsikten
              är att ta fram den breda svenska väl förankrade samsyn som är
              viktig att ha i diskussionen om reformeringsarbetet. Det pågår
              alltså en process för att få en samsyn. Oberoende av parlamentariska
              grupper eller inte är det inte något som man blundar för. Det
              är givetvis viktigt med samsyn i dessa frågor.
            </seg>
            <seg n="6302aaa4">
              I analysen ska man se på beståndsutveckling och biologiskt säkra
              gränser och vad det har för effekter på det svenska fisket. En
              effekt som vi kan se redan i dag är till exempel reduktionen av
              fiskeflottan.
            </seg>
            <seg n="c1567395">
              Det handlar också om måluppfyllelse, fiskerikontroll, vetenskaplig
              rådgivning som ska följas samt marknadsanpassade styrmedel. Här
              kan vi återigen nämna frågan om de överlåtbara fiskerätterna som
              nu finns på riksdagens bord. Man ska även titta på, som det sägs,
              konsumenternas inflytande. Man inser att konsumenterna har en
              oerhörd makt i dessa sammanhang. Jeppe Johnsson var inne på att
              om man får rekommendationer så har man en benägenhet att följa
              dem. Även om vi kan ha olika synpunkter på om de är berättigade
              eller inte kan vi inte sticka under stol med att konsumenterna
              har oerhört stor makt. När fiskarna tar fram ett initiativ som
              närfiske inser de naturligtvis att det skapar ett mervärde som
              konsumenterna är positiva till. Det finns alltså även en ekonomisk
              driftkraft i detta.
            </seg>
            <seg n="0b875fc5">
              Sedan kommer Sverige under ordförandeskapet enligt vad man har
              deklarerat att fortsätta driva de här frågorna för att få fram
              en översyn av EU:s gemensamma fiskeripolitik. Som nämndes här
              finns nu också en grönbok från kommissionen att ta ställning till.
              Den presenterades ju i förra veckan.
            </seg>
            <seg n="ada8363e">
              Jag tog på EU-nämnden upp detta med jordbruksministern och frågade
              om det är meningen att vi ska vänta till 2012 innan det händer
              något. Vi var väl rörande överens om att det sker ett kontinuerligt
              reformeringsarbete. Det är grunddirektivet som ska ändras. Förändringar
              pågår hela tiden.
            </seg>
            <seg n="459f920d">
              Herr talman! Jag vill också få sagt att jag tycker att arbetet
              med selektiva redskap är väldigt viktigt. Det är nog det absolut
              bästa sättet att åtminstone minimera utkasten och få ned fiskdödligheten,
              och det är ju det som är det intressanta i sammanhanget. Ansökan
              om undantaget för rist har faktiskt redan lämnats in, och man
              väntar sig ett svar ganska snart.
            </seg>
            <seg n="b7f2f72d">
              När det gäller EU:s fiskeavtal med tredjeland har naturligtvis
              en del förbättrats genom partnerskapsavtalen, och man har lagt
              mer fokus på utvecklingsåtgärder till stöd för det lokala fisket.
              Från Folkpartiets sida är vi dock oerhört skeptiska mot den här
              typen av avtal. I grunden tycker vi att de ska sägas upp så fort
              som möjligt. Detta är oetisk politik från EU:s sida, och det har
              vi också uttryckt tydligt i vårt program inför EU-parlamentsvalet.
              En av de punkter vi har tagit upp är att de här avtalen måste
              få ett slut. Vi ska kunna lämna stöd för fiskeförvaltning i u-länderna,
              men det finns ingen anledning att sedan ta betalt genom rovfiske
              på den fisk de har.
            </seg>
            <seg n="1092dcb1">
              Jag yrkar bifall till utskottets förslag. Också jag vill sälla
              mig till skaran som tackar Jeppe som en glad och god kamrat och
              önskar honom lycka till.
            </seg>
          </u>
          <note n="a2f772a9">
            I detta anförande instämde Anita Brodén (fp).
          </note>
          <note type="speaker" n="74754d1b">
            Anf. 100 IRENE OSKARSSON (kd):
          </note>
          <u who="christina_oskarsson_878bdc" xml:id="i-05e8d7dfa76b3eb7-0" n="42171bab" next="i-60e23e1ad82b1471-0">
            <seg n="63ff4de8">
              Herr talman! Miljö- och jordbruksutskottets ledamöter börjar
              väl nu att känna viss trötthet efter ett antal timmar här i kammaren.
              Det sista betänkande som vi för vår del behandlar i dag handlar
              också det om motioner men framför allt om Riksrevisionens rapport.
              I den rapporten påvisar revisionen att det finns ganska mycket
              att önska när det gäller hur regeringen bedriver fiskeripolitik.
              När det är sagt måste dock i samma andetag påpekas att större
              delen av det som tas upp i rapporten drabbar den tidigare socialdemokratiska
              regeringen och de beslut som den regeringen fattade, eller inte
              fattade. Men det fråntar inte den nuvarande alliansregeringen
              ansvaret att bli bättre och att fortsätta att utveckla det arbete
              som pågår. Det gäller både ur ett ekonomiskt och ur ett biologiskt
              perspektiv. Förvaltarskap måste vara nyckelordet.
            </seg>
            <seg n="baa862cf">
              Sverige och EU satsar stora resurser på fiskeripolitikens område.
              Ibland när man ser siffrorna kan man fundera på om det är det
              mest effektiva sättet att utnyttja resurserna. Vi kristdemokrater
              har sagt att vi är kritiska till hur EU och Sveriges tidigare
              regering har hanterat fiskeripolitiken.
            </seg>
            <seg n="03dbb26b">
              Alliansregeringen har nu ett annat angreppssätt, och det kan
              vi se resultat av. Jordburksministern är värd lovord från den
              här talarstolen, och han är nog värd att också själv få tala om
              vad han gör ibland. Han har nämligen lyckats mer än väl med sin
              goda sociala kompetens, som kanske är en av de viktigaste funktioner
              man kan ha med sig i arbetet med att motverka eller helst helt
              stoppa svartfisket i Östersjön. Jag tror att detta är en av de
              bidragande orsakerna till att torskbeståndet nu tycks återhämta
              sig. Om de siffror vi tidigare har fått se, där andelen fisk som
              togs upp svart var minst lika stor som den som togs upp vitt,
              har förändrats så att andelen svartfiske blivit närmare noll är
              det klart att det är en viktig anledning till att vi nu ser en
              förändring.
            </seg>
            <seg n="551774cf">
              Regeringen har, vilket är mycket glädjande, tagit initiativ till
              att driva på arbetet med översynen av den gemensamma fiskeripolitiken.
              Det är lite besynnerligt nu har väl Jan-Olof tröttnat efter en
              dag här i kammaren att man säger att vi inget kan göra för att
              vi ska vänta in att grönböckerna kommer. Det är väl återigen ett
              bevis på att den sociala kompetensen arbetar under tiden. Det
              är väl inte så dags när alla redan har tagit ställning det är
              väl det kulissarbete som kan pågå nu som kan ge resultat sedan?
              Då kanske äran faller på någon annan, men vi kan se till att vi
              ändå vet vem som har gjort jobbet, det vill säga vår jordbruksminister.
              Men det är mycket arbete som återstår, och det krävs ett bra underlagsarbete.
            </seg>
            <seg n="e3d351d0">
              Den fiskelagsutredning som nu pågår, som ska försöka göra om
              det lappverk eller snarare den felaktiga maskstorlek som vi har
              haft på arbetet hittills, väntar vi alla oss mycket av. Utredningen
              har fått förlängd tid, och det visar väl också på behovet av att
              reda ut alla teknikaliteter och juridiska spetsfundigheter i det
              här arbetet.
            </seg>
            <seg n="fbfdbd98">
              Herr talman! Det finns också andra viktiga punkter som behöver
              tillföras. Det gav det seminarium som vi i miljö- och jordbruksutskottet
              hade för några veckor sedan vid handen. Myndigheter, forskning
              och näring behöver bli bättre på tilltro till varandra. Fungerar
              inte den så fungerar inte arbetet. Forskare måste inse, näringen
              måste inse och vi politiska företrädare måste inse att det inte
              är var och en för sig utan tillsammans med ömsesidig respekt för
              det vi gör som vi kan nå framgång. Tilltron måste öka. Sverker
              Jagers referat av den undersökning som har gjorts gav åtminstone
              mig en skrämmande bild av att så inte har varit fallet hittills,
              och jag är övertygad om att den nuvarande regeringen gör allt
              som står i dess makt för att förändra det.
            </seg>
            <seg n="0fc8c3cb">
              Utskottet har arbetat med uppföljningsarbete under de gånga åren.
              Jag har nu fått förmånen att hålla ihop uppföljningsgruppen i
              utskottet. Jag kan se att det är mycket gediget arbete som har
              gjorts där, och det är många frågeställningar som har levererats
              till regeringen både till den nuvarande och till den tidigare
              när det gäller vad vi vill se för att tydligt kunna följa arbetet.
              Då är det glädjande att departementet nu mig veterligen är det
              första gången har bett om att få träffa oss för att tillsammans
              med uppföljningsgruppen titta på hur man på regeringssidan jobbar
              med visionen, målskrivningarna och de tydliga konkreta mål som
              ska kunna mätas och kanske, när det gäller fisken, vägas, för
              att vi ska kunna se om vi når dit vi vill.
            </seg>
            <seg n="10666a77">
              Detta förändrade arbetssätt tror jag kommer att leda till att
              vi får ett ännu tydligare ledarskap i de här frågorna och därmed
              det som rapporten efterfrågade: en bättre styrning och ledning
              av de myndigheter som har ansvar på det här området. Jag tror
              att det behöver göras mer där. Det behöver bli en tydlighet i
              rollfördelningen mellan de olika aktörerna, som jag sade tidigare.
            </seg>
            <seg n="60d8442f">
              En annan viktig pusselbit i det här arbetet är den havspolitiska
              propositionen som tangerar de här områdena såtillvida att det
              där finns förslag om att ytterligare utreda en havsmyndighet.
              Då är det viktigt att skicka med att det gäller att se helheten
              även i det sammanhanget, att se bredden i förvaltningen och i
              de havsresurser vi har.
            </seg>
            <seg n="ef4208d1">
              Det har under den innevarande mandatperioden hänt mycket positivt
              på fiskets område, men mycket återstår som sagt att göra. En annan
              pusselbit är den näringslivsutveckling som vi kan se i form av
              det landsbygdsprogram som finns och det gemensamma fiskeriprogram
              som finns utifrån EU:s fondstruktur.
            </seg>
            <seg n="538def69">
              Turistnäringen i kust och skärgård är en viktig bit i detta.
              Det gäller också det småskaliga fisket. Det kanske är för kustbandet
              vad mjölkproduktionen är för inlandet. Finns inte detta finns
              inte heller förutsättningarna för en levande kust och skärgård.
              Och då kanske det betänkande från miljö- och jordbruksutskottet
              som vi diskuterade först i dag mister lite av sin relevans.
            </seg>
            <seg n="8f2f87f2">
              Har vi inte en levande bygd att bosätta oss i kanske vi inte
              väljer att bo där. Det vore tragiskt.
            </seg>
            <seg n="a7335265">
              Det här visar återigen att alla frågor går samman och att det
              är viktigt att vi ser helheten i det arbete vi gör.
            </seg>
            <seg n="2ba9c9c2">
              En annan viktig punkt i detta sammanhang som också berörs i det
              här betänkandet är vattenbruket. Jag dristade mig att ta med den
              utredning som nu har kommit och har suttit och bläddrat lite i
              den under debattens gång. Jag konstaterar att där finns mycket
              goda förslag på hur den delen av nyttjandet av de vattenresurser
              vi har kan bli en pusselbit för en levande näring, en levande
              landsbygd och, kanske mer kopplat till mina hemtrakter, ett komplement
              till det näringsarbete som bedrivs i dag inom jord och skog. Oftast
              har vi ju dessutom ganska mycket sjöar och vattendrag.
            </seg>
            <seg n="05baa3ad">
              Så var vi där igen. För att få en levande bygd, ett levande land,
              behöver vi de här olika delarna.
            </seg>
            <seg n="7fdbe652">
              Men det här betänkandet berör också en fråga som har en dignitet
              som kanske går lite längre än normalt. Det handlar om tredje världen,
              och det handlar om hur EU ska bedriva fiskepolitik där.
            </seg>
            <seg n="4af02729">
              Då vill jag, herr talman, nämna vad som står på s. 30 i betänkandet.
            </seg>
            <seg n="e73aec64">
              Sverige arbetar för att förbättra dessa avtal så att gemenskapens
              subventioner minskar och den vetenskapliga informationen förbättras,
              så att man kan få fram adekvata beståndsuppskattningar.
            </seg>
            <seg n="1ce5a891">
              Vi, Sverige, har ett ansvar inte bara för fisket och naturresurserna
              i vår närhet, utan vi har det i ett globalt perspektiv. Vi har
              att vara föregångare och även driva på det här arbetet inom unionen.
            </seg>
            <seg n="547f4286">
              Då tror jag återigen att skryt lönar sig. Nej, men en gedigen
              person som har trovärdighet i de här frågorna lönar sig.
            </seg>
            <seg n="9030604b">
              Det handlar om att regeringen aktivt driver på för att förändra
              EU:s förhållningssätt i de här frågorna. Och vi är på god väg
              inom ett område som jag tycker är oerhört viktigt. Människorna
              i de här nationerna behöver till viss del de ekonomiska resurser
              som de här avtalen ger, men de behöver också förfoga över sin
              fiskeresurs på ett sätt som ger dem bäst avkastning. Där kan mer
              göras, och, herr talman, jag vet att det arbetet pågår.
            </seg>
          </u>
          <note n="fdbac9ba">
            Jag yrkar bifall till förslaget i betänkandet och avslag på samtliga
            motioner.
          </note>
          <u who="christina_oskarsson_878bdc" xml:id="i-60e23e1ad82b1471-0" n="42171bab" prev="i-05e8d7dfa76b3eb7-0">
            <seg n="1fa54c89">
              Herr talman! Till sist vill jag göra två saker.
            </seg>
            <seg n="dc40b40e">
              Först och främst vill jag tacka Jeppe för mycket lärdom vad det
              gäller fiske. Det den mannen inte vet om fiske och maskstorlekar
              får man väl i fortsättningen försöka få Rune att förklara.
            </seg>
            <seg n="0a8e8dfe">
              Sedan vill jag passa på att önska er alla en skön valborgsmässohelg,
              förhoppningsvis ute i den natur som vi har debatterat i fem timmar.
            </seg>
            <seg n="3f8c1f41">
              Återupptagna förhandlingar
            </seg>
          </u>
          <note n="f478e527">
            Överläggningen var härmed avslutad.
          </note>
          <note n="73269b37">
            Ajournering
          </note>
          <note n="b12d8a41">
            Kammaren beslutade kl. 15.53 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note n="7bbc3f0b">
            Förhandlingarna återupptogs kl. 16.00.
          </note>
          <note n="b507dca7">
            11 § Beslut om ärenden som slutdebatterats vid dagens sammanträde
          </note>
          <note n="96a9fd2a">
            Punkt 1
          </note>
          <note n="c663e979">
            Punkt 4
          </note>
          <note n="42309757">
            Övriga punkter
          </note>
          <note n="ca969ebe">
            Punkt 3
          </note>
          <note n="c663e979">
            Punkt 4
          </note>
          <note n="42309757">
            Övriga punkter
          </note>
          <note n="96a9fd2a">
            Punkt 1
          </note>
          <note n="39a9c8f9">
            Punkt 2
          </note>
          <note n="06948eba">
            Punkterna 3 och 4
          </note>
          <note n="96a9fd2a">
            Punkt 1
          </note>
          <note n="39a9c8f9">
            Punkt 2
          </note>
          <note n="c663e979">
            Punkt 4
          </note>
          <note n="42309757">
            Övriga punkter
          </note>
          <note n="1a021908">
            12 § Insolvens- och utsökningsrätt
          </note>
          <note n="4cc757db">
            Föredrogs
          </note>
          <note type="speaker" n="5e7ed32a">
            Anf. 101 FREDRIK LUNDH (s):
          </note>
          <u who="fredrik_lundh_47407c" xml:id="i-c80900c43d7025c7-0" n="4f3d1513">
            <seg n="386beb7f">
              Herr talman! Räcker inte pengarna till vinterkläder till barnen?
              Har småskulder raserat ekonomin? Många tänker nog att det aldrig
              kommer att drabba dem. Men det händer lättare än man tror. Orsakerna
              till överskuldsättning kan vara många: en livskris, arbetslöshet,
              sjukdom, skilsmässa eller ett misslyckat företagande.
            </seg>
            <seg n="71ccd9c6">
              Så tappar du din kreditvärdighet, nekas banklån och bankkort.
              Du får inte hyra bostad eller starta ett telefonabonnemang.
            </seg>
            <seg n="fd8344e3">
              När man hör ordet insolvens tänker nog många på sms-lån, och
              det är fullt naturligt eftersom det är ett kraftigt växande problem
              i dagens samhälle. Det är många, inte minst unga människor, som
              hamnar i skuldfällor. Det är giriga kreditföretag som utnyttjar
              människor i utsatta lägen. Totalt har en halv miljon svenskar
              betalningsanmärkningar, och på några år kan den siffran växa till
              en miljon.
            </seg>
            <seg n="a0ae3b31">
              Så här kan vi inte ha det. Utvecklingen är förödande, och det
              går alldeles för sakta från regeringens håll. Under tiden ökar
              antalet som tar lån och antalet som inte kan betala tillbaka.
              Människor drabbas. Framtiden krossas.
            </seg>
            <seg n="6f693562">
              Herr talman! Detta betänkande handlar om den mörka baksidan av
              insolvens. Det handlar om vardagen och verkligheten för människor
              som lever med skulder utmätning av bostäder, förbehållsbeloppet
              vid utmätning men också frågor som lönegarantier och bilmålvakter.
            </seg>
            <seg n="9b9683fa">
              Vi socialdemokrater står bakom alla våra reservationer men väljer
              här att yrka bifall till reservation 2, Utmätning av bostäder.
            </seg>
            <seg n="f792cfa9">
              Herr talman! Jobbkrisen riskerar att leda till massavhysning
              av villa- och bostadsrättsägare. Allt fler klarar inte av att
              betala sina bostadslån. De förberedande rättsprocesserna inför
              det som riskerar att sluta med en exekutiv försäljning har ökat
              markant enligt kronofogden.
            </seg>
            <seg n="16f598eb">
              Det är allvarligt att förlora sitt arbete, speciellt om man dessutom
              tvingats lämna a-kassan och inte har någon form av inkomstskydd.
              Men det är ännu allvarligare att förlora sin bostad. När det gäller
              utmätning av bostäder där det bor en barnfamilj anser vi socialdemokrater
              att lagstiftningen måste skydda barnen till dess att en annan
              bostad finns för familjen. Barnens bästa måste alltid komma i
              främsta rummet. Utmätning av en bostad måste vara det absolut
              sista steget. Alla andra alternativ måste ha prövats.
            </seg>
            <seg n="3033f7d3">
              De lagändringar som trädde i kraft den 1 januari 2008 om fullständig
              undersökning har i vissa fall lett till orimliga resultat. Det
              är bara att erkänna: Så här var det inte tänkt att bli. Till exempel
              har dyra bostadsrätter utmätts för relativt små skulder. I det
              lagstiftningsärendet gick inte dessa konsekvenser att överblicka.
              Men nu ser vi effekterna, och lagstiftningen måste snarast ses
              över.
            </seg>
            <seg n="53d78422">
              Herr talman! Köerna till socialkontoren runt om i landet växer.
              Det är tidigare okända grupper som behöver hjälp. Det är ungdomar,
              det är arbetslösa och det är sjuka som utförsäkrats. Samtidigt
              har Arbetsförmedlingens resurser kraftigt försämrats enligt en
              undersökning från fackförbundet ST. Hårdast slår krisen mot de
              unga som får gå först när varslen läggs.
            </seg>
            <seg n="45a493de">
              Numera ligger nivån på förbehållsbeloppet vid löneutmätning under
              gränsen för socialbidrag. Nivån är mycket viktig för de drygt
              120 000 gäldenärer som är föremål för löneutmätning. Menar vi
              allvar med att vi vill minska gruppen fattiga måste förbehållsbeloppet
              överstiga nivån för socialbidrag. Helst borde nivån nå upp till
              Konsumentverkets beräkningar över skäliga levnadskostnader.
            </seg>
            <seg n="aee349c1">
              Detta är en fråga regeringen nu måste hantera. Beloppet måste
              höjas. Samtidigt hoppas vi att regeringen också specificerar vilka
              kostnader som anses ingå i normalbeloppet. En sådan ändring skulle
              göra det möjligt att i större utsträckning än i dag medge tillägg
              för andra nödvändiga kostnader.
            </seg>
            <seg n="c98355b8">
              Herr talman! Statens kostnader för lönegarantier skenar i takt
              med ökade konkurser. Även om lönegarantier säkerställer arbetstagarnas
              rättigheter finns det flera osäkerhetsfaktorer för de anställda
              om deras företag hamnar på obestånd. De fackliga organisationerna
              har flera exempel på där det gått så långt att anställda inte
              fått ut de ersättningar som de egentligen har rätt till. Så kan
              vi inte ha det. Vi måste säkerställa att anställda inte drabbas
              utan får ut sina löner.
            </seg>
            <seg n="44665b72">
              På ett plan är jag dock faktiskt riktigt imponerad: hur regeringen
              utan att skämmas kan hävda att ökade kostnader för en skenande
              massarbetslöshet är satsningar. Sverige möter i dag den globala
              lågkonjunkturen sämre än EU-snittet. Orsaken är inte främst att
              vi är ett exportberoende land som drabbas extra hårt. Nej, den
              svenska exporten står sig hyfsat.
            </seg>
            <seg n="46012ec4">
              De stora problemen är i stället inhemska. Konsumtionen faller.
              Sparandet ökar. Med det följer också en ökad arbetslöshet.
            </seg>
            <seg n="0ab1742e">
              Därför pekar alla kurvor i dag på en dramatiskt ökad arbetslöshet,
              inte minst bland unga. Till viss del beror det på omvärldsfaktorer,
              till viss del inte. Den politiska debatten borde därför handla
              om två saker: Hur ser vi till att människor inte slås ut av arbetslöshet?
              Hur ser vi till att vi trots allt förlorar så få jobb som möjligt
              och lyckas skapa nya för att ersätta gamla?
            </seg>
            <seg n="953e2049">
              Att som regeringen gör skryta med att kostnaderna för a-kassa
              och andra passiva ersättningar till arbetslösa nu exploderar svarar
              inte på någon av dessa två frågor. Ingen blir ju glad av att placeras
              in i en jobb- och utvecklingsgaranti som varken ger jobb eller
              utveckling. I stället är det helt andra åtgärder som behövs.
            </seg>
            <seg n="ffbd9ebc">
              Men det, herr talman, får vi lämna till en helt annan debatt
              vid senare tillfälle.
            </seg>
          </u>
          <note type="speaker" n="4bbb00f1">
            Anf. 102 EGON FRID (v):
          </note>
          <u who="egon_frid_85d7bf" xml:id="i-5050d16b30a23af7-0" n="373beeaf" next="i-60fd3d9bcb575c45-0"/>
          <note n="32f6f13d">
            Herr talman! I betänkandet CU26 behandlar utskottet 25 motionsyrkanden
            från den allmänna motionstiden 2007 och 2008 om olika insolvens-
            och utsökningsrättsliga frågor. Motionsyrkandena gäller så kallade
            bilmålvakter, utmätning av bostäder, förbehållsbeloppet vid utmätning,
            Kronofogdemyndighetens försäljning av fast egendom med mera, bankernas
            uppsägning av lån, betalningstider i näringslivet, översyn av
            insolvensrätten, konkurstillsyn, lönegaranti och upphävande av
            en bestämmelse i handelsbalken.
          </note>
          <u who="egon_frid_85d7bf" xml:id="i-60fd3d9bcb575c45-0" n="373beeaf" prev="i-5050d16b30a23af7-0">
            <seg n="1a286a7d">
              Inledningsvis, herr talman, vill jag nämna att jag står bakom
              samtliga våra reservationer men väljer i dag att yrka bifall till
              reservation 2 och 3 som jag vill kommentera vidare här.
            </seg>
            <seg n="b65a17a4">
              Herr talman! När det gäller utmätning av bostäder, som vi hörde
              från Fredrik Lundh tidigare, där det bor en barnfamilj anser vi
              liksom motionären bakom motion C371 att lagstiftningen måste skydda
              barnen till dess att en annan bostad finns för familjen. Barnens
              bästa måste alltid komma i främsta rummet.
            </seg>
            <seg n="b3fe9d8c">
              Enligt vår uppfattning måste utmätning av en bostad komma i fråga
              endast när alla andra alternativ prövats. De lagändringar som
              trädde i kraft den 1 januari 2008 och som innebär att Kronofogdemyndigheten
              alltid gör en fullständig undersökning av den skuldsattes tillgångar
              har i vissa fall lett till orimliga resultat. Till exempel har,
              som vi hörde, bostadsrätter utmätts för relativt små skulder,
              och stora delar av bohaget har utmätts.
            </seg>
            <seg n="aea59804">
              I det tidigare lagstiftningsarbetet gick inte dessa konsekvenser
              att överblicka, men det är nödvändigt att rätta till dem. Det
              finns olika möjligheter att underlätta för gäldenärer att behålla
              sina bostäder och få hjälp med att sanera sina skulder. Att utmätning
              leder till vräkning gynnar inte de enskilda individerna, familjerna
              och barnen. Vi vet att gäldenärerna är personer som drabbats av
              tillfälliga orsaker, faktorer utanför deras egen kontroll. Att
              vräka gäldenärer leder oftast till kvarstående skulder och en
              omöjlighet för dem att göra rätt för sig. Att alla vill göra rätt
              för sig är vår utgångspunkt i Vänsterpartiet och borde få styra
              inom insolvens- och utsökningsrätten.
            </seg>
            <seg n="f314784d">
              Herr talman! Förbehållsbeloppet är centralt inom insolvens- och
              utsökningsrätten. Numera ligger nivån på förbehållsbeloppet vid
              löneutmätning under gränsen för socialbidrag. Detta beror bland
              annat på att normalbeloppet räknas upp med konsumentprisindex,
              KPI, och att de kostnader som anses ingå i normalbeloppet inte
              ingår vid fastställandet av KPI. Nivån på förbehållsbeloppet är
              mycket viktig för de drygt 120 000 gäldenärer som är föremål för
              löneutmätning.
            </seg>
            <seg n="4c7187a6">
              I syfte att minska gruppen med små och svaga ekonomier måste
              förbehållsbeloppet, enligt vår uppfattning, klart överstiga nivån
              för socialbidrag och naturligtvis helst nå upp till Konsumentverkets
              beräkningar för skäliga levnadskostnader. Därför anser vi att
              regeringen snarast måste göra denna översyn av förbehållsbeloppet
              och återkomma till riksdagen med förslag som innebär att beloppet
              höjs.
            </seg>
            <seg n="9e122c05">
              Därutöver anser vi att regeringen genom ändringar i utsökningsförordningen
              bör specificera vilka kostnader som anses ingå i normalbeloppet.
              En sådan ändring skulle göra det möjligt att i större utsträckning
              än i dag medge tillägg för andra nödvändiga kostnader. Dessa nödvändiga
              kostnader vet vi ofta är kopplade till familjers utgifter för
              sina barn. Familjer med barn som lever som evighetsgäldenärer,
              på existensminimum, vet vi alltför ofta inte kan leva som barnfamiljer
              med normala inkomster. Detta leder till en stor stigmatisering
              av barn till evighetsgäldenärer, och det måste förändras. Dock
              vore den största enskilda och nödvändiga förändringen absolut
              preskription av deras skulder.
            </seg>
          </u>
          <note type="speaker" n="ab2cf976">
            Anf. 103 JAN LINDHOLM (mp):
          </note>
          <u who="jan_lindholm_8746bf" xml:id="i-ec1b7d7130727d34-0" n="758ca821">
            <seg n="9474ca57">
              Herr talman! Självklart står Miljöpartiet bakom de reservationer
              som vi har medverkat till i betänkandet, men för tids vinnande
              nöjer jag mig med att i det här fallet yrka bifall till reservation
              nr 1, om bilmålvakter.
            </seg>
            <seg n="86264475">
              Civilutskottets betänkande 26 handlar som vi har hört om motionsförslag,
              25 stycken närmare bestämt. De avstyrks av majoriteten i huvudsak
              med motiveringen att man i Regeringskansliet på olika sätt arbetar
              med de frågor som motionerna lyfter fram. Jag tycker att en sådan
              avslagsmotivering ändå är lite uppmuntrande. Jag utgår från att
              det betyder att vi inom en inte alltför avlägsen framtid kan få
              se förslag från regeringen på de här områdena. Det måste vara
              det som är meningen.
            </seg>
            <seg n="a41c24b7">
              Herr talman! Problemet med bilmålvakter har vuxit de senaste
              åren. Det blir allt vanligare att bilar är skrivna på personer
              som saknar tillgångar i övrigt. De som verkligen använder de här
              bilarna struntar i regler och betalar inte vare sig fordonsskatt,
              trängselavgifter eller parkeringsavgifter och inte heller parkeringsböter
              i de fall det handlar om det.
            </seg>
            <seg n="3d795fd3">
              Enligt uppgift finns det i Kronofogdemyndighetens register ett
              hundratal så kallade bilmålvakter som var och en har skulder på
              över 100 000 kronor vid det här laget. Sammantaget, med de kanske
              närmare tusen stora bilmålvakter som finns och dessutom ett stort
              antal mindre, handlar det om väldigt många miljoner som undanhålls
              statskassan.
            </seg>
            <seg n="e14902b4">
              Det är inte mindre än 11 motioner som tar upp det här problemet.
              Det pekar på att det finns många från flera olika partier som
              tycker att det här är ett stort problem och att det måste bli
              ett slut på användandet av de så kallade bilmålvakterna. Även
              om samtliga motioner avstyrks verkar det ändå, när man läser texten
              i avslagsmotiveringen, som om vi är rätt överens i utskottet om
              att det måste göras någonting åt det hela. Majoriteten pekar på
              att utredningar är på gång och att regeringen ska komma med förslag
              inom en snar framtid. Vi hoppas väl på det då.
            </seg>
            <seg n="a31aca6b">
              Det är klart att det är viktigt att en sådan här fråga hanteras
              grundligt, annars finns det en risk att det kommer ett lagförslag
              som efter ett tag visar sig innehålla kryphål så att man egentligen
              inte har åstadkommit särskilt mycket. Det ska ju vara ett förslag
              som verkligen fungerar. Rollfördelningen är ändå sådan att vi
              från oppositionens sida ska vara en blåslampa på regeringen. Därför
              tycker jag att det finns goda skäl för att vi ändå har en reservation
              i det här betänkandet.
            </seg>
            <seg n="80f0b5d9">
              Jag kan för egen del lova att den här frågan kommer att ha hög
              prioritet efter nästa val, om den inte är löst innan dess, om
              Miljöpartiet har något större inflytande på regeringsarbetet efter
              nästa val. Min mening är att bilmålvakterna ska skrotas.
            </seg>
            <seg n="6a2adde0">
              När det gäller utmätning av bostäder noterar jag också tacksamt
              att regeringen har ett tydligt och uttalat mål, att inga barn
              ska vräkas och sättas på gatan. Det låter ju bra, men den bild
              av verkligheten som jag får mig till livs när jag är ute i samhället
              visar att regeringens politik inte har fått något större genomslag
              än så länge. Därför menar jag att en reservation också på det
              här området är nödvändig som en markering av att regeringen måste
              ta initiativ för att ett barnperspektiv kommer in i hanteringen
              när bostäder ska utmätas.
            </seg>
            <seg n="1743154a">
              Jag menar att bostadsfrågan för en familj faktiskt måste vara
              löst innan man mäter ut till exempel en bostadsrätt eller en enskild
              fastighet så att man tar hänsyn till barnen. Vi kommer naturligtvis
              från oppositionens sida att bevaka att regeringen jobbar seriöst
              med den här frågan.
            </seg>
            <seg n="8eec4d05">
              Sena betalningar tänkte jag också kommentera. Det finns en sådan
              punkt i betänkandet. Jag menar att det naturligtvis är ett stort
              problem. Särskilt nu under ekonomiskt kärva tider är min erfarenhet
              att det har ännu större negativa effekter för de små företag som
              drabbas. Även där är det så att majoritetssidan instämmer i att
              det här är en fråga som är jobbig och som man arbetar med.
            </seg>
            <seg n="dadaa31d">
              Det råkar vara så att jag själv faktiskt har erfarenheter inifrån
              ett stort företag där jag har sett hur man arbetar med att nästan
              diktera villkoren för de små underleverantörerna på ett mycket
              otrevligt sätt, tycker jag. De tvingas faktiskt att mot sin vilja
              till viss del fungera som de stora företagens finansiärer, om
              de inte vill bli strukna från leverantörslistorna.
            </seg>
            <seg n="eda4b541">
              Många små företag har ju inte möjligheter att få sina banker
              att ställa upp med den här typen av krediter över huvud taget,
              inte när det kan vara fråga om så långa betalningstider som jag
              har sett att en del stora multinationella företag tillämpar. I
              vissa fall kan det faktiskt resultera i att det lilla företaget
              helt enkelt tvingas lägga ned.
            </seg>
            <seg n="81aa1314">
              Andra företag, som lyckas få fram en sådan här finansiering,
              tvingas ofta betala väldigt dyrt för det. Deras marginaler äts
              mer eller mindre upp, och det blir ganska meningslöst att över
              huvud taget bedriva verksamhet och försöka vara leverantör till
              de här stora företagen. Sena betalningar är alltså ett ganska
              allvarligt problem. Det är ett problem som vi måste få bukt med,
              inte minst eftersom vi vet att det många gånger är just i de mindre
              företagen som kreativiteten och nytänkandet finns. Det är där
              utvecklingskraften finns för framtidens näringsliv.
            </seg>
            <seg n="bdb56e61">
              Det är alltså de tre frågor som jag vill trycka på i det här
              betänkandet, herr talman: skrota bilmålvakterna, stoppa vräkningarna
              av barn och se till att bekämpa orimligt långa och ofta ensidigt
              dikterade betalningstider!
            </seg>
            <seg n="f5648e39">
              Alla ska ta sitt ekonomiska ansvar i trafiksystemet, tycker jag,
              barnen ska vi värna om och de stora företagen ska inte kunna pressa
              små företag till orimligt långa krediter.
            </seg>
          </u>
          <note type="speaker" n="a1737b06">
            Anf. 104 ANTI AVSAN (m):
          </note>
          <u who="anti_avsan_387eab" xml:id="i-6554a08caaa5110c-0" n="3321abfb">
            <seg n="508f8c90">
              Herr talman! Det nu debatterade betänkandet innehåller ett antal
              insolvens- och utsökningsrättsliga frågor. Jag har för avsikt
              att under mitt anförande beröra det som gäller så kallade bilmålvakter,
              utmätning av bostäder, förbehållsbeloppet vid utmätning, betalningstider
              i näringslivet och slutligen frågan om lönegaranti.
            </seg>
            <seg n="8f7eef08">
              Jag börjar med bilmålvakter. Trots vad Jan Lindholm nämnde under
              sitt anförande ska jag kortfattat förklara vad en bilmålvakt är.
              En bilmålvakt är en person som mot betalning eller av någon annan
              anledning går med på att registreras som ägare till ett visst
              fordon, trots att han eller hon inte innehar fordonet. Genom registreringen
              undviker fordonets verkliga ägare betalningsansvaret för skatter
              och avgifter som är kopplade till fordonet. Dessa skatter och
              avgifter påförs därför i stället bilmålvakten, som inte bryr sig
              om att betala dem. Bilmålvakten saknar i regel tillgångar som
              kan utmätas av Kronofogdemyndigheten och kan därför fortsätta
              att dra på sig skulder utan att riskera några egentliga konsekvenser.
            </seg>
            <seg n="c1d3277a">
              Det finns skäl att framhålla att det har inletts ett arbete med
              att komma till rätta med problemet med bilmålvakter, och det har
              även lämnats förslag om att det ska införas en legal panträtt
              i fordon, vilket skulle innebära att staten har en rätt till fordonet
              motsvarande värdet av de obetalda skatterna eller avgifterna.
              En sådan panträtt skulle kunna resultera i en försäljning av fordonet
              för att betala de skulder som finns. Det har även lämnats förslag
              om att staten eller en kommun ska få flytta felparkerade fordon
              om den registrerade ägaren har mer än 10 000 kronor i obetalda
              parkeringsanmärkningar. Dessutom innebär förslaget att ett sådant
              flyttat fordon inte behöver lämnas ut förrän skulderna har betalats.
              Därutöver har det föreslagits att registrering av en ny ägare
              till ett fordon ska kunna vägras om den tidigare ägaren har obetalda
              fordonsrelaterade skulder.
            </seg>
            <seg n="fb673d27">
              Transportstyrelsen och Kronofogdemyndigheten arbetar nu tillsammans
              med Skatteverket för att ta fram en slutlig rapport med förslag
              till lagändringar. Avsikten är att rapporten ska lämnas till regeringen
              nu under våren 2009.
            </seg>
            <seg n="e7cb191a">
              Civilutskottets majoritet anser, liksom motionärerna, att det
              är angeläget att åtgärder vidtas i syfte att förhindra den ökade
              verksamheten med att anlita bilmålvakter för att undgå olika typer
              av fordonsrelaterade skatter och avgifter. Vi ser naturligtvis
              därför positivt på det arbete som pågår och även det förhållandet
              att en slutrapport är på väg att presenteras i en nära framtid.
              Det saknas anledning för riksdagen att föregripa det pågående
              arbetet.
            </seg>
            <seg n="b135086d">
              Herr talman! När det gäller frågan om utmätning av bostäder finns
              det skäl att påpeka att nya regler trädde i kraft den 1 januari
              2008 som rör utmätningsförfarandet hos Kronofogdemyndigheten i
              enskilda mål, vilka gäller verkställighet av privaträttsliga fordringar.
              Det finns numera en enhetlig reglering av tillgångsundersökningar,
              och handläggningen är inte tidsbegränsad som den var tidigare.
            </seg>
            <seg n="98656d8c">
              När det gäller möjligheterna till utmätning är det viktigt att
              framhålla att en bostadsrätt som är gäldenärens stadigvarande
              bostad undantas från utmätning om inte gäldenären när han eller
              hon köpte lägenheten åsidosatte tillbörlig hänsyn till sina borgenärer,
              eller det med hänsyn till gäldenärens behov och bostadsrättens
              värde skulle vara oskäligt att bostadsrätten undantas från utmätning.
              Om det finns en familj ska skälig hänsyn också tas till vad familjen
              brukar eller behöver.
            </seg>
            <seg n="1dcdd574">
              Den typ av utmätningsregler som jag nu har refererat till innebär
              en avvägning mellan en borgenärs möjligheter att driva in skulder
              som inte har betalats och gäldenärens behov av ett grundläggande
              skydd. Lagändringen den 1 januari 2008 innebär inte någon ändring
              av de grundläggande reglerna för när utmätning i och för sig kan
              ske av exempelvis en bostadsrättslägenhet.
            </seg>
            <seg n="11ee193b">
              Det finns i detta sammanhang också skäl att nämna den av regeringen
              presenterade strategin för att motverka hemlöshet och utestängning
              från bostadsmarknaden. Ett av målen i strategin innebär att antalet
              vräkningar ska minska och att inga barn ska vräkas. I den aktuella
              strategin har Socialstyrelsen för övrigt fått i uppdrag att i
              samråd med ett antal andra myndigheter leda och koordinera ett
              fortsatt arbete mot hemlöshet samt motverka vräkning och hemlöshet
              bland barn. Socialstyrelsen har också presenterat en vägledning
              i syfte att ge kommunerna stöd i att utveckla och säkra rutinerna
              i arbetet med att motverka vräkning, särskilt för barnfamiljer.
              Det saknas därmed skäl att för närvarande göra något ytterligare
              i denna fråga.
            </seg>
            <seg n="735417ef">
              Jag går nu över till frågan om förbehållsbeloppet vid utmätning.
              Här finns det skäl att framhålla att det har inletts en översyn
              av de gällande reglerna om gäldenärernas situation vid löneutmätning.
              En arbetsgrupp i Regeringskansliet håller på med att ta fram ett
              förslag till utmätningsregler som i större utsträckning än dagens
              regler ska tillförsäkra gäldenärerna ett tillfredsställande socialt
              skydd. Avsikten är att en promemoria ska skickas ut på remiss
              under 2009. Det finns därför inte heller i den här frågan skäl
              att föregripa det pågående arbetet genom någon åtgärd från riksdagen.
            </seg>
            <seg n="a9c34ccd">
              När det sedan gäller frågan om betalningstider i näringslivet
              har en särskild utredare under september 2007 avlämnat betänkandet
              Betalningstider i näringslivet , SOU 2007:55. I betänkandet har
              det föreslagits flera olika åtgärder, bland annat ökade kostnader
              för den som inte betalar i tid, ökad transparens när det gäller
              betalningstider i större företag och informationsinsatser. Det
              pågår också arbete inom EU med frågan om bristande skyndsamhet
              med betalningar. I april i år lade kommissionen fram en ny strategi
              för att motverka sena betalningar och föreslog också vissa ändringar
              i ett direktiv som berör dessa frågor. För närvarande är betänkandet
              Betalningstider i näringslivet dessutom föremål för beredning
              inom Regeringskansliet. Vad jag nu har sagt innebär att det pågår
              arbete på såväl nationell som internationell nivå. Det pågående
              arbetet bör inte föregripas.
            </seg>
            <seg n="1510e760">
              Jag ska slutligen nämna något om lönegaranti. Det pågår ett förhållandevis
              omfattande reformarbete när det gäller stora delar av insolvensrätten.
              För inte så länge sedan gjordes för övrigt i lagstiftningsärendet
              om företagshypotek vissa ändringar när det gäller lönegaranti.
              Det pågående reformarbetet som gäller insolvensrätten bör avvaktas.
              Det finns därför slutligen inte heller beträffande denna fråga
              skäl att nu föreslå någon åtgärd från riksdagen.
            </seg>
          </u>
          <note n="d181038a">
            Herr talman! Jag yrkar bifall till förslaget i civilutskottets
            betänkande, vilket innebär att jag yrkar avslag på samtliga motioner.
          </note>
          <note type="speaker" n="6f5e3b9b">
            Anf. 105 LENNART PETTERSSON (c):
          </note>
          <u who="lennart_pettersson_9f009e" xml:id="i-18e52899e16e50c9-0" n="31a3132d">
            <seg n="40f6b57f">
              Herr talman! I dagens debatt om insolvens- och utmätningsrätt
              finns det en viss spridning av förslagen i de motioner som är
              föremål för prövning dock med ett undantag. 11 av de 25 motionerna
              som vi ska debattera handlar nämligen om så kallade bilmålvakter.
            </seg>
            <seg n="85204bad">
              Ledamöter från alla partier utom Vänsterpartiet och Miljöpartiet
              tycker att det är stötande med den ordning, eller kanske ännu
              riktigare den oordning, som för närvarande råder. Dock får jag
              väl medge att jag tror att även de två partierna har samma uppfattning
              som vi andra, även om de inte har väckt några motioner.
            </seg>
            <seg n="892f4871">
              Bilmålvakter är uppenbarligen en fråga som engagerar, och jag
              tror att det gäller långt utanför dessa väggar. Man slutar aldrig
              att förvåna sig över hur folk kan bete sig när det gäller pengar.
              Att så medvetet och så tydligt strunta i lagstiftningen och dessutom
              smutsa ned namnet ytterligare för de personer som redan har det
              synnerligen besvärligt är både cyniskt och ovärdigt.
            </seg>
            <seg n="6009d1ba">
              För mig som inte är utbildad jurist synes det vara tämligen enkelt
              att täppa till den lucka i lagen som uppenbarligen finns. Det
              som pågår skapar bara rättsröta, och jag utgår från att det i
              relativ närtid kommer ett förslag från regeringen i frågan.
            </seg>
            <seg n="e42ad1b8">
              Det finns en motion om utmätning av bostäder där det bor familjer
              med barn. Detta är en svår fråga. Det finns många sätt att se
              på dessa ärenden, med ytterligheterna att en familj aldrig ska
              kunna vräkas om det finns barn inblandade till att det inte ska
              spela någon roll om det finns barn eller inte, tillgångarna ska
              drivas in för att betala skulderna.
            </seg>
            <seg n="68bdd8cb">
              Herr talman! Det kan aldrig vara meningen att man ska ha frisedel
              när det gäller utmätningar i det fall man har barn. Denna huvudlinje
              måste gälla. Det får inte heller i bedömningar göras skillnad
              på människor som bor i en villa, hyresrätt eller bostadsrätt.
              Tyvärr är det ganska mycket fokus på bostadsrätt och hyresrätt
              när det gäller utmätningar och vräkningar, men i mina ögon måste
              det vara lika plågsamt för de barn som bor i en villa.
            </seg>
            <seg n="246d9f69">
              Enligt vad jag har kunnat bedöma har inte Kronofogdemyndigheten
              och domstolarna hanterat dessa ärenden på ett felaktigt sätt,
              utan min bild är att de är sakliga och tar sociala hänsyn i sina
              bedömningar.
            </seg>
            <seg n="1d5d9859">
              Att det alltid blir några som kommer i kläm får vi nog leva med,
              och i synnerhet om man ser det utifrån, utan all nödvändig bakgrundskunskap,
              blir besluten märkliga ibland.
            </seg>
            <seg n="21e1471d">
              Det finns nästan 3 miljoner bostäder och drygt 3 miljoner barn.
              De första åtta månaderna 2008 hade 488 barn berörts av avhysningarna.
              Jag är fullt medveten om att var och en mår dåligt och att det
              är oerhört smärtsamt att bli tvingad att lämna sitt hem och sin
              bostad. Samtidigt, om jag försöker vara hyfsat objektiv, kan jag
              inte påstå att 750 barn på ett helt år är särskilt många om man
              ställer det i relation till 3 miljoner. Vi pratar om 0,25 promille.
              I likhet med utskottsmajoriteten ser jag därför inga skäl att
              skärpa lagstiftningen för närvarande.
            </seg>
            <seg n="5aec8279">
              När det gäller förbehållsbelopp vid utmätning är det bara bra
              att frågan ses över på Justitiedepartementet. Att ha en gräns
              för försörjningsstöd, en annan vid utmätning och en tredje när
              Konsumentverket räknar på skäliga levnadsomkostnader känns inte
              särskilt rationellt. Även om det i betänkandet finns vissa förklaringar
              till skillnaderna bör det vara möjligt att förenkla och likställa
              beräkningarna.
            </seg>
            <seg n="86507758">
              En motion handlar om att banker säger upp lån som sköts på ett
              korrekt sätt, med motiveringen att säkerheten inte är tillfredsställande.
              Detta är självklart inte acceptabelt. Dessutom är jag inte säker
              på att det är ekonomiskt och lönsamt för banken. Det kan bli så
              illa att det inte blir några pengar alls jämfört med att det kommer
              in löpande ränte- och amorteringsbetalningar även framöver.
            </seg>
            <seg n="04ab00d9">
              Herr talman! Betalningstider i näringslivet är rubriken på en
              annan motion. Att små företag i många fall får vänta på betalningar
              från sina större kunder är inte ovanligt. Däremot är det synnerligen
              osmakligt. Jag har inget emot att även större företag tjänar pengar,
              men det ska ske på ett sjyst och korrekt sätt. Att man medvetet
              är beredd att ställa till det för sina något mindre kolleger i
              näringslivet är en gåta för mig. Är det 30 dagar som gäller ska
              också räkningen vara betald senast inom denna tid. Precis som
              det står i motionen är det många små företagare som inte vågar
              lagsöka för att få ut sina pengar. Risken att bli av med en stor
              kund dämpar intresset för att skicka ut påminnelser och krav.
            </seg>
            <seg n="5efa50ec">
              Nu pågår även här ett beredningsarbete i Regeringskansliet och
              i detta fall på Näringsdepartementet, och det är bra. Det bästa
              vore dock om det inte behövdes några nya lagar utan att företagen
              själva löser detta genom överenskommelser mellan branschorganisationerna.
            </seg>
          </u>
          <note n="ffb79577">
            Jag vill till sist, herr talman, yrka bifall till utskottets
            förslag till beslut och därmed också avslag på samtliga motioner
            och reservationer.
          </note>
          <note type="speaker" n="113e2436">
            Anf. 106 JAN ERTSBORN (fp):
          </note>
          <u who="jan_ertsborn_46494c" xml:id="i-2003c40000e3bc2f-0" n="6e43c956">
            <seg n="ec9c56a3">
              Herr talman! I ärenden där vi i utskottet i sak är väldigt överens
              går det inte att komma ifrån att det blir väldigt mycket upprepning,
              och det är naturligtvis lite tråkigt. Debatter får lite mer spänst
              om man har motsatta uppfattningar. Men här är vi i sak väldigt
              överens på de flesta punkter. Jag vill ändå uppehålla mig en liten
              stund vid några av de här frågorna.
            </seg>
            <seg n="71d8d18c">
              Det första är frågan om bilmålvakterna, och vi har nu hört vad
              det egentligen handlar om. Jag vill dock utveckla det lite grann
              genom att ge två exempel på hur det kan vara, och jag har hämtat
              dem från pressen.
            </seg>
            <seg n="58a2b203">
              En man, dessvärre från mina hemtrakter i Halland, är registrerad
              för 29 fordon, som huvudsakligen inte är körbara eftersom de inte
              är besiktigade. Han har skulder för dessa fordon på ca 370 000.
              Men om man tittar närmare på mannen har han dessutom andra skulder
              till både statsverket och enskilda fordringsägare på 535 000 kronor.
              Jag tror att vi skulle kunna kalla honom en evighetsgäldenär det
              är jag helt övertygad om.
            </seg>
            <seg n="3eee8bca">
              En annan person som också är så kallad bilmålvakt kommer från
              Borås. Han har inget körkort, men han står registrerad för 296
              bilar. Han har skulder för trängselskatter, som rimligtvis borde
              vara härifrån Helsingfors, på 43 000, felparkeringar på 330 000
              och vägtrafikskatt för fordonen på drygt 400 000. Han har omkring
              800 000 kronor sammanlagt i skulder. Vissa av bilarna kanske inte
              rullar på vägarna nu, men många av dem gör det. Den verklige ägaren
              utnyttjar detta.
            </seg>
            <seg n="6fe6c7a0">
              Det här är någonting som vi naturligtvis inte kan acceptera i
              vårt samhälle. Det är svårt att tala om för alla andra människor
              att de ska betala sina felparkeringar när man vet att det finns
              ett visst antal personer som aldrig betalar sina felparkeringar
              men ändå har tillgång till bil och kör dagligen.
            </seg>
            <seg n="08a9c6a6">
              Nu tror jag att det här har blivit så uppmärksammat sedan något
              år tillbaka att det kommer att lösa sig ganska snabbt. Det är
              i varje fall min förhoppning, och jag försöker själv påverka att
              det går fort. Jag tror att det förslag som Vägverket och Kronofogdemyndigheten
              har lagt fram om en panträtt på fordonen är den enda möjliga vägen.
              Man får alltså helt enkelt från Kronofogdemyndighetens sida ta
              hand om bilen, och om den inte löses ut av den som påstår sig
              vara ägare får man sälja den eller möjligen skrota den. I en del
              fall blir det säkert skrotning. Jag hoppas verkligen att det här
              förslaget kommer vidare under detta år så att vi får slut på det
              här eländet.
            </seg>
            <seg n="5c9018f6">
              Några andra frågor inom insolvensrätten som är aktuella här och
              som mina företrädare i talarstolen har talat om tycker jag att
              man måste ta på fullt allvar. Det jag framför allt tänker på är
              förbehållsbeloppet vid utmätningar. Genom att ha olika beräkningssystem
              vid olika tillfällen, som Lennart Pettersson angav, har vi kommit
              fel, och vi har för låga förbehållsbelopp. Det är ingen rimlig
              levnadsnivå att ha utmätning i sin lön, pension eller liknande
              månad efter månad hela året om och år efter år.
            </seg>
            <seg n="bc4e017f">
              Jag tar tacksamt emot uppgiften om att man har börjat arbeta
              speciellt med den här frågan. Men jag tycker, som jag har framfört
              i olika sammanhang, att Justitiedepartementet måste tillsätta
              den lite större utredningen om hela utmätningsförfarandet, hela
              utsökningsbalken. Jag vet att det är trångt om möjligheter att
              få till stånd fler utredningar inom den närmaste tiden, och jag
              har förståelse för att det kostar väldigt mycket pengar med utredningar
              sedan jag själv numera driver en utredning. Jag tycker ändå att
              detta är ett angeläget område, så jag kommer att fortsätta att
              göra vad jag kan för att den här utredningen ska komma i gång.
            </seg>
            <seg n="e5d05d73">
              Förutom att fixa förbehållsbeloppet tycker jag också att man
              ska se över försäljningen av fast egendom, som Kronofogdemyndigheten
              i dag gör i normalfallet genom att hålla en exekutiv auktion dit
              det kommer ytterst få personer och där intresset oftast är väldigt
              svagt. Dessutom har Kronofogdemyndigheten sedan någon tid tillbaka
              centraliserat arbetsuppgifterna med att försälja fastigheter på
              ett visst antal orter i Sverige, vilket innebär att personal som
              har hand om försäljningar exekutivt i dag inte har den lokalkännedom
              man hade förr.
            </seg>
            <seg n="d929bb55">
              Det är till exempel så att försäljningar exekutivt av fastigheter
              i Värmland numera sköts av Kronofogdemyndighetens personal i Örebro.
              Förutom att det kostar ett antal resor när man ska köra dit och
              titta på fastigheten, besiktiga den och hålla auktionen någonstans
              i Värmland har man alltså tappat lite av lokalkännedomen.
            </seg>
            <seg n="a2229381">
              Jag tycker att Kronofogdemyndigheten ska stå för det administrativa
              förfarandet när det gäller exekutiva försäljningar, men den praktiska
              försäljningen ska man uppdra åt fastighetsmäklare att göra. Det
              finns möjligheter enligt gällande lagstiftning att göra så i dag,
              men det utnyttjas väldigt lite. Därför menar jag att vi behöver
              ändra lite grann i lagstiftningen så att huvudregeln blir att
              Kronofogdemyndigheten anlitar fastighetsmäklare på orten där fastigheten
              är belägen att sälja fastigheten. Sedan sköter Kronofogdemyndigheten
              naturligtvis fördelning av medel och så vidare.
            </seg>
            <seg n="9e100e9a">
              Slutligen några frågor om insolvensrätten lite mer generellt.
              Den utredning som jag har haft förmånen att leda lade fram ett
              betänkande om förändringar i skuldsaneringslagen i höstas. Det
              pågår efter ett remissförfarande fullt arbete med att det ska
              bli en proposition till hösten som innebär mycket större möjligheter
              för våra evighetsgäldenärer och andra överskuldsatta personer
              att få skuldsanering och på det viset komma tillbaka till ett
              mer sunt ekonomiskt liv.
            </seg>
            <seg n="1c4f905e">
              I utredningen fortsätter vi med andra frågor som har med företagsrekonstruktioner
              och konkurser att göra. Där kommer vi in på punkterna 7, 8 och
              9 i betänkandet. De kommer att beröras i det kommande slutbetänkande
              som jag alltså har förmånen att arbeta med. Det kommer att dröja
              ytterligare några månader innan det slutbetänkandet kommer, men
              det kommer i höst.
            </seg>
          </u>
          <note n="5c1910cf">
            Herr talman! Jag yrkar bifall till förslaget till beslut och
            avslag på reservationerna.
          </note>
          <note type="speaker" n="e15df5ac">
            Anf. 107 YVONNE ANDERSSON (kd):
          </note>
          <u who="yvonne_andersson_78c29c" xml:id="i-56766dabf4b0aabc-0" n="ad56a109">
            <seg n="1f0f1e27">
              Herr talman! Inte kan jag på något sätt komma med någon ny information
              omkring betänkandet efter de anföranden som på ett sympatiskt
              sätt har visat på vad det här innebär. Men jag har lust att nämna
              särskilt tre saker som jag tycker är väldigt viktiga när vi debatterar
              insolvens och utsökningsrätt.
            </seg>
            <seg n="bd9d6732">
              Det ena är balansen mellan borgenärerna och deras rätt att få
              tillbaka det de har lånat ut och gäldenärernas situation och deras
              behov av skydd och rättssäkerhet. Jag tycker att det är en intressant
              balansgång som vi måste göra som lagstiftare för att skydda båda
              de här parterna i ett väl fungerande samhälle.
            </seg>
            <seg n="5bc5fb2a">
              Det andra är en sak som har tagits upp av andra men som jag tycker
              är nog så viktig, och det gäller bostäderna. Under alla år har
              vi sett att familjer har drabbats av konkurser och blivit utan
              bostad, inte minst har barnen då drabbats. Därför är jag väldigt
              stolt över att vår regering ändrade reglerna i april 2007. Man
              tog ett klart ställningstagande för att undvika utmätning av bostadsrätter
              och av annan ägd bostad när det var barn med i bilden. Det är
              jag som kristdemokrat synnerligen nöjd med.
            </seg>
            <seg n="1cdb6fd2">
              Det tredje som jag vill beröra är insolvensrätten. Jag är väldigt
              stolt över att vi har en utredning som lämnades i höstas och som
              kom med förslag till generösa regler för dem som blir skuldsatta.
              Vi vet att vi är inne i en finansiell och ekonomisk kris, och
              vi vet att i dag är det många konkurser bland små och medelstora
              företag, företag som är välskötta men som av olika anledningar
              inte har likvida medel för att klara det. Det innebär att det
              många gånger kan bli en skuldsättning som man inte kan ta sig
              ur. Priset blir riktigt högt för att man har försökt driva ett
              företag och trott på sin idé. En kompetens, en vilja och ett engagemang
              är uppskattat i ett samhälle, men ibland blir det snett.
            </seg>
            <seg n="9b08ace8">
              Jag ser fram mot det som regeringen kommer att komma med efter
              utredningens betänkande. Jag ser fram mot att vi kommer att lagstifta
              på ett generöst sätt för dem som utan förskyllan har hamnat i
              olika skuldsituationer.
            </seg>
            <seg n="b097840e">
              Med dessa tre påpekanden och fokuseringar yrkar jag bifall till
              förslaget i betänkandet.
            </seg>
          </u>
          <note n="f478e527">
            Överläggningen var härmed avslutad.
          </note>
          <note n="17778144">
            13 § Fastighetsrätt
          </note>
          <note n="4cc757db">
            Föredrogs
          </note>
          <note type="speaker" n="ce3ca12d">
            Anf. 108 CARINA MOBERG (s):
          </note>
          <u who="carina_moberg_6fe786" xml:id="i-6b638fae2c2862a5-0" n="ea64a086" next="i-b9a8b7ecccd14f3a-0">
            <seg n="76e46d2a">
              Herr talman! Vi ska nu debattera civilutskottets betänkande om
              fastighetsrättsliga frågor utifrån motioner som väckts under den
              allmänna motionstiden. Jag tänker uppehålla mig vid den reservation
              vi har tillsammans med Vänsterpartiet och som handlar om att även
              människor som äger sin bostad men hyr marken som huset står på
              måste kunna känna sig trygga i sin livssituation. Jag tänker hålla
              ett inlägg i tomträttsfrågan.
            </seg>
            <seg n="ae45db24">
              Först vill jag dock göra en lite mer allmän beskrivning av läget
              i Sverige i dag eftersom allt hänger ihop.
            </seg>
            <seg n="a740ac55">
              I vårt land har 100 000 personer varslats om uppsägning från
              sitt arbete det senaste halvåret. Arbetslösheten väntas öka till
              att omfatta en halv miljon människor nästa år. Ungdomsarbetslösheten
              är nu den näst högsta i EU. Regeringen Reinfeldt fortsätter sin
              passiva politik och lånar 15 miljarder för att sänka skatterna
              för dem som har jobb. Det kallar jag inte för att ta ansvar för
              Sverige.
            </seg>
            <seg n="b3d4b1eb">
              Den försvagade a-kassan är en medveten lönesänkarstrategi från
              högerregeringen. I dag får en sjuksköterska endast 57 procent
              av sin lön i a-kassa, och färre har rätt till omställningsförsäkringen
              över huvud taget. Jag tycker att detta är en bra grund att ha
              med sig när man diskuterar också denna fråga.
            </seg>
            <seg n="ed3171a0">
              Ekonomiskt jobbiga situationer uppstår i alla samhällsgrupper
              till följd av det allmänna ekonomiska läget och den passiva arbetsmarknadspolitiken.
              Ovanpå detta är det dags för många av Sveriges närmare 70 000
              tomträttshavare att skriva om sina avtal.
            </seg>
            <seg n="26364447">
              Herr talman! Vi ledamöter i civilutskottet har alla fått ta del
              av Sari Heikkinens situation. Så här skriver Sari som bor i det
              borgerligt styrda Nyköping till oss:
            </seg>
            <seg n="abb0d80e">
              Jag är tomträttshavare sedan fyra år tillbaka och hade då innan
              köp ingen aning om vilken soppa jag skulle komma att hamna i.
              Helt okunnig om detta med tomträtt var jag inte, och jag räknade
              med en rejäl höjning när nästa omreglering skulle ske. Som barnfamilj
              med många kostnader kalkylerade jag en tomträttshöjning med god
              marginal, trodde jag, en 100 % höjning med tanke på den långa
              avtalstiden (10 år). Men det fanns ingen möjlighet att förutse
              höjningen som landade på nästan 450 %, vilket drabbar en barnfamilj
              väldigt hårt.
            </seg>
            <seg n="1bf55335">
              Av detta kan man dra flera olika slutsatser och komma fram till
              minst två alternativa handlingsplaner.
            </seg>
            <seg n="358e69f2">
              För oss socialdemokrater är valet enkelt. Vi vill nämligen öka
              människors möjlighet att välja den bostad som passar hushållet
              bäst, och vi anser att alla ska ha rätt till förutsägbara, rimliga
              hyror och trygghet i sitt boende.
            </seg>
            <seg n="612ae69d">
              Herr talman! Diskussionerna kring tomträtten har pågått länge.
              Detta är ingen enkel fråga. Utredningar har gjorts och blivit
              liggande, inaktuella och har inte tagit hänsyn till berörda tomträttsinnehavare
              i förhållande till kommunen i tillräcklig utsträckning.
            </seg>
            <seg n="b524534d">
              Lagstiftningen tillkom ursprungligen för att fler skulle kunna
              bo bra och i eget hus, så småningom också i hyreshus, alltså av
              bostadssociala skäl. Avtalstiderna varierar i längd men måste
              utifrån dagens regler vara minst 10 år, men såväl 20 som 60 års
              avtalstid förekommer. Marken stiger på många håll i värde under
              avtalstidens gång, och när det är dags att omreglera visar det
              sig att höjningen av tomträttsavgälden, eller hyran, blir oerhört
              stor och många gånger till och med omöjlig att klara av. Tryggheten
              slås i spillror, och människor kan tvingas flytta.
            </seg>
            <seg n="81562868">
              En omöjlig men på sätt och vis ändå möjlig jämförelse är att
              den som hyr en lägenhet i en hyresfastighet inte förväntas att
              rakt av betala en stigande hyra i takt med att fastighetens värde
              ökar. Här finns skyddsregler.
            </seg>
            <seg n="5cb50eac">
              Det behövs en ordentlig översyn av tomträttsinstrumentet. I dag
              känner väldigt många människor att de inte blir lyssnade till
              och jämför sig med boende i andra kommuner där man har bestämt
              sig för att arbeta utifrån en annorlunda modell. Det är ingen
              överdrift att säga att i de 52 kommuner som i dag upplåter mark
              med tomträtt finns lika många modeller för att hantera denna fråga.
              Min uppfattning är att detta inte är bra och att tilltron till
              politiken och jämlikheten inför lagen sviktar rätt eller fel.
              Tomträttsinstitutet bör få en sådan utformning att kommunerna
              kan anpassa avgälderna efter omständigheterna på ett sådant sätt
              att bostadssociala hänsyn kan tas.
            </seg>
            <seg n="d9556ce0">
              Herr talman! Vi behandlar i det här betänkandet motioner som
              har snarlikt innehåll från tre av fyra borgerliga partier och
              från oss socialdemokrater. Tyvärr är frågan tydlig nedprioriterad
              av ansvarig minister likväl som av den borgerliga majoriteten
              i civilutskottet.
            </seg>
            <seg n="75f8e74d">
              I majoritetens text i betänkandet kan utläsas en insikt om problemet
              och en utförlig argumentation för att någonting måste göras. Någon
              typ av skyddsregel mot alltför stora avgäldsökningar bör införas,
              skriver man. Men sedan tar det som vanligt stopp. Vi har en majoritet
              i den här riksdagen som för sitt liv inte vill ge vägledning åt
              regeringen, även om kunskapen finns och även om viljan finns.
              Lamt nöjer man sig med att utgå ifrån att en översyn kommer att
              genomföras. När då? Varför inte förtydliga genom att ge regeringen
              ett uppdrag? Ni håller ju med om problembilden. Detta är passivitet!
            </seg>
            <seg n="b1be2d96">
              Även de som äger sitt hus men hyr marken måste kunna känna trygghet
              i sitt boende. Det är inte rimligt att man i Nyköpings kommun
              tillämpar en prishöjningsfaktor som fördubblar taxeringsvärdena.
              Detta är en klockren marknadshyressättning, något som vi alla
              partier i den här kammaren åtminstone säger att vi inte vill se.
            </seg>
          </u>
          <note n="0916105a">
            Herr talman! Jag yrkar bifall till reservation nr 1.
          </note>
          <u who="carina_moberg_6fe786" xml:id="i-b9a8b7ecccd14f3a-0" n="ea64a086" prev="i-6b638fae2c2862a5-0">
            <seg n="fe4f7d97">
              Om vi menar något med social bostadspolitik, med att människor
              som Sari i Nyköping, Lars i Nacka, Michel i Lambohov och alla
              deras grannar och övriga i samma situation ska ha verklig valfrihet
              på bostadsmarknaden, måste vi enligt min mening ta tag i detta,
              och det måste vi göra nu.
            </seg>
          </u>
          <note type="speaker" n="12b54db7">
            Anf. 109 EGON FRID (v):
          </note>
          <u who="egon_frid_85d7bf" xml:id="i-c9ee7f4c73eed44d-0" n="373beeaf">
            <seg n="1b03ba12">
              Herr Talman! Jag instämmer i det som Carina Moberg sade, att
              den socialdemokratiska motionen C406 tror jag att den heter är
              en mycket viktig motion. Jag kommer också att uppehålla mig vid
              den och vill inledningsvis yrka bifall till reservationen.
            </seg>
            <seg n="c16e334e">
              Herr talman! Tomträttens betydelse som redskap i bostadspolitiken
              har minskat, men konsekvenserna för enskilda hyresgäster, bostadsrättshavare
              och villaägare har ökat. Tidigare var tomträtten till för att
              människor skulle kunna bygga hus även om de inte hade råd att
              köpa marken. Sedan dess har syftet med tomträttsupplåtelser förändrats.
            </seg>
            <seg n="2a7b01fc">
              I dag är tomträtten mest en boendeform som innebär att kommunerna
              kan tillgodogöra sig värdestegringen på marken i form av höjd
              tomträttsavgäld. För den enskilde har tomträtten blivit en otrygg
              upplåtelseform. Problemet hänger framför allt ihop med den kraftiga
              prisutveckling som skett när det gäller marken. Avgäldshöjningarna
              är i många fall mycket stora, och det finns många exempel på höjningar
              till och med flera hundra procent vilka medfört att många inte
              har råd att bo kvar utan tvingas flytta. Detta är inte en rimlig
              bostadspolitik.
            </seg>
            <seg n="be5c3d23">
              Vi har målmedvetet ställt oss bakom bruksvärdessystemet för hyresrätten
              med utgångspunkten att människor ska känna sig trygga i sitt boende.
              Hyresgäster ska inte tvingas lämna sina hem på grund av marknadshyror.
              Samma synsätt bör gälla i lagstiftningen som rör tomträtter för
              bostadsändamål. Därför är det nödvändigt att se över tomträttslagstiftningen.
              Människor som i dag bor med tomträtt måste också i framtiden kunna
              ha råd att bo kvar. Det ska gälla boende i såväl småhus som flerfamiljshus.
            </seg>
            <seg n="4932b911">
              Tomträttsreglerna bör innehålla någon form av generella skyddsregler
              mot oskäliga avgäldsökningar, vilka på ett enkelt sätt kan göras
              gällande mot kommuner som ser tomträtter även för bostadsändamål
              som en inkomstkälla. Tomträttsinstitutet bör få en sådan utformning
              att kommunerna kan anpassa avgälderna efter omständigheterna på
              ett sådant sätt att bostadssociala hänsyn kan tas. Därigenom kommer
              tomträttsinstitutet att åter kunna bli ett verksamt instrument
              för de kommuner som väljer att ta sitt bostadsförsörjningsansvar
              på allvar. Enligt vår mening, som vi delar med Socialdemokraterna
              här, bör institutet åter utformas som ett bostadspolitiskt instrument
              med social inriktning.
            </seg>
            <seg n="a2d0924a">
              Det finns exempel på kommuner som aktivt jobbar med tomträtten
              för att bygga hyresrätter och som med sitt markinnehav påverkar
              att byggkostnaderna minskar genom lägre markpåverkan. Det finns
              också exempel på kommuner som jobbar aktivt med tomträttsfrågorna
              så att de boende drabbas i mindre omfattning. Jag vet att till
              exempel Villaägarna har tittat på detta och gjort en jämförelse
              mellan Norrköping och Linköping, där Norrköping är det positiva
              exemplet.
            </seg>
            <seg n="108b4efb">
              Herr talman! Jag vill med detta avsluta och än en gång framföra
              min och Vänsterpartiets önskan om en rätt till friköp av historiska
              arrenden och om fideikommissernas avveckling.
            </seg>
          </u>
          <note type="speaker" n="6624e0ae">
            Anf. 110 CHRISTINE JÖNSSON (m):
          </note>
          <u who="christine_jonsson_507748" xml:id="i-1c5c9490c738bb19-0" n="d8e95ab7">
            <seg n="9079582f">
              Herr talman! Betänkandet behandlar motioner om fastighetsrätt.
              Förutom tomträtter, som vi i dag har hört från de två föregående
              talarna, behandlar det också lagfartskapning, besiktningsmans
              ansvar, fastighetsmäkleri, expropriation med mera. Inom de flesta
              av dessa områden pågår olika utredningar och beredningar inom
              de olika departementen. En del av dessa utredningar startade under
              socialdemokratisk regeringstid, men mycket har också initierats
              under alliansregeringens tid.
            </seg>
            <seg n="3f90d8ae">
              Först vill jag peka på det arbete och den utredning som pågår
              för att få fram en ny fastighetsmäklarlag, som är planerad till
              början av hösten. Att köpa hus eller lägenhet är för den enskilde
              oftast den största affären man gör i sitt liv, vilket gör att
              det är viktigt att känna förtroende både som köpare och som säljare
              för den som mäklar huset eller lägenheten.
            </seg>
            <seg n="0e29fbe9">
              Många vittnar om de svårigheter man har vid både besiktning och
              budgivning. Man känner ibland att man inte har koll när man väl
              går till budgivning. Många mäklare har redan i dag öppen budgivning,
              men utredningen har föreslagit att det ska lämnas en förteckning
              av de olika buden till säljaren och den slutliga köparen.
            </seg>
            <seg n="742fc631">
              För nästan exakt ett år sedan fokuserade massmedierna mycket
              på ett par som hade fått sina lagfarter kapade. Lagfartskapning
              innebär att en lagfart registreras genom en köpehandling med förfalskad
              namnteckning. Lantmäteriet fick ett uppdrag 2008 och har presenterat
              ett antal olika förslag. Nu finns förslag till bland annat rutinförändringar.
              Man kommer nu också att få fram en eventuell proposition som tar
              tag i de här delarna.
            </seg>
            <seg n="a462a6bb">
              Tomträtten har diskuterats i många år, mycket beroende på att
              det blivit aktuellt för många när avtalstiderna löpt ut. Tomträtter
              kunde man se redan i början av 1900-talet. Tomträtten är en typ
              av besittningsrätt i ord som infördes i svensk rätt genom lagen
              om nyttjanderätt till fast egendom redan 1907. Lagen har sedan
              ändrats på både 50- och 60-talet. I dag finns bestämmelsen om
              tomträtt i jordabalken.
            </seg>
            <seg n="cb968fd8">
              När det gäller avgäldsreglerna, som ju har varit en av de delar
              som har diskuterats, har det tagits fram två olika förslag på
              lagrådsremisser både 1997 och 1998. Och redan 1988 diskuterades
              avgäldsavgifterna. Därför kan man konstatera att det kanske är
              precis så som Carina Moberg var inne på, att det här har varit
              ett problem oavsett om det har varit en socialdemokratisk regering
              eller en borgerlig regering.
            </seg>
            <seg n="aa780c56">
              Tomträtten har ju, som också föregående talare har sagt, sitt
              ursprung i en social bostadspolitik. Man skulle ha råd att bygga
              hus utan att behöva köpa marken. I dag finns det i de fall där
              man har tomträtt mycket få skillnader jämfört med att äga sin
              mark. Det är kanske det som är ett av bekymren. Varken köpare
              eller säljare ser skillnaden i att ha sitt hus på ofri mark.
            </seg>
            <seg n="4c8794bb">
              De kommuner som har använt sig mest av tomträttsinstitutet har
              i mycket stora delar varit socialdemokratiskt styrda kommuner.
              Det gäller till exempel Malmö kommun, Göteborgs kommun och ett
              antal andra kommuner där man har många tomträtter.
            </seg>
            <seg n="989d25c5">
              De kommuner som har lyckats är ofta de där man när avgäldstiden
              har gått ut har tagit ordentliga diskussioner med tomträttsinnehavarna
              om hur man ska lösa det, till exempel med friköp eller med avtalstidens
              längd.
            </seg>
            <seg n="2b33f735">
              Vi bad RUT att göra en uppskattning av hur många som hade sålt
              och blivit friköpta under de senaste åren. Man kan se att antalet
              tomträtter har minskat drastiskt under de senaste decennierna,
              vilket är positivt.
            </seg>
            <seg n="24848c0a">
              Trots detta anser majoriteten i civilutskottet att tomträttsinstitutet
              bör utredas. Utredningen bör analysera frågan om tomträttsinstitutet
              i ett vitt perspektiv. I dag talar vi ganska mycket om bostäder
              och de problem som tomträttsinstitutet för med sig där, men kommunerna
              har ofta också verksamheter som kontor och annat som ligger på
              tomträtt. Vi anser att trots att utredningen ska fokusera på bostäder
              är det viktigt att man tittar på frågan i sin helhet.
            </seg>
            <seg n="cac1d67b">
              Utredningen ska titta på möjligheten för tomträttsinnehavare
              att friköpa egendomen, om det ska finnas skyldighet att erbjuda
              friköp, vilka regler som ska gälla etcetera. Den bör också ta
              upp frågan om vem som ska upplåta tomträtt, avgäldsfrågor och
              köpeskilling vid friköp.
            </seg>
            <seg n="640a8422">
              Precis som Carina Moberg var inne på är det kommunerna som äger
              frågan. Visst kan man konstatera att många kommuner har misskött
              tomträttsinstitutet och att tomträttsinnehavare har fått problem
              när avgifter har höjts extremt mycket. Detta skadar enskilda och
              tar bort den enskildes möjlighet att beräkna sina bostadskostnader.
            </seg>
            <seg n="865d8824">
              Trots allt är det kanske viktigt att titta på alla de kommuner
              som har lyckats göra friköp och på så sätt kommit bort från dessa
              bekymmer.
            </seg>
            <seg n="5e4aa39d">
              Det är kanske framför allt avtalsperiodernas längd som har varit
              ett problem. Avgiftshöjningarna har blivit stora på grund av att
              avtalstiderna har varit långa.
            </seg>
            <seg n="b7776554">
              Jag tycker inte att problemet är själva företeelsen tomträtt
              utan tillämpningen av det regelverk som har varit. Man måste se
              det som en helhet. Mångfalden av boendeformer är positiv. Det
              måste också finnas en grundläggande respekt för valda politiker
              som fattar beslut inom lagens ram. Det är något som vi måste diskutera
              och titta på när utredningen kommer fram.
            </seg>
            <seg n="56321512">
              Vi har haft en bra diskussion inom utskottet när vi har diskuterat
              tomträttsfrågorna, men vi har också diskuterat det tillsammans
              med departementet. Det finns i verksamhetsplanen för Justitiedepartementet.
              I betänkandet säger man från departementet att man kommer att
              göra utredningen under 2010.
            </seg>
            <seg n="b81b3041">
              Slutligen, herr talman, ska jag tala lite om de historiska arrendena.
              Det är en viktig fråga. Det är framför allt i staten, kyrkan och
              akademin som de historiska arrendena finns. Jag kommer från ett
              landskap där vi har många historiska arrenden i form av fideikommiss
              på godsen. Det är en viktig fråga för de många arrendatorer som
              finns.
            </seg>
            <seg n="030d9c45">
              Tittar man på den utredning som förekom i förra betänkandedebatten
              för ett år sedan har det skett stora förändringar. Det har även
              skett förändringar under de senaste åren. Man har bland annat
              minskat antalet fideikommiss.
            </seg>
            <seg n="c5446fca">
              Enligt 2003 års kartläggning av historiska arrenden var det ca
              750 som var kvar. De har minskat ytterligare till dags datum.
            </seg>
          </u>
          <note n="56d75105">
            Herr talman! Jag yrkar bifall till utskottets förslag och avslag
            på samtliga motioner.
          </note>
          <note type="speaker" n="38a5171c">
            Anf. 111 CARINA MOBERG (s) replik:
          </note>
          <u who="carina_moberg_6fe786" xml:id="i-2552bd7c1d29666e-0" n="ea64a086">
            <seg n="e1a8f284">
              Herr talman! Christine Jönsson håller en mycket seriös ton i
              sina resonemang om det problem som jag har valt att lyfta upp
              i debatten, nämligen att människor i många fall kommer att ha
              svårt att klara av hyreshöjningen när avgälderna på tomträtterna
              räknas om.
            </seg>
            <seg n="d710f872">
              Jag måste ändå ställa några följdfrågor till Christine. Jag tolkar
              det som att du tycker att detta kan vara ett problem för de människor
              som hamnar i besvärliga situationer rent ekonomiskt. De kanske
              inte har möjlighet att klara av en uppräkning av hyran. Det var
              ändå lite oklart, och jag skulle därför vilja fråga ännu en gång:
              Är Moderata samlingspartiets inställning i frågan att vi ska avveckla
              tomträttsinstitutet eller att det ska bibehållas och utvecklas?
            </seg>
            <seg n="a1311f15">
              Christine Jönsson säger att Justitiedepartementet har i sin plan
              för 2010, det vill säga efter nästa val, att ta tag i detta och
              sätta i gång en utredning. Hur kan man vara så säker på att det
              löftet infrias? Det är trots allt ett allmänt val emellan. Ni
              har all möjlighet i världen att redan här i dag ge regeringen
              ett tydligt uppdrag att detta måste utredas och det nu. Hur förklarar
              du, Christine Jönsson, att du hänger upp dig på ett årtal som
              är ganska irrelevant i sammanhanget?
            </seg>
          </u>
          <note type="speaker" n="3bdc01e6">
            Anf. 112 CHRISTINE JÖNSSON (m) replik:
          </note>
          <u who="christine_jonsson_507748" xml:id="i-1c5c9490c738bb19-1" n="d8e95ab7">
            <seg n="90418935">
              Herr talman! Jag börjar med Carina Mobergs fråga om hur vi ställer
              oss till tomträttsinstitutet totalt sett. Jag tycker att man ska
              skilja på bostäder och verksamheter. I de fall där man har verksamheter
              på tomträtt, vilket många kommuner har, har man inte några större
              bekymmer med det. Det löper på bra. I den kartläggning vi själva
              har gjort genom att ringa runt till ett antal kommuner och i RUT:s
              utredning ser man att det inte är där bekymren finns, utan de
              finns på bostadssidan. Det är till mycket stor del beroende på
              att skillnaderna mellan äganderätt och tomträtt har blivit små.
              I vissa lägen har säljare inte på ett seriöst sätt informerat
              den som köper att det är tomträtt man köper. När avgäldstiden
              sedan går ut har man svårt att överblicka vad det får för konsekvenser.
            </seg>
            <seg n="632987c7">
              Jag har svårt att se att man kan ta bort tomträttsinstitutet
              totalt. Däremot får man nog reglera det vad det gäller bostäder
              på ett sätt som gör att man kan använda det till som det var tänkt
              från början, alltså för att få en social bostadspolitik. De frågorna
              får utredningen besvara.
            </seg>
            <seg n="3f838fbd">
              Hur kan vi lita på att det kommer en utredning 2010? Det är det
              besked vi har fått. Vi förutsätter att även om det går så illa
              att det blir maktskifte finns det intresse här i kammaren för
              att det blir en utredning 2010, oavsett om det blir före eller
              efter september.
            </seg>
          </u>
          <note type="speaker" n="f9fb9123">
            Anf. 113 CARINA MOBERG (s) replik:
          </note>
          <u who="carina_moberg_6fe786" xml:id="i-2552bd7c1d29666e-1" n="ea64a086">
            <seg n="d2486e81">
              Herr talman! Jag tackar för svaren, Christine Jönsson. När jag
              för en tid sedan hade en interpellationsdebatt med ansvarig minister
              i frågan, moderaten Beatrice Ask, tyckte jag att hon uttryckte
              en viss skepsis mot att tomträttsinstitutet som verktyg för kommunen
              skulle finnas kvar framöver. Men jag litar naturligtvis på vad
              Christine Jönsson säger om att Moderata samlingspartiet menar
              att detta är ett verktyg som ska ses över och moderniseras för
              att kommunerna ska ha ytterligare en möjlighet att ta bostadssocial
              hänsyn när man planerar för bostäder åt sina invånare. Jag är
              glad över att jag fick detta besked.
            </seg>
            <seg n="51a9134f">
              Jag avslutar min replik med att ställa ytterligare en fråga till
              Christine Jönsson. Vi har tidigare i debatterna hört att det tar
              en del ekonomi i anspråk att tillsätta utredningar. Man har dessutom
              svårt att hinna med alla angelägna frågor som skulle behöva ses
              över.
            </seg>
            <seg n="35c06c2d">
              En utredare som tittar på en helt annan fråga, nämligen privatiseringen
              av trafikförsäkringen, har återigen begärt förlängd tid. Vi har
              hela tiden föreslagit att den utredningen ska läggas ned. Jag
              vill höra vad Christine Jönsson säger om förslaget att lägga ned
              utredningen om trafikförsäkringen och på det sättet skapa utrymme
              för att utreda en betydligt mer angelägen fråga.
            </seg>
          </u>
          <note type="speaker" n="f8499717">
            Anf. 114 CHRISTINE JÖNSSON (m) replik:
          </note>
          <u who="christine_jonsson_507748" xml:id="i-1c5c9490c738bb19-2" n="d8e95ab7">
            <seg n="21086e6d">
              Herr talman! Jag börjar med huruvida man även i framtiden ska
              ha rätt till tomträttsinstitut för bostäder. Jag tror på en mångfald
              och på att man från kommunernas sida ska ha olika möjligheter
              till en väl fungerande bostadsmarknad.
            </seg>
            <seg n="8583b4fe">
              En utredning ska naturligtvis vara förutsättningslös. Man ska
              kunna titta både på möjligheten att utveckla tomträttsinstitutet
              och på hur det fungerar om man avvecklar det. Många kommuner har
              ju avvecklat det fullständigt. Man har sett att det inte har funnits
              möjlighet att få det att fungera. Min egen kommun hade många tomträtter
              för bara fem tio år sedan, men har inga kvar i dag eftersom det
              inte fungerar.
            </seg>
            <seg n="fa070409">
              Man kanske då måste fråga sig om det verkligen är ett möjligt
              sätt att reglera bostadsmarknaden i kommunerna.
            </seg>
            <seg n="7c8f994f">
              Trafikförsäkringen tänker jag inte ha någon uppfattning om. Jag
              förutsätter att man, om man har tillsatt en utredning, har funnit
              att det finns ett behov och att man ska göra utredningen även
              med förlängningen.
            </seg>
            <seg n="678242db">
              Jag tycker att det finns många frågar, bland annat tomträttsfrågan
              och överförmynderifrågan, som är väl så viktiga. Men det gäller
              ju att hitta en prioritering. Den tänker jag inte göra här i kammaren
              i dag.
            </seg>
          </u>
          <note type="speaker" n="18c510c4">
            Anf. 115 LENNART PETTERSSON (c):
          </note>
          <u who="lennart_pettersson_9f009e" xml:id="i-18e52899e16e50c9-1" n="31a3132d">
            <seg n="81ac8bbb">
              Herr talman! I dagens debatt om fastighetsrätt har vi ungefär
              25 motioner av olika karaktär.
            </seg>
            <seg n="2a858b37">
              En av dessa berör köp av fastighet, tomträtt och bostadsrätt.
              Där vill motionären att en budgivare ska vara bunden vid sitt
              bud i 24 timmar. Syftet är att skapa en stabilare marknad. Syftet
              är gott men i mina ögon förfelat.
            </seg>
            <seg n="f7c524a2">
              I några länder har man ångerrätt när man har köpt en fastighet.
              Jag hoppas att vi aldrig kommer dithän. Vad har då det med motionsförslaget
              att göra? Jo, om man ställer krav på ett bindande muntligt bud,
              ökar risken för att även andra delar i lagen kommer upp till behandling
              och att man för att balansera styrkan mellan köpare och säljare
              kan anse att det ska det finnas en ångerrätt när man har skrivit
              under köpekontraktet. I dag är det så att enbart skriftliga avtal
              gäller för fastighetsköp, och den ordningen vill jag ha även framöver.
            </seg>
            <seg n="c5341f39">
              I en annan motion, om fel i fastighet, finns önskemål dels om
              kortare preskriptionstid, dels om att säljaren ska göra en besiktning.
              Även här finns det en väl fungerande lagstiftning som jag som
              fastighetsmäklare har fått gå i clinch med vid några enstaka tillfällen.
              Det är klokt att det är köparen som får ansvara för besiktningen
              utifrån sina egna kunskaper och behov. Säljaren har redan i dag
              en upplysningsplikt som till viss del delas med mäklaren. I det
              fall man uppger de fel och brister, rådighetsinskränkningar med
              mera som man känner till, uppstår sällan eller aldrig några problem.
              Jag ser inte heller här några starka skäl för en lagändring.
            </seg>
            <seg n="9d6224f2">
              Kravet på att alla som deltar i en budgivning i efterhand ska
              ha rätt att få del av en budgivningslista kan jag inte riktigt
              förstå nyttan av. Det viktigaste är att köparen får informationen.
              De övriga hade ju ändå inte varit beredda att betala lika mycket
              som den slutlige köparen och då är det ju ointressant att veta
              vilka de övriga budgivarna är.
            </seg>
            <seg n="d08c87be">
              En annan motion avser besiktningsmannens ansvar, och det finns
              önskemål om standardisering och enhetliga regler. Enligt min bedömning
              är inte heller detta ett särskilt stort problem i dag. Däremot
              är det betydligt vanligare att köpare hoppar av en affär på grund
              av att de inte kan tolka det som besiktningsmännen har skrivit
              eller vad de säger. Det kan vara svårt att ta till sig att en
              fastighet är en begagnad vara, där det alltid finns fel och brister
              på grund av ålder utan att det för den skull är några allvarliga
              fel. Det finns en viss likhet med oss människor.
            </seg>
            <seg n="5e5ef7fe">
              Herr talman! Lagfartskapningar är en påfrestande historia för
              dem som drabbas. Det är få som är berörda, men för dem är det
              en otrevlig upplevelse. Det finns förslag från Lantmäteriverket
              som nu behandlas inom Regeringskansliet och förhoppningsvis kommer
              att mynna ut i en skärpt kontroll i lagfartsprocessen.
            </seg>
            <seg n="01844bd0">
              Det finns ett antal motioner om tomträtter. Det som har föranlett
              motionerna, är att vissa kommuner tyvärr missbrukar sin ställning
              gentemot villaägarna och höjer tomträttsavgälderna med belopp
              som inte hade accepterats i andra sammanhang. Från att ursprungligen
              ha varit en möjlighet för människor med begränsad ekonomi, har
              tomträtten blivit en kassako för en del kommuner. Problemen har
              accelererat och därför behövs det en ändrad lagstiftning. Ett
              närmande mot arrende- och hyreslagstiftningen är fullt tänkbart,
              för där finns det både begränsningar och prövningsprocesser som
              fungerar.
            </seg>
            <seg n="99e2edb2">
              Fram till dess att en ny lagstiftning börjar gälla kan jag bara
              uppmana politikerna i berörda kommuner att besinna sig och beakta
              det som utskottet skriver i sitt ställningstagande och som väl
              stämmer överens med den reservation som har skrivits. Det finns
              en uppenbar samsyn om att det behövs en ändring i gällande lagstiftning.
            </seg>
            <seg n="7e2e205b">
              Herr talman! När det gäller en motion om ersättning vid expropriation
              nöjer jag mig med att hänvisa till pågående utredning men vill
              markera att det vid tvångsförsäljning bör utgå en högre ersättning
              än vid en vanlig försäljning av en fastighet. Att bli tvingad
              att sälja måste ha ett pris.
            </seg>
            <seg n="b1d995de">
              Vanvårdade byggnader handlar en motion om. Det som är intressant
              är att motionärerna åberopar byggnader i centrumkärnor. För mig
              är frågan bredare än så. Det finns minst lika många fastigheter
              på landsbygden, i mindre orter och i förorter som påverkar omgivningen
              på ett negativt sätt. Jag instämmer dock i uppfattningen att de
              nuvarande verktygen är för svaga och hoppas att vi framöver kommer
              att kunna se en lagändring. Nu går det ju inte att göra allt på
              en gång, och önskvärda förändringar måste ha en prioriteringsordning.
              Det innebär att jag riktar in mig på att det kommer att ske saker
              under nästa mandatperiod.
            </seg>
            <seg n="e8a45e1e">
              Det finns också en motion om skymmande vegetation. Ofta är det
              fråga om att grannar inte kan lösa problemen tillsammans. Det
              innebär dock inte att det för den skull behöver ske någon lagändring.
              Rättigheten att plantera på den egna tomten måste rimligen få
              finnas. I en del andra fall kan det handla om skymmande vegetation
              i gathörn och i vägkorsningar. Här finns det tydliga regler för
              vad som gäller. Däremot är min uppfattning att kommunerna inte
              är särskilt aktiva när det gäller att påtala för berörda fastighetsägare
              att de måste hålla sig till regelverket, vilket får till följd
              att det ibland inträffar onödiga trafikolyckor.
            </seg>
          </u>
          <note n="48bc2b8b">
            Utskottet föreslår att samtliga motioner ska avslås. Jag bifaller
            detta och yrkar bifall till förslagen i utskottets betänkande.
          </note>
          <note type="speaker" n="0d799aa4">
            Anf. 116 LARS TYSKLIND (fp):
          </note>
          <u who="lars_tysklind_52dd95" xml:id="i-0e17981a08b007e1-3" n="cda0979c">
            <seg n="1708fe0a">
              Herr talman! Ämnet fastighetsrätt låter väl lagom stimulerande.
              Lennart Petterssons genomgång visar att när det inte fungerar
              är det enskilda personer som får problem. Det är alltså en jordnära
              företeelse.
            </seg>
            <seg n="831e7a9a">
              I motionerna kan man se att det handlar om enskilda personer
              som har haft problem.
            </seg>
            <seg n="89626779">
              Lagfartskapningar tas naturligtvis upp. I ett yttrande från Socialdemokraterna
              utgår man ifrån att regeringen tar problemet på allvar. Alliansregeringen
              har ju ingen anledning att inte ta det på allvar när det gäller
              att enskilda människor får problem.
            </seg>
            <seg n="b082f28d">
              Man ska inte sticka under stol med att det, som Lennart Pettersson
              sade, är obehagligt att råka ut för detta, och att man får mycket
              problem som enskild person. Generellt kan man säga att omfattningen
              är tämligen liten. Lantmäteriet har kommit fram till att det är
              ett till sex fall om året. Det kan man relatera till 150 000 fastighetslagfarter
              per år. Då är det på samhällsnivå ett tämligen litet problem.
            </seg>
            <seg n="3bf39fa7">
              Sedan konstaterar man också att det är väldigt svårt att undvika
              denna typ av brottslighet. Det är klart att man kan förbjuda förfalskningar,
              och det är förbjudet. Det är en brottslig handling. Men att förhindra
              en förfalskning är väldigt svårt.
            </seg>
            <seg n="88b67c2d">
              Det förslag som Lantmäteriet har lagt fram innebär att man har
              som syfte att man ska kunna upptäcka dessa kapningar i ett tidigare
              skede. Det kan säkert vara ett bra förslag i sig.
            </seg>
            <seg n="31b2e12f">
              Men det pågår, som sagt, en beredning i Regeringskansliet, och
              den kommer säkert att utmynna i någon typ av förslag.
            </seg>
            <seg n="117afe2f">
              Herr talman! När det gäller tomträtt har det diskuterats om vi
              har samma verklighetsbild och problembeskrivning. Det tycker jag
              nog att vi har. Det finns ett problem. Det problem som har aktualiserats
              under den senaste tiden gäller naturligtvis tomträttsavgälden.
            </seg>
            <seg n="856c0153">
              Tomträttsinstitutet som sådant har andra sidor som är positiva.
              Det som diskuteras mest gäller de språngvisa höjningarna av tomträttsavgälden,
              och det är det som skapar otrygghet och direkta ekonomiska problem
              för människor.
            </seg>
            <seg n="880d3ac6">
              Jag vill också framhäva att kommunerna faktiskt är en viktig
              aktör. I och med det har de ett väldigt stort ansvar mot enskilda
              kommuninvånare. Ropet efter en snabb lagstiftning blir lite dubbelbottnat
              på något sätt eftersom någon faktiskt är ansvarig.
            </seg>
            <seg n="1611d9ec">
              Dessutom är kommunerna delansvariga för bostadspolitiken. Det
              är ett ganska tydligt ansvar mellan stat och kommun i det fallet.
            </seg>
            <seg n="c15c743b">
              Men icke förty har vi beskedet om att det behövs en översyn.
              Vi från Folkpartiet håller med om att vi ska se över detta.
            </seg>
            <seg n="c2173de7">
              Jag kan inte hålla med om det som skrivs i reservationen att
              detta är nedprioriterat. Om något är nedprioriterat anser jag
              att det inte finns på listan över huvud. Men man brukar ha ganska
              många prioriterade frågor till slut, och alla prioriterade frågor
              kan inte stå först. Över tid får man faktiskt även där göra en
              rangordning och en tidsprioritering. Om vi då talar om slutet
              av 2010 måste vi säga att det är närtid.
            </seg>
            <seg n="22743789">
              Herr talman! Jag ska till sist göra några kommentarer om expropriationsersättningar.
              Det finns en intressant bakgrund. Det gjordes ett tillkännagivande
              till den förra regeringen att ta tag i denna fråga. Jag tror att
              det var 2004 eller möjligtvis 2003. Det var ett tillkännagivande
              som skedde över blockgränsen den gången. Men den utredningen påbörjades
              aldrig eftersom det inte fanns någon speciellt stor vilja från
              dåvarande justitieminister att göra det. Den var definitivt inte
              prioriterad.
            </seg>
            <seg n="cd77eeec">
              Nu har vi ett utredningsförslag. De förslag som finns där är
              en bra utgångspunkt i det fortsatta beredningsarbetet. Det handlar
              om att få ersättning för marknadsvärde och ekonomisk skada. Men
              det handlar också om att få ersättning för ett individuellt värde.
              När man, precis som Lennart Pettersson var inne på, tvingas sälja
              något är det inte säkert att man vill sälja även om man får ersättning
              enligt ett rent marknadsvärde. Dessa förslag är därför viktiga
              att titta på.
            </seg>
            <seg n="87b92e58">
              Under den förra mandatperioden hade alliansen ett samlat krav
              på att presumtionsregeln skulle tas bort. Detta finns också med
              här som ett förslag. Det handlar om att man inte kan få ersättning
              för förväntningsvärden men att man trots allt skulle kunna få
              det.
            </seg>
            <seg n="3b9f6e19">
              Jag ser verkligen fram emot att den beredning som pågår leder
              till något resultat eftersom det är en fråga som har skvalpat
              omkring ganska länge.
            </seg>
          </u>
          <note type="speaker" n="32a6b297">
            Anf. 117 CARINA MOBERG (s) replik:
          </note>
          <u who="carina_moberg_6fe786" xml:id="i-2552bd7c1d29666e-2" n="ea64a086">
            <seg n="bfa71d8b">
              Herr talman! Jag är ledsen över att behöva ta kammarens tid i
              anspråk. Men jag skulle vilja ha ett förtydligande från Folkpartiet
              därför att olika ledamöter lämnar olika besked i olika sammanhang.
              Jag skulle vilja ha ett klarläggande av Folkpartiets uppfattning
              vad gäller tomträttsinstitutet. En av Lars Tysklinds partivänner
              deltog i just den interpellationsdebatt som jag har talat om tidigare.
              Då sade Helena Bargholtz att hon är tveksam till om vi verkligen
              ska fortsätta med institutet. Man skulle kunna hitta andra lösningar.
              Då blir jag naturligtvis nyfiken på vilka lösningar som Folkpartiet
              kan se i stället för det tomträttsinstitut som vi har eller ett
              förbättrat tomträttsinstitut. Hon sade också att hon tycker att
              vi ska öppna för att utredningen, som hon i och för sig tycker
              att det kan finnas skäl att genomföra, ska kunna komma fram till
              att vi ska upphöra med tomträttsinstitutet.
            </seg>
            <seg n="25d25234">
              Detta föranleder min fråga till Lars Tysklind. Var står Folkpartiet
              egentligen i denna fråga?
            </seg>
          </u>
          <note type="speaker" n="d7fef327">
            Anf. 118 LARS TYSKLIND (fp) replik:
          </note>
          <u who="lars_tysklind_52dd95" xml:id="i-0e17981a08b007e1-4" n="cda0979c">
            <seg n="f03297d0">
              Herr talman! Om man nu ska påbörja en utredning med ett brett
              perspektiv tycker jag inte att det är lämpligt att man har utgångspunkten
              att vi ska avskaffa någonting, utan vi måste verkligen väga det
              ena mot det andra.
            </seg>
            <seg n="464271ea">
              Det som Folkpartiet har drivit i denna fråga är faktiskt rätten
              till friköp, om man nu ska se på Folkpartiets samlade politik
              när det gäller denna fråga. Sedan har vi inte på något vis sagt
              att vi tycker att tomträttsinstitutet i sig ska avskaffas. Just
              när det gäller lokaler och så vidare har det också ett syfte.
              Sedan har det visat sig att man på vissa platser där man vill
              styra saker och ting upplåtelseformer och annat till exempel i
              våra skärgårdssamhällen, har börjat diskutera att använda tomträtt
              eftersom kommunen då om man äger marken kan styra vissa saker,
              till exempel upplåtelseformer.
            </seg>
            <seg n="3827f769">
              Jag tycker att man ska se över detta väldigt brett och att man
              inte ska utgå från att det ska avskaffas. Det är klart att det
              nu är problem med tomträttsavgälden. Då är det enkelt att säga:
              Avskaffar vi den avskaffar vi också det problemet. Men jag tycker
              att vi seriöst ska titta på vad det egentligen är som är problemet.
            </seg>
            <seg n="7b865d9c">
              Som jag sade tidigare är det lite olyckligt att kommunerna hanterar
              den frågan på så olika sätt. På vissa ställen löser man frågan,
              men på andra ställen löser man den inte. Jag tycker att det är
              lite underligt. Alla har ju sina kommuninvånare att se till.
            </seg>
          </u>
          <note type="speaker" n="e9f34615">
            Anf. 119 CARINA MOBERG (s) replik:
          </note>
          <u who="carina_moberg_6fe786" xml:id="i-2552bd7c1d29666e-3" n="ea64a086">
            <seg n="47d9af66">
              Herr talman! Jag tackar för detta klarläggande och konstaterar
              att socialdemokratiskt styrda Sigtuna kommun då kan fortsätta
              med sin planering för att bygga projektet Lilla Villan, där tanken
              är att människor med något sämre ekonomiska förutsättningar ska
              kunna bo i en eget ägd bostad om än på hyrd mark.
            </seg>
          </u>
          <note type="speaker" n="1f6bf545">
            Anf. 120 LARS TYSKLIND (fp) replik:
          </note>
          <u who="lars_tysklind_52dd95" xml:id="i-0e17981a08b007e1-5" n="cda0979c">
            <seg n="efd93acb">
              Herr talman! Jag kan tyvärr inte på rak arm peka på någon folkpartistiskt
              styrd kommun. Jag har inte något sådant exempel. Men jag är helt
              övertygad om att det inte finns någon entydig bild som visar att
              socialdemokratiskt styrda kommuner kontra borgerligt styrda kommuner
              gör på det ena eller andra sättet. Jag tror att det mer handlar
              om vad man har för grundläggande syn i diskussionen om hur stor
              tomträttsavgäld som man ska ha.
            </seg>
          </u>
          <note type="speaker" n="b5365c1d">
            Anf. 121 YVONNE ANDERSSON (kd):
          </note>
          <u who="yvonne_andersson_78c29c" xml:id="i-5e03a42face84be7-0" n="ad56a109" next="i-001267f75518db39-0"/>
          <note n="78862a57">
            Herr talman! Jag ska börja med att yrka bifall till förslaget
            i betänkandet och avslag på motioner och även på avvikande mening.
          </note>
          <u who="yvonne_andersson_78c29c" xml:id="i-001267f75518db39-0" n="ad56a109" prev="i-5e03a42face84be7-0">
            <seg n="7f119bb6">
              För att socialdemokraten Carina Moberg inte ska behöva fråga
              Kristdemokraterna var vi står i frågan om tomträttsinstitutet
              vill jag redan nu göra klarläggandet att jag inte tror att det
              är tomträttsinstitutet i sig som ska ifrågasättas utan i stället
              förhållandet att regelsystemet genom tomträttsinnehavarna kan
              tillämpas på ett sådant sätt som framstår som olämpligt, till
              exempel att tomträttsavgälden chockhöjs.
            </seg>
            <seg n="0c3f1534">
              Jag tror att en modern tomträttslagstiftning bör utformas så
              att den tillgodoser både kommunernas, fastighetsägarnas och tomträttsinnehavarnas
              intressen.
            </seg>
            <seg n="4df21936">
              Herr talman! Jag ska ändå använda lite tid för att ifrågasätta
              den reservation som Socialdemokraterna och Vänsterpartiet har
              skrivit. I reservationen står följande:
            </seg>
            <seg n="7ae0af03">
              Tomträttens betydelse som redskap i bostadspolitiken har minskat.
              Tidigare var den till för att människor skulle kunna bygga hus
              även om de inte hade råd att köpa marken.
            </seg>
            <seg n="baf665ea">
              Detta är intressant, särskilt med tanke på det replikskifte som
              var före mitt anförande. Jag tror inte att tomträttens betydelse
              som redskap har minskat. Jag tror att det finns väldigt många
              människor som vill äga sin bostad, bygga sitt hus och som skulle
              gynnas av ett rimligt tomträttsinstitut med rimliga villkor som
              man reglerar i lag. Därför tror jag att vi ska ha kvar detta institut,
              men vi ska hitta former för det så att det används på ett bättre
              sätt.
            </seg>
          </u>
          <note type="speaker" n="71a5ee61">
            Anf. 122 JAN LINDHOLM (mp):
          </note>
          <u who="jan_lindholm_8746bf" xml:id="i-ec1b7d7130727d34-1" n="758ca821">
            <seg n="4178a8d0">
              Herr talman! I civilutskottets betänkande om fastighetsrätt tas
              ett antal mycket intressanta frågor upp, som vi ju hört i debatten
              här. I huvudsak tänker jag hålla mig till en fråga som jag själv
              har en motion om. Det gäller lagfartskapningar, som jag ser som
              ett ganska allvarligt rättsosäkerhetsproblem. Även om omfattningen
              inte är stor är detta, enligt uppgifter jag fått, ett växande
              problem. För dem som drabbas är lagfartskapning ett mycket allvarligt
              och svårt problem att hantera.
            </seg>
            <seg n="80ff7d35">
              Även om ett litet antal människor berörs är det ett så pass stort
              ingrepp i ens liv när man drabbas av lagfartskapning att det är
              högprioriterat att lösa den frågan.
            </seg>
            <seg n="af631127">
              Det kan bli väldigt kostsamt för den som har blivit lurad på
              sin fastighet. Av de exempel som jag har sett framgår att det
              kan vara näst intill omöjligt att reda upp det hela och att få
              tillbaka fastigheten. Dessutom framgår det av de exempel jag sett
              att man, som regelverket i dag är, har väldigt små möjligheter
              att få någon form av hjälp från samhället.
            </seg>
            <seg n="489683af">
              Jag vet att ett arbete pågår i Regeringskansliet när det gäller
              det här problemet. Det har refererats av flera, men man har då
              hänvisat till Lantmäteriets förslag till lösning. Men Lantmäteriet
              självt konstaterar, enligt de uppgifter jag har, i sin rapport
              till regeringen att dess förslag inte löser problemet.
            </seg>
            <seg n="f4b9189f">
              Vidare finns det en promemoria från Justitiedepartementet som
              också har försökt ta fram lösningar, men inte heller där har man
              egentligen kunnat hitta sätt att lösa problemet. Såvitt jag förstår
              mynnar promemorian ut i åtgärder som förmodligen gör det något
              enklare för den som har fått sin lagfart kapad att återfå densamma.
              Dock minskas därmed inte risken att sådant här inträffar så har
              jag uppfattat situationen så regeringen har väl fortfarande ett
              rätt stort problem att hantera.
            </seg>
            <seg n="6514268e">
              För den enskilde är lagfartskapning inte bara ett ekonomiskt
              brott utan också ett integritetsbrott som medför en oerhörd otrygghet
              för den familj som drabbas. Egentligen är det anhöriga som ofta
              drabbas av en stor osäkerhet. Det är ju obelånade fastigheter
              som kapas. Ofta är det de kommande arvingarna som har ett intresse
              i fastigheten och som kanske har skuldsatt sig i förväntan om
              att kunna ärva något som de sedan inte kommer över. Det här kan
              alltså drabba en ganska stor grupp människor, även om det handlar
              om en fastighet.
            </seg>
            <seg n="9eaa134c">
              Ofta är det dessutom fråga om ett större brott än så eftersom
              den kapade fastigheten, åtminstone i de fall som jag studerat,
              i nästa led har använts av kaparen som i sin tur lurar en bank
              att låna ut pengar. Det här är alltså ett rätt omfattande och
              komplicerat brott.
            </seg>
            <seg n="b39bc0e8">
              Jag tycker att sådant här inte borde kunna ske i Sverige och
              att det är dags att vi försöker få till stånd tydliga signaler
              i sammanhanget från samhället.
            </seg>
            <seg n="5dedb4fe">
              Förutom att jag i min motion föreslår en del åtgärder för att
              sådant här inte ska kunna hända tycker jag att samhället, eftersom
              det är fråga om så få fall, borde kunna lägga stora resurser på
              att hjälpa den som drabbas. Därmed kan det hela kanske stävjas.
              Om samhället verkligen anstränger sig för att hjälpa den som drabbas
              kommer de som ägnar sig åt sådant här ganska snabbt att se att
              det inte lönar sig att hålla på med detta.
            </seg>
            <seg n="722501c6">
              Det finns många förslag i de motioner som väckts, så jag hoppas
              att det så småningom kommer ett bra förslag från regeringen.
            </seg>
          </u>
          <note n="f478e527">
            Överläggningen var härmed avslutad.
          </note>
          <note n="4eddd0a3">
            14 § Konsumentfrågor
          </note>
          <note n="4cc757db">
            Föredrogs
          </note>
          <note type="speaker" n="7be2656c">
            Anf. 123 EVA SONIDSSON (s):
          </note>
          <u who="eva_sonidsson_bde5e4" xml:id="i-02e58fdd61558471-0" n="eb8ea691">
            <seg n="af266247">
              Herr talman! Vi ska nu debattera de motioner från allmänna motionstiden
              som behandlas i civilutskottets betänkande 34 om konsumentfrågor.
              Betänkandet handlar bland annat om konsumentfrågor inom EU, obeställd
              reklam, telefonförsäljning, reklam riktad till barn, lagstiftning
              mot könsdiskriminerande reklam och ersättning vid tågförseningar.
            </seg>
            <seg n="4d45a925">
              Vi socialdemokrater står bakom samtliga våra motioner, men för
              tids vinnande yrkar jag bifall bara till reservationerna 7 och
              8 som vi har tillsammans med Vänstern och Miljöpartiet.
            </seg>
            <seg n="9c9a6694">
              I mitt anförande kommer jag att lägga vikt vid två saker: reklam
              riktad till barn samt könsdiskriminerande reklam. Det är två viktiga
              områden där jag upplever att det även lagstiftningsvägen är svårt
              att komma till rätta med förhållandena. Reklam riktad till barn
              sker ofta smygvägen. Det tar ett tag innan den syns. Den finns
              ofta i samband med mat och leksaker, då i form av tidningsutskick
              och gratisreklam som ibland kan tyckas oskyldig. Men vi vet att
              sådant påverkar barn mer än vi tror.
            </seg>
            <seg n="7293a31b">
              Även barns matvanor påverkas ofta av en aggressiv och målmedveten
              reklam om snabbmat, godis, läsk och annat onyttigt för barn att
              äta.
            </seg>
            <seg n="3c276588">
              Reklamen i tv är mycket målmedveten och påverkar i allra högsta
              grad även barn i låga åldrar. Själv har jag ett barnbarn som är
              tre och ett halvt år. När jag går och handlar med henne ser jag
              att hon klart och tydligt tar ställning till vad hon sett på tv
              och till vad hon vill köpa. Det kan vara allt från tidningar i
              tidningshyllan med gratis leksaker och andra prylar för att locka
              och som vänder sig till barn. Men i mångt och mycket gäller det
              också livsmedel som verkar vara mer attraktiva än andra.
            </seg>
            <seg n="20abd913">
              Vi anser att regeringen måste se över regelverket för reklam
              riktad till barn och utreda möjligheten att förhindra att barn
              blir utsatta för den här typen av kommersiell påverkan. Vi anser
              även att regeringen bör ge en lämplig myndighet i uppdrag att
              fortlöpande följa upp matreklam riktad till barn. Företagen måste
              också ta ett större ansvar för att i stället i reklamen uppmuntra
              barn att äta mer hälsosam mat. Det är en vinst för framtiden om
              vi får barn att äta mer hälsosamt.
            </seg>
            <seg n="f0da47f1">
              Herr talman! Varje dag matas vi med reklam i radio, tv och tidningar
              men också med reklam ute på reklampelare. Överallt tar vi intryck
              av vad vi ser. En del reklam kan vi stänga av men inte all reklam.
              Vi kan inte välja bort allting. Utomhus är det svårt att komma
              bort från reklamen ett samhällsproblem som intar det offentliga
              rummet. Detta har blivit ockuperat av könsdiskriminerande bilder.
              Det finns ingen fredad zon.
            </seg>
            <seg n="eeebe76f">
              Branschens frivillighet i det här fallet räcker inte. Den är
              inte tillräckligt verkningsfull och gör inte att man kommer till
              rätta med problemet.
            </seg>
            <seg n="13765e83">
              Den tidigare socialdemokratiska regeringen gav i juli 2006 en
              särskild utredare i uppdrag att kartlägga utvecklingen och omfattningen
              av könsdiskriminerande reklam i Sverige och att lägga fram förslag
              om hur lagstiftning mot sådan reklam skulle kunna utformas.
            </seg>
            <seg n="133d47e2">
              Utredningen överlämnade i januari 2008 betänkandet Könsdiskriminerande
              reklam kränkande utformning av kommersiella meddelanden till ansvarig
              minister. I betänkandet föreslogs en ny lag mot könsdiskriminerande
              reklam. Men regeringen beslutade att inte gå vidare med det förslaget,
              vilket jag beklagar. Regeringen borde åtminstone ha låtit remissbehandla
              betänkandet.
            </seg>
            <seg n="92c0233e">
              Vår ståndpunkt är att regeringen bör återuppta beredningen av
              utredningens betänkande och gå vidare till lagstiftning.
            </seg>
          </u>
          <note type="speaker" n="4494f02c">
            Anf. 124 EGON FRID (v):
          </note>
          <u who="egon_frid_85d7bf" xml:id="i-c9ee7f4c73eed44d-1" n="373beeaf">
            <seg n="c7f843df">
              Herr talman! Inledningsvis vill jag framhålla att jag står bakom
              alla våra reservationer i betänkandet. Men jag väljer att yrka
              bifall bara till reservationerna 4 och 8.
            </seg>
            <seg n="997591a1">
              Konsumentfrågorna berör oss alla. Aldrig förr har vi som konsumenter
              haft så stora valmöjligheter som i dag. Men därmed är det inte
              lättare att göra medvetna och hållbara val. Många konsumenter
              befinner sig i underläge gentemot marknadsföringsmetoder, reklam
              riktad till barn och reklam som är könsdiskriminerande.
            </seg>
            <seg n="1007f47b">
              Alliansregeringen har medvetet försvagat konsumenternas ställning
              genom de försämringar av marknadsföringslagen som skedde förra
              året. Då togs kraven bort på näringsidkare att lämna information
              av särskild betydelse från konsumentsynpunkt, och informationsplikten
              vid förmånserbjudanden avskaffades.
            </seg>
            <seg n="1967bdaa">
              Reklam och erbjudanden om förmåner tar i dag nya vägar. Det är
              inte längre ovanligt att olika förmåner erbjuds direkt till kunderna
              via e-post och sms. Då är det svårt att få fullgod information
              om vad förmånerna verkligen innehåller. Vi anser att det ska finnas
              en generell informationsskyldighet i marknadsföringslagen.
            </seg>
            <seg n="76366c66">
              Vi behöver konsumtionsfrid i våra hem och i det offentliga rummet.
              För att skydda sig mot telefonförsäljning kan fysiska personer
              ansluta sig till Nixregistret. För närvarande är det dock endast
              möjligt att spärra telefonnummer till fasta abonnemang. Informationen
              om möjligheten att anmäla sig till Nixregistret är inte heller
              tillräckligt lättillgänglig. Detta leder till att många personer
              tvingas ta emot telefonförsäljares samtal i sina hem mot sin vilja.
              En möjlighet att komma till rätta med detta problem vore att införa
              ett omvänt nixregister, det vill säga att den person som vill
              ta emot direktreklam via telefon i sitt hem anmäler detta till
              registret. Konsumenten gör då ett aktivt val att bli uppringd
              i marknadsföringssyfte.
            </seg>
            <seg n="677d17a1">
              Alla företag i telemarketingbranschen är dessvärre inte seriösa.
              För att stärka konsumenternas rätt och möjlighet att göra sina
              val bör dessa företag vara skyldiga att ha en bemannad svarsfunktion
              dit konsumenterna kan vända sig med sina frågor. De ska också
              vid telefonavtal ha en tydligare information om vad som avtalats,
              och avtalet ska dokumenteras.
            </seg>
            <seg n="cae9bb80">
              En mycket avancerad vetenskap används för att få människor att
              konsumera så mycket som möjligt. Dagligen översköljs vi av reklam
              där vi uppmanas att konsumera mer av företags produkter och tjänster.
              Marknadsföringen är ofta mycket aggressiv och vänder sig inte
              sällan till grupper av konsumenter som redan är ekonomiskt utsatta
              genom att uppmana dem till dyra kreditköp och skapar på så sätt
              ohållbara skuldfällor.
            </seg>
            <seg n="ca4afc99">
              Som om det inte vore nog att vi i den offentliga miljön ständigt
              utsätts för dessa påtryckningar får vi även så kallad direktreklam
              levererad rakt in i våra hem. Jag anser att direktreklamen måste
              begränsas och att det ska finnas en möjlighet att själv välja
              om man vill ta emot reklambudskap i sitt eget hem eller om man
              vill att konsumtionsfrid ska råda.
            </seg>
            <seg n="36e9eaf7">
              Herr talman! Bluffakturor utgör ett stort problem i dagens samhälle
              och drabbar såväl näringslivet som organisationer, föreningar
              och enskilda konsumenter. Det är enligt min mening angeläget att
              det vidtas kraftfulla åtgärder på bred front för att förhindra
              annons- och fakturaskojeri. Företagare har inte samma skydd i
              lagstiftningen som privatpersoner. Jag anser att det därför finns
              anledning att se över samhällets roll vad gäller stöd och rådgivning
              till företagare.
            </seg>
            <seg n="54cce13e">
              Marknadsföring som vänder sig till barn blir allt aggressivare
              och mer omfattande. På olika sätt smygs det in reklam för olika
              varor och tjänster riktade till barn. I sin marknadsföring till
              barn använder sig företag ofta av säljfrämjande åtgärder som utdelning
              av leksaker, gratiserbjudanden, tidningsutskick, utfärdande av
              så kallade medlemskort och pysselaktiviteter. Även barns matvanor
              påverkas i hög grad av aggressiv marknadsföring av snabbmat, godis,
              läsk och andra livsmedel med höga fett- och sockerhalter. Ofta
              har förpackningarna figurer och färgsättningar som riktar sig
              till barn.
            </seg>
            <seg n="aa0d7530">
              Reklamen i tv, i tidningar och på affischer ute på staden påverkar
              barns och ungdomars uppfattning av sitt utseende och skapar en
              orealistisk självbild för många barn och ungdomar. Inte sällan
              kan ökad konsumtion av de olika produkterna vara till nackdel
              för barnens psykiska och fysiska hälsa.
            </seg>
            <seg n="ec04a3af">
              Vänsterpartiet anser att reglerna för reklam riktad till barn
              måste förstärkas. Annars ser vi inte någon annan lösning än att
              det införs ett totalförbud mot reklam riktad till barn.
            </seg>
            <seg n="190e7589">
              Herr talman! Trots de egenåtgärder som man vidtagit inom näringslivet
              förekommer fortfarande reklam som förmedlar en könsstereotyp bild
              till vuxna, barn och ungdomar. Konsumenterna matas ständigt med
              schablonbilder som framställer främst kvinnor som objekt. Bilderna
              motverkar direkt arbetet med att uppnå jämställdhet och jämlikhet
              mellan könen. Vi anser att det är helt oacceptabelt att kränkande
              sexuella anspelningar används i reklam för att sälja varor och
              tjänster. Problemet accentueras av att allt fler barn och ungdomar
              påverkas. Sjukdomar som anorexi, bulimi och depressioner ökar
              och förekommer allt längre ned i åldrarna.
            </seg>
            <seg n="b4fc325c">
              Det går inte att själv välja bort denna reklam eftersom den oftast
              finns utomhus. Den har blivit ett samhällsproblem som intar det
              offentliga rummet. Branschens frivilliga åtgärder har, enligt
              vår mening, inte visat sig tillräckligt verkningsfulla för att
              komma till rätta med problemen.
            </seg>
            <seg n="3b5f084f">
              Den tidigare regeringen gav i juli 2006 en särskild utredare
              i uppdrag att kartlägga utvecklingen och omfattningen av könsdiskriminerande
              reklam i Sverige och lämna förslag till hur lagstiftning mot sådan
              reklam skulle kunna utformas. Utredningen överlämnade i januari
              2008 betänkandet Könsdiskriminerande reklam kränkande utformning
              av kommersiella meddelanden , SOU 2008:5, till den ansvarige ministern.
              I betänkandet föreslogs en ny och fristående lag mot könsdiskriminerande
              reklam. Utredningen anser inte att en sådan lagstiftning är grundlagsstridig.
              Regeringen har emellertid beslutat att inte gå vidare med förslaget.
              Vi beklagar detta! Vänsterpartiets ståndpunkt är att regeringen
              bör återuppta beredningen av utredningens betänkande och därefter
              överväga förslag till lagstiftning.
            </seg>
            <seg n="5f474bcc">
              Regeringen bör vidare ge Konsumentombudsmannen i uppdrag att
              göra en kartläggning av den könsdiskriminerande reklamens utveckling
              och omfattning samt att utforma råd och sprida information om
              könsdiskriminerande reklam.
            </seg>
            <seg n="e3d4dfc4">
              Herr talman! Jag vill önska en skön valborg och en skön första
              maj!
            </seg>
          </u>
          <note type="speaker" n="95681b05">
            Anf. 125 JAN LINDHOLM (mp):
          </note>
          <u who="jan_lindholm_8746bf" xml:id="i-ec1b7d7130727d34-2" n="758ca821">
            <seg n="ebc27f6a">
              Herr talman! Självklart står även jag bakom samtliga de reservationer
              som Miljöpartiet tillfört det här betänkandet om konsumentfrågor,
              men för tids vinnande nöjer jag mig med att yrka bifall till reservation
              8, som tar upp frågan om lagstiftning mot könsdiskriminerande
              reklam.
            </seg>
            <seg n="b33e5e2a">
              Betänkandet behandlar 44 motionsyrkanden om ett stort antal olika
              konsumentpolitiska frågor, som säkert är intressanta om man djupdyker
              i dem. Bland annat vill vi från Miljöpartiet att konsumentfrågorna
              ska samlas i en konsumentbalk för att det ska bli enklare för
              konsumenter att skaffa sig överblick över sina rättigheter och
              möjligheter som konsumenter. Förslaget har emellertid avstyrkts
              under många års tid och kommer även denna gång att läggas på hyllan.
            </seg>
            <seg n="5c382aa0">
              Vi i Miljöpartiet menar i alla fall att en samlad konsumentlagstiftning
              är en önskvärd förändring, eftersom det är ett bra sätt att skapa
              överblick och förståelse för de rättigheter och möjligheter man
              har som konsument. Vi kommer att fortsätta att driva den frågan
              och utgår från att vi kommer att vara droppen som urholkar stenen
              och med tiden få gehör för vår bedömning av frågan.
            </seg>
            <seg n="c4f4d22d">
              Den klimatutmaning som vi numera alla känner till innebär att
              vi kommer att behöva anpassa många av våra slösaktiga vanor till
              ett mer hållbart förhållningssätt. Men all sådan anpassning behöver
              ju inte upplevas negativt.
            </seg>
            <seg n="f6b60467">
              Ett exempel är all oadresserad reklam som översvämmar våra postlådor.
              I stället för att vi konsumenter ska behöva avsäga oss sådant
              genom en aktiv handling borde naturligtvis rutinen vara den omvända.
              Endast de konsumenter som genom ett aktivt val har sagt att de
              önskar direktreklamen borde utsättas för den. Tänk så enkelt,
              och så mycket koldioxid och energi vi skulle kunna spara på en
              sådan sak!
            </seg>
            <seg n="af204d3c">
              I dag betalar varje medborgare i vårt land, från vaggan till
              graven, 5 000 kronor per år i onödig marknadsföringsskatt till
              de producerande företagen, till dem som producerar varorna, till
              detaljisterna och till handelsmännen för att de ska kunna hålla
              på och producera all den marknadsföring som får oss konsumenter
              att köpa en mängd onödiga varor och tjänster.
            </seg>
            <seg n="bf1ce5ad">
              Troligen finns det egentligen inga konsumenter som vill betala
              det här onödiga pristillägget vid sina inköp, men de reklamfria
              alternativen är inte lätta att hitta. De är inte precis näringslivets
              favoriter. Man skulle kunna likna reklampåslaget vid en sorts
              osynlig smygbeskattning av alla oss konsumenter för att livnära
              konsumismen, reklamindustrin och mammon. Det handlar inte om några
              pengar som går till statskassan, utan det är en konsumtionsskatt
              som hamnar hos de företag som driver näringarna.
            </seg>
            <seg n="76ceefd5">
              Det finns väldigt mycket resurser att spara och väldigt mycket
              miljö att värna genom att minska reklamens helt fria rätt att
              förpesta allt i vår omgivning. Ett första litet strategiskt steg
              skulle kunna vara att ändra marknadsföringslagen så att reklamen
              inte har rätt att tränga sig in våra hem, utan att det först krävs
              ett aktivt val från konsumenten att säga ja till direktreklamen
              innan den får spridas.
            </seg>
            <seg n="01b3926e">
              När det gäller marknadsföring till barn är det skrämmande med
              vilken fart reklamutbudet utvecklas och förändras. Det är ett
              allt aggressivare reklamutbud som vänder sig till barn i de lägre
              åldrarna, de mest försvarslösa.
            </seg>
            <seg n="9739a14b">
              Det är väldigt svårt för ett barn att freda sig mot reklambudskapet.
              Tyvärr får det en hel del tråkiga konsekvenser. Barns matvanor
              blir exempelvis alltmer osunda ju mer reklamen breder ut sig.
              Fysisk och psykisk ohälsa är priset för den fria reklamen.
            </seg>
            <seg n="bd01545e">
              Hur kan det komma sig att vi har lagar som tillåter kommersialismen
              att förpesta våra liv nästan överallt? Hela den byggda miljön,
              vart man än vänder sig, översvämmas av reklambudskap. Det är bara
              genom att ta sig ut i de obebyggda markerna som man kan slippa
              reklambudskapet, och knappt ens där.
            </seg>
            <seg n="da7d5977">
              När jag i somras satt vid en avsides belägen sjö med ett metspö
              i handen för att vila från stadens stress, buller och slammer,
              vad händer då? Jo, helt plötsligt flyger en helikopter över sjön
              med en lång reklambanderoll för husvagnar och husbilar.
            </seg>
            <seg n="545136de">
              Jag tror inte att avsikten var att göra reklam för de få personer
              som var där, utan det var en transportsträcka mellan några samhällen.
              Jag tror faktiskt inte att de släppte ned några reklampaket till
              den barnfamilj som fanns på andra sidan sjön, men man kan ju inte
              veta vad de hittar på nästa gång.
            </seg>
            <seg n="ef1bcef3">
              Det behövs verkligen en uppstramning av villkoren för reklam
              och särskilt för den som riktar sig till de mest mottagliga, till
              barnen. Köpfrid borde vara ett begrepp som vi politiker skulle
              kunna ta strid för.
            </seg>
            <seg n="e21fec4f">
              I reservationen om reklam riktad till barn tar vi upp ett antal
              olika förslag till åtgärder som regeringen skulle kunna vidta.
              Exempelvis skulle den genom internationellt samarbete verka för
              att hälsoaspekter mer vägs in i reklam på nätet där barn är flitiga
              användare.
            </seg>
            <seg n="6c750571">
              Den skulle också kunna verka för att vår svenska lagstiftning
              ändras så att företag får motivation och det blir viktigt för
              dem att tänka mer på barnens bästa när de till exempel funderar
              på om de ska göra reklam, var de ska göra reklam och hur reklamen
              ska utformas och användas för att deras produkter och tjänster
              ska bli mer attraktiva för kunderna. Ett annat förslag handlar
              om en myndighet som ska granska och följa hur reklam mot barn
              utvecklas och förändras och få möjligheter att även stävja sådan
              reklam.
            </seg>
            <seg n="d3fff009">
              Det finns många fler förslag i reservationerna, och naturligtvis
              finns det ännu fler i de motioner som avstyrks. Jag hoppas att
              regeringen ändå tar till sig av de goda idéerna. Det är så arbetet
              i riksdagen fungerar. Tjänstemännen i Regeringskansliet läser
              våra förslag även om de avslås. Sakta men säkert tar de till sig
              budskapet, och regeringen återkommer förhoppningsvis med propositionen
              till riksdagen med goda förslag. Det är nämligen mycket nödvändigt
              att vi fredar barnen från den alltmer aggressiva reklam som utformas
              av industrin.
            </seg>
            <seg n="8a6c3ef7">
              Men det är inte bara barn som drabbas av reklam. Det gör vi alla,
              även om vi försöker att undvika det. En grupp som drabbas hårt
              av reklamen är ungdomar och då kanske särskilt flickor. Jag tänker
              på den könsdiskriminerande reklamen.
            </seg>
            <seg n="6ff3015a">
              Naturligtvis drabbar det alla kvinnor att kvinnokroppen exploateras
              oerhört intensivt av reklambranschen på alla möjliga sätt. Men
              jag tror ändå att det framför allt är de unga kvinnorna som far
              mest illa.
            </seg>
            <seg n="63f49382">
              Ingen av oss människor har egentligen några som helst möjligheter
              att leva upp till alla reklamvärldens idealbilder. Det spelar
              ingen roll om vi är män eller kvinnor, gamla eller unga. Det är
              en värld som inte är möjlig för någon av oss.
            </seg>
            <seg n="20369a60">
              På något sätt är det som att lycka i reklamens värld tycks vara
              en ständigt ökande konsumtion. Reklambilderna understöder den
              sortens lyckoideal och mål, cementerar samtidigt väldigt ofta
              könsrollerna och motverkar direkt de ambitioner som vi i politiken
              har att på olika sätt öka jämställdheten mellan könen.
            </seg>
            <seg n="7718743f">
              Det är främst unga tjejer som utnyttjas i reklamen. Därför är
              det i första hand de unga tjejernas ideal som påverkas väldigt
              kraftigt. Som jag har förstått det jag läst av forskning finns
              det ganska tydliga kopplingar till sjukdomar som anorexi, bulimi
              och även depressioner. De är ofta relaterade till den form av
              aggressiva exponering av kvinnokroppen som används i reklamen.
            </seg>
            <seg n="ab7ee73b">
              Tyvärr är det som det står i vår reservation på den här punkten.
              Regeringen har valt att lägga ned det arbete som pågick tidigare
              när det gäller att begränsa diskriminerande reklam.
            </seg>
            <seg n="9d05516c">
              Enligt Miljöpartiets uppfattning borde regeringen återuppta det
              arbetet och även försöka utveckla det. Exempelvis borde Konsumentombudsmannen
              få ett annat uppdrag att jobba aktivare med detta.
            </seg>
            <seg n="f93fe410">
              Vi menar att man även skulle försöka att skapa någon form av
              kvalitetsmärkning för reklam med syftet att försöka motverka könsdiskriminering
              i reklamen.
            </seg>
            <seg n="d25d7142">
              Jag är dålig på att ställa frågor när jag står i talarstolen.
              En fråga till majoritetens företrädare skulle kunna vara om det
              kommer något initiativ på området könsdiskriminerande reklam och
              om regeringen har några ambitioner att där försöka att förändra
              och påverka situationen.
            </seg>
          </u>
          <note type="speaker" n="a1e82926">
            Anf. 126 KATARINA BRÄNNSTRÖM (m):
          </note>
          <u who="katarina_brannstrom_26ead4" xml:id="i-9ccb12fac0a0a447-0" n="18234870">
            <seg n="586659d3">
              Herr talman! Vi debatterar civilutskottets betänkande CU34 Konsumentfrågor
              med ett fyrtiotal motionsyrkanden, tio reservationer och tre särskilda
              yttranden. Jag vill passa på att yrka bifall till utskottets förslag
              i betänkandet och avslag på samtliga reservationer och motioner.
              Det låter som att det finns en stor motsättning, men så är det
              egentligen inte trots det vi hört tidigare här i dag. Motionärerna
              har säkert många goda intentioner, men i vissa fall slår man in
              redan öppna dörrar. Jag tänker här beröra några motionsfrågor.
            </seg>
            <seg n="8db6e008">
              Konsumentpolitiken inom EU är nu föremål för ett stort intresse,
              och arbete pågår med flera av EU:s konsumentdirektiv. Målet är
              att få ett samlat konsumentdirektiv som ger samma konsumenträttigheter
              till alla människor inom EU. Detta underlättar handeln över gränserna.
              Det ger också bättre konkurrens till nytta för oss konsumenter
              med lägre priser och ett större utbud.
            </seg>
            <seg n="7820c434">
              Fortfarande är det så att många drar sig för att köpa från andra
              länder. De känner sig osäkra och vet inte vilket skydd de har.
              Enhetliga regler och villkor underlättar också för svenska företag
              som vill använda sig av en större marknad inom EU.
            </seg>
            <seg n="e05952be">
              Jag var själv nyligen i Bryssel tillsammans med en utskottskollega
              för att delta i ett interparlamentariskt möte med samtliga medlemsländer.
              Representanter från många länder påstod att man har ett högt konsumentskydd
              liksom vi har i Sverige. Det är bra, för det gör det lättare att
              enas. Sverige ställer sig bakom förslaget om en fullständig harmonisering
              på en hög konsumentskyddsnivå.
            </seg>
            <seg n="ae8f4f8c">
              Ett nytt konsumentkreditdirektiv med bland annat ångerrätt vid
              kreditavtal har beslutats och ska vara genomfört i hela EU nästa
              år i maj månad. Därför pågår ett arbete i Regeringskansliet. Här
              ingår också de så kallade sms-lånen och utformningen av villkoren
              för dem. Det har vi anledning att återkomma till
            </seg>
            <seg n="889f6b9f">
              Herr talman! Regeringen ändrade för något år sedan utformningen
              av stödet till olika konsumentorganisationer i Sverige för att
              göra det mer förutsägbart och långsiktigt. Erfarenheterna av förändringen
              är goda. Det föreligger inga större motsättningar i utskottet
              om förändringen. Vi uppskattar de frivilliga konsumentorganisationerna
              och hoppas att de fortsätter att jobba med att ta fram fakta och
              bilda opinion för att informera svenska kunder.
            </seg>
            <seg n="baa3f992">
              När det gäller obeställd reklam och telefonförsäljning finns
              det ett antal motionsyrkanden. Många vill skärpa lagkraven. Härom
              är förslagen också många. Jag vill därför särskilt poängtera att
              det i fjol kom en ny marknadsföringslag som skärper villkoren,
              ställer krav på näringsidkarna och där det också finns förbud
              mot aggressiv marknadsföring.
            </seg>
            <seg n="9e7c71df">
              Nixregistret finns för både telefon och direktadresserad reklam.
              Det är bra. Dit kan alla vända sig för att slippa denna typ av
              reklam och därmed också försäljning.
            </seg>
            <seg n="48bf428f">
              Branschorganisationerna har själva slutit överenskommelser med
              Konsumentverket, och man har antagit etiska regler. Det pågår
              en utredning inom Regeringskansliet om skyddet vid olika marknadsföringsmetoder.
              Vi är därför inte beredda att via lag ytterligare begränsa direktreklamen,
              och vi anser att det finns ett bra skydd när det gäller telefonförsäljning
              via distans- och hemförsäljningslagen.
            </seg>
            <seg n="c7f46d78">
              När det gäller reklam riktad till barn och könsdiskriminerande
              reklam menar utskottet att det finns ett bra skydd i gällande
              lag och i internationella överenskommelser. Jag vill också här
              framhålla den nya reklamombudsmannen, RO, som branschen själv
              initierat och också finansierar. RO ska se till att man håller
              den nivå som krävs. Det råder heller inga stora motsättningar
              om vilken reklam vi vill se i Sverige. Det är bra att branschen
              själv inser detta och aktivt jobbar med frågan.
            </seg>
            <seg n="8d4154ec">
              När det gäller miljömärkning av varor vill inte vi föreslå någon
              lagstiftning, utan vi vill se en frivillig märkning som tas fram
              i dialog med de aktörer som finns inom det området. Vi ser positivt
              på den miljömärkning som redan finns såsom Krav, Sigill, Svanen
              och andra. Genom att välja miljömärkt gör man ett aktivt val för
              miljön. Arbete pågår om en eventuellt ny Isostandard på området.
            </seg>
            <seg n="a89f64cc">
              Det finns motioner som handlar om konsumentskyddet vid köp av
              flygresor och vid tågförseningar. Men här kan vi meddela att det
              redan finns regler och att det pågår en översyn av dessa regler
              inom EU. Regeringen har förra året tillsatt en utredning med ett
              tydligt resenärsperspektiv med förstärkta rättigheter för resenärerna.
              Den utredningen ska vara klar nu i vår.
            </seg>
            <seg n="288d38fb">
              Herr talman! När det gäller oss konsumenter och konsumentkunskap
              är det självklart att god kunskap och bra information är viktigt.
              Det är också viktigt att näringsidkare som säljer till konsumenter
              har bra kunskap om lagar och ser till att deras personal känner
              till gällande villkor.
            </seg>
            <seg n="11c9f449">
              Jag har själv motionerat om att man redan i skolan bör få bra
              kunskap och att ämnet konsumentekonomi bör få en större roll.
              Det gäller att lära för livet.
            </seg>
            <seg n="b7d6e975">
              Men i dag har vi också en oerhörd tillgång till bra information
              via nätet. Med ett par klick vid datorn kan man få veta nästan
              allt man behöver inför ett viktigt köp. Jag kan här göra reklam
              för Dolceta, EU:s egen konsumentutbildning som finns på nätet.
              Den är mycket bra och helt gratis.
            </seg>
            <seg n="5fc198dd">
              Konsumentfrågor är framtidens frågor, och jag är övertygad om
              att vi konsumenter framöver kommer att få ett bra skydd när vi
              handlar inom hela EU. Det handlar om hög säkerhet, bra villkor
              med bytesrätt och ångerrätt och att vi därmed får ett större utbud
              med ökad konkurrens och lägre priser.
            </seg>
          </u>
          <note type="speaker" n="aad5156f">
            Anf. 127 LENNART PETTERSSON (c):
          </note>
          <u who="lennart_pettersson_9f009e" xml:id="i-18e52899e16e50c9-2" n="31a3132d">
            <seg n="3eed1b77">
              Herr talman! Jag har i sista stund fått rycka in i den här debatten,
              eftersom min partikollega Maria Kornevik Jakobsson har fått förhinder.
              Jag tänker göra några nedslag bland de motioner om konsumentfrågor
              som vi har att behandla.
            </seg>
            <seg n="dfd2e45a">
              Om jag börjar med konsumentfrågorna sett ur ett EU-perspektiv
              kan jag konstatera att det egentligen inte finns några större
              politiska skillnader. Vi står alla bakom ett fortsatt starkt konsumentskydd,
              där vi kan se fördelar med ett gemensamt regelverk i syfte att
              underlätta för konsumenterna.
            </seg>
            <seg n="4918d3b1">
              En motion berör ångerrätten vid telefonförsäljning till näringsidkare.
              Sveriges Callcenterförening och Swedma har i samråd med Svensk
              Handel antagit etiska regler för dessa samtal. Det är positivt
              att branschen själv har tagit tag i problemen och också vidtagit
              åtgärder. I den överenskommelsen ingår bland annat sju arbetsdagars
              ångerrätt efter fakturans och bekräftelsens ankomst. Frågan är
              bara om detta är tillräckligt.
            </seg>
            <seg n="12750cfd">
              Jag har inga problem med att ställa större krav på en företagare
              än på en privat konsument, men det finns många företagare som
              i praktiken mer är som privatpersoner. Det finns ca 965 000 företag
              i Sverige. 712 000 av dem är enmansföretag. Ytterligare 175 000
              har mellan en och fyra anställda. Lägger vi ihop det blir det
              887 000 företag, och det motsvarar över 90 procent av alla företag
              i landet.
            </seg>
            <seg n="4f91125c">
              Det är bekant för de flesta att det finns ett antal oseriösa
              företag som både skickar ut bluffakturor och ringer upp för att
              i lite inlindade ordalag försöka binda upp företagare till ett
              avtal. Jag utgår ifrån att dessa företag inte ringer från något
              callcenter och att de inte heller är medlemmar i Svensk Handel.
              Det innebär att den uppringande parten inte känner sig bunden
              till några avtal och inte har några skrupler när det gäller att
              lura seriösa företagare att betala.
            </seg>
            <seg n="d086a738">
              För mig är frågan i högsta grad levande, och jag ser fram emot
              en utvärdering av de etiska reglernas effekt. Därefter är jag
              beredd att diskutera om det behövs en skärpning i lagen för att
              underlätta för många småföretagare så att de kan undvika oseriösa
              kolleger.
            </seg>
            <seg n="39bc9b4a">
              Herr talman! När det gäller reklam riktad mot barn samt könsdiskriminerande
              reklam är väl alla överens om att avarter ska beivras. Nu har
              vi en tämligen heltäckande lagstiftning inom båda dessa områden.
              Även om det alltid finns utrymme för förbättringar är frågan om
              vi kan komma så mycket längre.
            </seg>
            <seg n="3516e5cb">
              Enligt mitt sätt att se det är det mycket fråga om ändrade attityder
              och ett ändrat förhållningssätt. Det gäller både för producenter
              och för konsumenter. Genom att hålla debatten levande ökar kraven
              på sälj- och reklamföretagen. Samtidigt måste vi också ställa
              krav på oss själva som konsumenter och välja bort varor som marknadsförs
              genom oönskad reklam.
            </seg>
            <seg n="57b866ce">
              Detsamma gäller om vi vill köpa fastigheter utomlands. Det är
              lätt att bli lurad om man inte är vaksam. Därför gäller det att
              anlita professionell hjälp. Det är omöjligt att känna till lagstiftningen
              i alla länder. Därför får man inte vara så godtrogen att man tror
              att allt är som här hemma i Sverige.
            </seg>
            <seg n="747613ee">
              Någon typ av övergripande information kan kanske vara lämpligt
              på Boverkets webbplats OmBoende, men till syvende och sist handlar
              det ändå om en försiktighet från den enskilde köparens sida.
            </seg>
          </u>
          <note n="b22ff0ed">
            Herr talman! Jag nöjer mig med dessa kommentarer. Jag yrkar bifall
            till förslaget i utskottets betänkande och avslag på samtliga
            motioner och reservationer.
          </note>
          <note type="speaker" n="4671a693">
            Anf. 128 JAN ERTSBORN (fp):
          </note>
          <u who="jan_ertsborn_46494c" xml:id="i-e9028a46914e2f86-0" n="6e43c956" next="i-8bc1eaa7c20d2531-0">
            <seg n="2b25b3a0">
              Herr talman! Jag ska fatta mig kort i denna sena stund. Jag vet
              att jag har kolleger i riksdagen som behöver tid för att skriva
              sina förstamajtal, så det är väl bäst att vi lägger av arbetet
              här inom kort.
            </seg>
          </u>
          <note n="06ff995e">
            Jag yrkar bifall till förslaget i betänkandet och avslag på reservationerna.
          </note>
          <u who="jan_ertsborn_46494c" xml:id="i-8bc1eaa7c20d2531-0" n="6e43c956" prev="i-e9028a46914e2f86-0">
            <seg n="ba1cc06a">
              Jag vill bara uppehålla mig vid ett ämne här, nämligen fakturaskojeri
              som har följt mig sedan jag kom till riksdagen 2002. Det är ett
              stort problem med fakturaskojeri på det viset att det är ett kriminellt
              beteende. Att inom civilrättens område lagstifta så att man förhindrar
              detta tror jag faktiskt inte är helt möjligt.
            </seg>
            <seg n="e0a38c1a">
              Det är ett bedrägeri eller ett försök till bedrägeri. Tyvärr
              kommer vi nog att få fortsätta att leva med att vissa människor
              gör sig skyldiga till detta.
            </seg>
            <seg n="912784ac">
              Det finns två saker som egentligen mer tillhör justitieutskottets
              område som bör beaktas i sammanhanget. Det ena är naturligtvis
              att det prioriteras hos polis och åklagare att utreda de här sakerna.
              Här tycker jag att vi har sett en rätt bra framgång under de senaste
              två åren. För närvarande sitter i alla fall en notorisk fakturaskojare
              inom lås och bom. Det är precis där han bör sitta, i alla fall
              en viss tid, och tänka över vad han håller på med.
            </seg>
            <seg n="e8d6acd0">
              Det är möjligt att man behöver ytterligare stärka resurserna
              till polis och åklagare, men det är naturligtvis väldigt svårt
              att prioritera den här brottsligheten jämfört med till exempel
              misshandel och våldtäkt. Så det är ett bekymmer. Jag ser ändå
              framsteg, och det tycker jag att vi ska fortsätta att försöka
              arbeta för.
            </seg>
            <seg n="cc87e9fb">
              Det andra problemet är kanske lite mer på det civilrättsliga
              området. Det är när en företagare blir utsatt för ett sådant här
              fakturaskojeri på kanske 5 000 kronor, 3 000 kronor eller något
              sådant och inte vill betala. Då ställs han inför problematiken
              att han får ett inkassobolag på halsen och en kronofogde kanske
              eller tingsrätt. Förutom ganska dåliga kunskaper har en företagare
              i dag inte heller något särskilt stöd från samhället i form av
              möjligheter att utnyttja allmän rättshjälp. Man har inte alltid
              rättsskydd heller.
            </seg>
            <seg n="4e15388b">
              Som advokat, som jag ju har tjänstgjort som, tvingas man många
              gånger ge rådet att det billigaste sättet att komma ifrån detta
              är att betala den här skulden. Det är naturligtvis alldeles fel
              att det är på det viset. Vad kan vi göra åt det? Jo, vi kan titta
              på rättshjälpslagen och se om vi inte kan förbättra den här situationen,
              i alla fall för småföretagare. I den översyn av rättshjälpslagen
              som Domstolsverket har gjort ingår att man ska kunna förbättra
              möjligheterna för småföretagare.
            </seg>
            <seg n="0b2728a0">
              Detta är också justitieutskottets beredningsområde, men vi kan
              väl tillåta oss att ha lite synpunkter på hur vi ska göra med
              rättshjälpslagen. Jag tycker att detta är ett tydligt exempel
              på att om företagaren får lite stöd från samhället kan man kanske
              i stället ge rådet: Låt dem gå till domstol, så tar vi en process!
              Det kommer de antagligen inte att vilja göra i slutändan, utan
              de kommer i stället att ge sig.
            </seg>
            <seg n="ce47d974">
              Herr talman! Jag tycker att vi ska försöka stärka polis och åklagare
              ytterligare i deras kamp mot fakturaskojare, och dessutom ska
              vi naturligtvis försöka stärka upp rättshjälpslagen. Dessutom
              ska vi skicka en god tanke till branschen och Svensk Handel som
              har gjort ett alldeles ypperligt arbete på det här området och
              som fortsätter att göra ett ypperligt arbete för att stoppa detta.
            </seg>
          </u>
          <note type="speaker" n="48588f08">
            Anf. 129 YVONNE ANDERSSON (kd):
          </note>
          <u who="yvonne_andersson_78c29c" xml:id="i-5e03a42face84be7-1" n="ad56a109" next="i-001267f75518db39-1">
            <seg n="f7df83f6">
              Herr talman! Vi har debatterat flitigt den här eftermiddagen.
              Jag har alltid möjligheten att komma sist. Jag ska ta vara på
              den möjligheten genom att yrka bifall till förslagen i betänkandet
              och avslag på reservationerna och önska talmannen och de övriga
              arbetskollegerna i kammaren en god helg.
            </seg>
          </u>
          <note n="f478e527">
            Överläggningen var härmed avslutad.
          </note>
          <note n="e31ec12c">
            15 § Bordläggning
          </note>
          <note n="21401ae2">
            Anmäldes och bordlades
          </note>
          <note n="f23f95db">
            16 § Anmälan om interpellationer
          </note>
          <note n="ba9facb3">
            Anmäldes att följande interpellationer framställts
          </note>
          <note n="9ccfa3f5">
            den 29 april
          </note>
          <note n="32b28542">
            Matilda Ernkrans
          </note>
          <note n="62b19c39">
            Ibrahim Baylan
          </note>
          <note n="c8340fcc">
            Elina Linna
          </note>
          <note n="49c23555">
            Per Svedberg
          </note>
          <note n="fcb9459d">
            Hans Stenberg
          </note>
          <u who="yvonne_andersson_78c29c" xml:id="i-001267f75518db39-1" n="ad56a109" prev="i-5e03a42face84be7-1">
            <seg n="c7e7f241">
              Nikos Papadopoulos
            </seg>
          </u>
          <note n="df791d72">
            Jacob Johnson
          </note>
          <note n="bd858cf5">
            Interpellationerna redovisas i bilaga som fogats till riksdagens
            snabbprotokoll tisdagen den 5 maj.
          </note>
          <note n="12312868">
            17 § Anmälan om frågor för skriftliga svar
          </note>
          <note n="46da10d6">
            Anmäldes att följande frågor för skriftliga svar framställts
          </note>
          <note n="9ccfa3f5">
            den 29 april
          </note>
          <note n="f6e291ab">
            Fredrik Lundh
          </note>
          <note n="f3437079">
            Christina Oskarsson
          </note>
          <note n="b0310b62">
            Agneta Berliner
          </note>
          <note n="288e0f7f">
            Frågorna redovisas i bilaga som fogats till riksdagens snabbprotokoll
            tisdagen den 5 maj.
          </note>
          <note n="e2963e4b">
            18 § Anmälan om skriftliga svar på frågor
          </note>
          <note n="b59d58ff">
            Anmäldes att skriftliga svar på följande frågor inkommit
          </note>
          <note n="9ccfa3f5">
            den 29 april
          </note>
          <note n="d42e7591">
            Ann-Christin Ahlberg
          </note>
          <note n="f7c656da">
            Siv Holma
          </note>
          <note n="46fc2b92">
            Torbjörn Björlund
          </note>
          <note n="1b00bdf7">
            Tina Ehn
          </note>
          <note n="35a273cc">
            Göte Wahlström
          </note>
          <note n="de5af733">
            Kalle Larsson
          </note>
          <note n="a5294bcf">
            Svaren redovisas i bilaga som fogats till riksdagens snabbprotokoll
            tisdagen den 5 maj.
          </note>
          <note n="037de6f0">
            19 § Kammaren åtskildes kl. 18.22.
          </note>
          <note n="f6579d97">
            Förhandlingarna leddes
          </note>
          <note n="b7be9e31">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
