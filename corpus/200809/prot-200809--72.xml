<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--72</head>
          <docDate when="2008-02-18">2008-02-18</docDate>
        </div>
      </front>
      <body>
        <div>
          <note n="bdc7a31d">
            ﻿
          </note>
          <note n="7260bbd0">
            Riksdagens protokoll
          </note>
          <note n="02074503">
            2008/09:72
          </note>
          <note type="date" n="6ee215eb">
            Onsdagen den 18 februari
          </note>
          <note n="b543f6ba">
            Kl. 09:00 - 16:19
          </note>
          <note n="2cf86b99">
            1 § Justering av protokoll
          </note>
          <note n="6f4371df">
            Justerades protokollet för den 12 februari.
          </note>
          <note n="eade043c">
            Välkomsthälsning
          </note>
          <note n="cd93fb0c">
            Anf. 1 FÖRSTE VICE TALMANNEN:
          </note>
          <note n="dcc6970e">
            Innan vi går över till debatten ska jag bara be att få hälsa
            representanterna för den diplomatiska kåren välkomna till den
            utrikespolitiska debatten.
          </note>
          <note n="c9b3b4df">
            2 § Utrikespolitisk debatt
          </note>
          <note type="speaker" n="47a4d5b8">
            Anf. 2 Utrikesminister CARL BILDT (m):
          </note>
          <u who="unknown" xml:id="i-ac83e11bdb219b29-0" n="2c3c53eb">
            <seg n="0c510317">
              Herr talman! Ärade ledamöter! 2009 kommer att bli ett år av betydande
              politiska och ekonomiska utmaningar större och mer omfattande
              än på mycket länge. Det internationella samarbetet kommer att
              sättas på svåra prov.
            </seg>
            <seg n="fad1dacd">
              Samtidigt blir 2009 året då Sverige genom sitt ordförandeskap
              i Europeiska unionen kommer att få ett särskilt ansvar för att
              möta dessa utmaningar. Det är ett ansvar som vi kommer att axla
              med den fasta övertygelsen att Europeiska unionen utgör den bästa
              plattformen också för Sveriges utrikespolitiska agerande. Det
              är bland annat därför som Sverige har valt att tillhöra kärnan
              i unionen.
            </seg>
            <seg n="3ac532d2">
              I en tid då den globala finansiella krisen skoningslöst slår
              mot den reala ekonomin och medför stora påfrestningar för allt
              fler, då den politiska osäkerheten ökar på många håll i världen
              och klimathotet fortsätter att vila tungt över oss, blir det internationella
              samarbetet allt viktigare. Det är bara genom att samverka med
              andra som vi kan bidra till att omvandla risker till möjligheter,
              hot till stabilitet och förtryck till frihet. Det är bara så vi
              kan förverkliga visionen om en hållbar globalisering.
            </seg>
            <seg n="dadab3af">
              Det är regeringens målsättning att genomdriva ett framgångsrikt
              och resultatinriktat ordförandeskap. Sverige kommer att ta över
              ordförandeskapet i en union som ser mycket annorlunda ut än 1995,
              när vi blev medlemmar eller 2001, som var tidpunkten för vårt
              senaste ordförandeskap.
            </seg>
            <seg n="a1a94e03">
              Utvidgningen från 15 till 27 medlemsstater har bidragit till
              att befästa friheten och demokratin i Europa och till att skapa
              stabilitet och välstånd för allt fler länder och folk. Unionen
              har i dag närmare en halv miljard invånare. Den är världens största
              integrerade ekonomi som står för ca 30 procent av den globala
              produktionen och är största handelspartner för mer än 130 länder.
              Unionen bidrar också med omkring 60 procent av världens samlade
              utvecklingsbistånd. Med tydliga steg rör sig unionen också mot
              ett ökande politiskt globalt inflytande. Europa håller på att
              bli en allt starkare röst i världen.
            </seg>
            <seg n="32b443e6">
              Men med styrka och inflytande följer också ett ökat ansvar. Det
              finansiella systemets kollaps i oktober förra året blev inledningen
              på en ekonomisk kris av historiska proportioner. Krisen är global
              till sin karaktär, och dess politiska, ekonomiska och sociala
              konsekvenser går ännu inte att till fullo överblicka. Men det
              står redan nu klart att den kraftiga ekonomiska tillbakagången
              leder till ökade spänningar på många håll i världen. Sambandet
              mellan ekonomisk utveckling och de säkerhetspolitiska utmaningarna
              har stärkts.
            </seg>
            <seg n="039011cf">
              Historien har lärt oss faran i att möta globala ekonomiska kriser
              med protektionism och nationalism. Att skapa hinder för den globalisering
              som under de senaste årtiondena i en tidigare aldrig skådad takt
              har bidragit till ökat välstånd och ökad frihet världen över vore
              en farlig och destruktiv väg att gå.
            </seg>
            <seg n="d2bc85f6">
              Sedan Sovjetimperiets sammanbrott har många gränser öppnats.
              Låt oss nu inte resa nya gränshinder och bygga upp nya murar utan
              i stället lägga grunden för en globalisering som är ekonomiskt,
              socialt, politiskt och miljömässigt hållbar. En förnyelse av de
              internationella finansiella institutionerna för att förhindra
              att den ekonomiska krisen fördjupas ytterligare och slår över
              i ett handelskrig är en nödvändighet. Det är därför som Sverige
              kommer att fortsätta att inskärpa betydelsen av frihandel, större
              öppenhet och mer ekonomiskt samarbete.
            </seg>
            <seg n="473e0621">
              Att fortsätta att arbeta för ett avslut i Dohaförhandlingarna
              förblir av avgörande betydelse. Även de frihandelsavtal, bland
              andra med Indien, Ukraina och Gulfstaternas samarbetsråd, som
              står på agendan under det svenska ordförandeskapet är viktiga.
            </seg>
            <seg n="2f96075b">
              Sverige kommer också att verka för att ytterligare effektivisera
              den inre marknaden med dess fyra friheter och fortsätta att driva
              på för att unionen ska bli världens mest öppna ekonomi.
            </seg>
            <seg n="6ed5c615">
              Klimatfrågan är en av våra främsta prioriteringar och får inte
              åsidosättas på grund av den ekonomiska krisen. Tvärtom har vi
              mycket att vinna om vi investerar i grön teknologi. De globala
              klimatförhandlingarna och den ekonomiska krisen ställer krav på
              kraftfulla och långsiktiga åtgärder för en hållbar utveckling.
              Inför FN:s klimatkonferens i Köpenhamn krävs ett intensivt förberedelsearbete.
              Sveriges målsättning är att konferensen i december ska resultera
              i en samlad global överenskommelse med kraftfulla åtgärder för
              att hejda klimatförändringarna och bidra till förstärkt och breddat
              internationellt samarbete.
            </seg>
            <seg n="0e21ad65">
              Att Europeiska unionen redan har lyckats enas om ett ambitiöst
              klimatpaket med åtaganden om att minska utsläppen av växthusgaser
              med upp till 30 procent efter en internationell överenskommelse
              fram till 2020 lägger en god grund för det fortsatta internationella
              klimatarbetet. Vi förväntar oss att övriga i-länder ska göra jämförbara
              åtaganden och även att andra länder, särskilt de snabbt växande
              ekonomierna, ska vidta åtgärder som gör det möjligt att vända
              den globala utvecklingen.
            </seg>
            <seg n="d2422fa4">
              En viktig komponent i detta sammanhang är att bistå utvecklingsländer
              med att möta de utmaningar som klimatförändringarna innebär. Det
              står helt klart att Europeiska unionen och övriga rika länder
              kommer att behöva bidra finansiellt till utvecklingsländernas
              anpassning till klimatförändringarna. Deras omställning handlar
              också om att förena fortsatt utveckling med låga utsläpp av växthusgaser.
              Den kommission som regeringen har tillsatt för klimat och utveckling
              kommer under våren att presentera sina slutsatser.
            </seg>
            <seg n="1a8b6342">
              Effekterna av klimatförändringarna drabbar många fattiga länder.
              Därför har regeringen beslutat att under en treårsperiod inom
              ramen för biståndet reservera drygt 4 miljarder kronor för att
              förbättra förutsättningarna för anpassning till ett förändrat
              klimat.
            </seg>
            <seg n="caa4b422">
              Sveriges utvecklingssamarbete ska i enlighet med politiken för
              global utveckling präglas av kvalitet, effektivitet och samstämmighet
              med andra politikområden för att därigenom bättre bidra till en
              rättvis och hållbar global utveckling. En sådan inriktning är
              betydelsefull också för att effektivisera Europeiska unionens
              utvecklingssamarbete. Det övergripande målet för utvecklingssamarbetet
              är att bidra till att skapa förutsättningar för fattiga människor
              att förbättra sina levnadsvillkor. Kampen mot olika former av
              fattigdom är en central utgångspunkt för den samlade svenska utvecklingspolitiken
              och inbegriper såväl att bidra till bättre förutsättningar för
              ekonomisk tillväxt som att främja demokrati och mänskliga rättigheter,
              framväxten av ett starkt civilt samhälle och en god samhällsstyrning.
            </seg>
            <seg n="d40440b7">
              Sverige är en tydlig röst för kvinnors rättigheter världen över.
              Regeringen fäster stor vikt vid arbetet med att främja jämställdhet
              inklusive kvinnors sexuella och reproduktiva hälsa och rättigheter.
            </seg>
            <seg n="5a03f59c">
              Sverige kommer även att arbeta vidare med frågan om den globala
              livsmedelsförsörjningen.
            </seg>
            <seg n="7017ef69">
              Herr talman! Stabiliteten i det internationella systemet vilar
              på respekten för folkrätten. Den ryska aggressionen mot Georgien
              och erkännandet av Sydossetien och Abchazien som självständiga
              stater utgjorde inte bara en oacceptabel kränkning av en stats
              territoriella integritet, utan också ett slag mot den internationella
              rätt som utgör själva grunden för fredliga och stabila mellanstatliga
              relationer.
            </seg>
            <seg n="7c74a15a">
              Värnandet om folkrätten utgör en hörnsten i Sveriges utrikespolitik
              och drevs, tillsammans med frågor om demokrati och mänskliga rättigheter,
              med kraft under Sveriges ordförandeskap i Europarådets ministerkommitté
              förra året.
            </seg>
            <seg n="350566c8">
              Lika betydelsefullt är självklart värnet om de mänskliga rättigheterna.
              Regeringen avser att ta ett antal initiativ för att följa upp
              de två skrivelser som överlämnades till riksdagen under 2008 Mänskliga
              rättigheter i svensk utrikespolitik samt skrivelsen Frihet från
              förtryck om demokrati och mänskliga rättigheter i biståndet.
            </seg>
            <seg n="62dce445">
              Arbetet för att stödja de demokratiska krafterna och motverka
              förtryck måste fortsätta, inte minst i länder som Kuba och Burma.
            </seg>
            <seg n="2549c90a">
              Med Vitryssland krävs en fortsatt dialog om stärkta medborgerliga
              rättigheter. Regeringen ser med oro på den senaste tidens godtyckliga
              frihetsberövanden av oppositionella i Vitryssland.
            </seg>
            <seg n="208b564d">
              Samlingsregeringen i Zimbabwe inger hopp om ett slut på vanstyret
              i landet. Nu krävs omfattande demokratiska och ekonomiska reformer
              för att vända den katastrofala utvecklingen. Förutsatt att utvecklingen
              går åt rätt håll har Sverige och Europeiska unionen beredskap
              för att stödja Zimbabwe med ökade biståndsinsatser.
            </seg>
            <seg n="7f8fe20a">
              Som ordförande i Europeiska unionen kommer Sverige också att
              verka för en mer synlig roll för unionen på de mänskliga rättigheternas
              område. Genom att reagera mot förtryck och diskriminering och
              värna det fria ordet och den fria tanken kan Europeiska unionen
              visa på det goda exemplets starka makt.
            </seg>
            <seg n="3765b8b7">
              Det är viktigt att globaliseringens möjligheter kommer alla till
              del, inte minst de som i dag lever i djup fattigdom och globalt
              utanförskap. Det är en krävande uppgift, och det finns en uppenbar
              risk att de framsteg som har skett i många afrikanska länder under
              senare år undermineras av den ekonomiska krisen.
            </seg>
            <seg n="98819c7d">
              Regeringen är därför pådrivande för att utveckla breda samarbetsavtal
              mellan Europeiska unionen och Afrika i syfte att stimulera handel
              och ekonomisk utveckling samt att genomföra den gemensamma EUAfrika-strategin.
              Vi ökar också vårt eget utvecklingssamarbete med Afrika. Det är
              centralt att Europa och övriga givare uppfyller sina biståndsåtaganden
              även i bistra tider. Sverige ska härvidlag fortsatt vara ett föredöme.
            </seg>
            <seg n="6171018c">
              Sveriges starka stöd för Förenta nationerna fortsätter. Genom
              sin världsomspännande medlemskrets har FN unik legitimitet och
              unika förutsättningar att samla världens länder till hållbara
              lösningar på vår tids globala utmaningar.
            </seg>
            <seg n="a8ca9246">
              Effektiv multilateralism är och förblir en ledstjärna i Sveriges
              och Europeiska unionens arbete med att ta sig an globala frågor
              som klimatförändringar, rustningskontroll och fattigdomsbekämpning.
              Det är därför naturligt för regeringen att fortsatt verka för
              ett starkare och reformerat FN. Det gäller inte minst Förenta
              nationernas möjligheter att genomföra alltmer omfattande och komplexa
              fredsfrämjande och statsbyggande insatser. I enlighet med säkerhetsrådets
              resolution 1325 måste kvinnors roll i detta arbete stärkas.
            </seg>
            <seg n="a2c3fad9">
              Sverige stöder FN:s Allians av civilisationer och dess arbete
              för att främja dialogen också mellan religioner.
            </seg>
            <seg n="e11195b9">
              Sverige verkar för att de transatlantiska relationerna stärks.
              I skapandet av en hållbar globalisering har USA en unik roll att
              spela. Med en ny administration i USA finns också nya förutsättningar
              att gå in i ett fördjupat skede i de så viktiga transatlantiska
              relationerna. Det är en möjlighet som inte får gå förlorad.
            </seg>
            <seg n="a2bf3df8">
              Det är också viktigt att fortsätta att stärka relationerna med
              de snabbt växande ekonomierna i Asien och Latinamerika, inte minst
              i dessa bekymmersamma tider. Dagens utmaningar kräver globala
              lösningar.
            </seg>
            <seg n="5e118cf8">
              Europeiska unionens toppmöten under Sveriges ordförandeskap med
              Brasilien, Indien och Kina ger oss viktiga tillfällen att med
              dessa nya stormakter diskutera gemensamma lösningar på såväl klimathotet
              som finanskrisen.
            </seg>
            <seg n="ca72697b">
              Herr talman! Utrikespolitiken handlar om att möta långsiktiga
              utmaningar men också om att hantera det oväntade. 2009 kan mycket
              väl komma att bli krishanteringens år. Vi kan därför inte utesluta
              att vårt eget ordförandeskap i Europeiska unionen i stor utsträckning
              kommer att präglas av oförutsedda händelser. Vi vet emellertid
              redan nu att vi kommer att ärva förra årets stora utmaningar förutom
              de politiska effekterna av den kraftiga ekonomiska nedgången också
              de växande spänningarna i hela det vida området från Palestina
              till Punjab.
            </seg>
            <seg n="0aa54c5f">
              Fjolårets Annapolisprocess ledde inte till något fredsavtal.
              I stället bröts vapenvilan i Gaza och ett krig inleddes som ytterligare
              har komplicerat det redan mycket svåra läget i regionen. Sverige
              och Europeiska unionen verkar för ett snart slut på isoleringen
              av Gaza. Den är varken humanitärt försvarbar eller politiskt acceptabel.
              En stabil vapenvila och återuppbyggnad av Gaza förutsätter öppna
              gränser, effektiva åtgärder mot vapensmugglingen och att raketattackerna
              mot Israel upphör.
            </seg>
            <seg n="ef0f0e67">
              I samarbete med främst USA måste Europeiska unionen förstärka
              sina insatser för en allomfattande fred i hela regionen. Israels
              ockupation och bosättarpolitiken måste upphöra, en sammanhängande
              och bärkraftig palestinsk stat skapas, terrorismen upphöra och
              Israels rätt att leva inom säkra och erkända gränser respekteras.
              Parterna måste leva upp till gjorda åtaganden. Endast så kan en
              hållbar fred och säkerhet i regionen skapas.
            </seg>
            <seg n="9373a1b3">
              Det arabiska fredsinitiativet är en stabil grund för förhandlingar
              som leder fram icke bara till en palestinsk stat utan också till
              fred mellan Israel och den samlade arabvärlden. Därmed läggs en
              ny grund för utvecklingen i regionen i dess helhet, liksom för
              arbetet med att bekämpa terrorism samt minska kulturella och politiska
              spänningar också i andra, stora delar av världen.
            </seg>
            <seg n="ddc3c800">
              Terrorism i alla dess former och oavsett ursprung måste mötas
              med internationellt samarbete, baserat på respekt för folkrätten
              och mänskliga rättigheter. Europeiska unionen har en viktig roll
              att spela i detta samarbete.
            </seg>
            <seg n="62956f28">
              Vi välkomnar att utvecklingen i Irak går åt rätt håll, även om
              den är skör. Under försommaren öppnar Sverige sin ambassad i Bagdad.
            </seg>
            <seg n="7e2728fa">
              Motsättningen mellan Iran och världen i övrigt om landets nukleära
              program måste få en fredlig lösning. Vi välkomnar signaler från
              den nya amerikanska administrationen om en vilja till förhandlingar
              och ser det som naturligt att Iran svarar med konkreta steg ägnade
              att skapa förtroende för landets intentioner. En lösning av den
              nukleära frågan skulle trots meningsmotsättningar i övrigt, till
              exempel om mänskliga rättigheter öppna dörren för en utveckling
              av samarbetet mellan Iran och Europa.
            </seg>
            <seg n="58283426">
              Risken för fortsatt spridning av massförstörelsevapen är alltjämt
              ett av de allvarligaste säkerhetspolitiska hoten som världen står
              inför. Därför måste det internationella arbetet intensifieras
              i syfte att upprätthålla och stärka icke-spridningsregimen. För
              att minska risken för att ett fredligt utnyttjande av kärnkraft
              leder till spridning av känsliga teknologier bör initiativen att
              inrätta internationellt övervakade anläggningar för kritiska delar
              av kärnbränslecykeln drivas vidare.
            </seg>
            <seg n="d0528291">
              Samtidigt betonar Sverige det ansvar som dagens kärnvapenmakter
              har för att minska sina existerande stora arsenaler. Ett nytt
              nukleärt nedrustningsavtal mellan USA och Ryssland, liksom en
              amerikansk ratificering av det så kallade CTBT-avtalet, skulle
              skapa avsevärt bättre förutsättningar för att förhindra kärnvapenspridning
              i framtiden.
            </seg>
            <seg n="c32cebc5">
              Terrorattentaten i slutet av förra året i Mumbai har utsatt relationen
              mellan de två kärnvapenmakterna Indien och Pakistan för nya påfrestningar.
              Genom att främja dialogen mellan länderna kan Europeiska unionen
              bidra till avspänning i Sydasien.
            </seg>
            <seg n="93bf8f27">
              I det angränsande Afghanistan är utvecklingen djupt bekymmersam.
              Trots framsteg, betydande sådana, efter talibanregimens fall är
              säkerhetsläget i delar av landet mycket allvarligt. Samhällsstyret
              uppvisar stora brister och återuppbyggnaden av det svårt sargade
              och mycket fattiga landet går långsamt. Konsekvenserna av denna
              situation är tyvärr både allvarliga ur ett humanitärt perspektiv
              och farliga från en säkerhetspolitisk horisont. Den terrorism
              och den drogproduktion som har sina rötter i Afghanistan hotar
              människor långt utanför landets egna gränser. Det är därför som
              regeringen har beslutat om att stärka Sveriges civila och militära
              insatser i Afghanistan. Det är också därför det är viktigt att
              bereda marken för att Europeiska unionen ska kunna ta större ansvar
              för det bredare statsbyggandet i landet.
            </seg>
            <seg n="a73c3abc">
              Demokratiska republiken Kongo, Somalia, Sri Lanka, Sudan och
              Zimbabwe är länder präglade av konflikter och humanitärt lidande.
              Det krävs ett brett internationellt engagemang för att vända utvecklingen.
              Som exempel kommer Sverige under detta år bland annat att bidra
              till Europeiska unionens marina insats för att bland annat säkerställa
              att World Food Programs humanitära mattransporter kan nå fram
              till Somalia.
            </seg>
            <seg n="acff173e">
              Relationen mellan Etiopien och Eritrea är spänd, inte minst på
              grund av gränsfrågan. Det är viktigt för fred och stabilitet på
              Afrikas horn att skiljedomsnämndens utslag i denna fråga respekteras.
            </seg>
            <seg n="f83487f6">
              Herr talman! I en tid av stora utmaningar måste vi försäkra oss
              om väl fungerande institutioner som drivs av en fast politisk
              vilja att bidra till global fred och säkerhet. Europeiska unionens
              gemensamma utrikes-, säkerhets- och försvarspolitik har hittills
              varit mycket framgångsrik. Den har främjat stabilitet och fred
              på många håll i världen, från Balkan och Georgien i vårt eget
              närområde till Tchad i Afrika och Aceh i Asien.
            </seg>
            <seg n="eaab904a">
              Som ordförande i Europeiska unionen har Sverige möjlighet att
              ytterligare utveckla unionens fredspolitik. Bland annat kommer
              vi att vara pådrivande för förstärkt samverkan mellan civila och
              militära insatser och för att utveckla samarbetet mellan unionen
              och viktiga internationella organisationer som FN, Nato och OECD.
              Sverige verkar för att sambandet mellan säkerhet, utveckling och
              mänskliga rättigheter tydligare ska genomsyra vår politik.
            </seg>
            <seg n="9c16ae7d">
              Inom krishanteringsområdet är ett nära samarbete med Nato av
              strategisk betydelse för Sverige. Regeringen avser att under våren
              i en skrivelse till riksdagen redogöra för Sveriges samarbete
              med organisationen. Sveriges säkerhetspolitiska linje ligger fast.
              Det finns i vårt land en bred politisk vilja att vidareutveckla
              det nordiska försvarspolitiska samarbetet. Ett sådant kan komplettera
              de säkerhetspolitiska val våra olika länder har träffat. På sikt
              skapas också bättre förutsättningar för att möta nya utmaningar
              vad gäller såväl försvarsekonomi som utvecklingen i till exempel
              Östersjöområdet och Arktis.
            </seg>
            <seg n="826f66ce">
              Nyligen lämnade den förre norske utrikes- och försvarsministern
              Thorvald Stoltenberg sin idérapport om ett fördjupat nordiskt
              utrikes- och försvarssamarbete. Regeringen kommer att i positiv
              anda noga pröva dess olika förslag. Regeringen kommer under våren
              att presentera en försvarspolitisk inriktningsproposition, som
              tar sin utgångspunkt i den breda enigheten i Sveriges riksdag
              kring Försvarsberedningens säkerhetspolitiska slutsatser.
            </seg>
            <seg n="6794c032">
              Herr talman! Utvidgningen är fortfarande Europeiska unionens
              främsta instrument för att skapa säkerhet, demokrati och välstånd
              i Europa. Sverige kommer därför att verka för framsteg i de pågående
              medlemskapsförhandlingarna med Kroatien och Turkiet och för att
              främja konkreta framsteg i närmandet till Europeiska unionen för
              västra Balkans länder i övrigt.
            </seg>
            <seg n="eea95d54">
              Vi hoppas att Kroatiens medlemskapsförhandlingar kan slutföras
              så snart som möjligt. Med fortsatta reformer i Makedonien banas
              vägen för en kommande förhandlingsstart. I mitten av december
              inkom Montenegro med en medlemskapsansökan. De andra länderna
              på västra Balkan, Serbien, Albanien och Bosnien, överväger uppenbarligen
              att göra detsamma. För Kosovos del är det viktigt att man erbjuder
              ett medlemskapsperspektiv. Sveriges bidrag till Europeiska unionens
              rättsinsats Eulex är ett viktigt steg i att stödja Kosovos närmande
              till unionen.
            </seg>
            <seg n="2f21dc86">
              Vägen till EU-medlemskapet kommer att kräva betydande reformansträngningar
              för länderna på västra Balkan. Men med målet om medlemskap för
              ögonen skapas förutsättningar för att dessa länder ska kunna inrikta
              sina politiska krafter på en konstruktiv och framåtsyftande reformpolitik
              och i Bosniens fall ta det definitiva steget från Dayton till
              Bryssel.
            </seg>
            <seg n="a8a5fa76">
              Europeiska unionens trovärdighet som internationell aktör förutsätter
              respekt för de åtaganden som har gjorts på utvidgningsområdet.
              Det är därför utvidgningsfrågorna kommer att stå i fokus under
              vårt ordförandeskap.
            </seg>
            <seg n="58fa59af">
              Regeringen vill i detta sammanhang särskilt lyfta fram den stora
              strategiska betydelse som ett turkiskt EU-medlemskap skulle innebära.
              Att stänga dörren till Europeiska unionen för Turkiet skulle vara
              ett misstag av historiska mått. Vi har alla anledningar att förstärka
              våra insatser för att förklara betydelsen av detta steg.
            </seg>
            <seg n="d721b052">
              Sverige och Europeiska unionen stöder förhandlingsprocessen om
              Cyperns framtid. Ett återförenat Cypern innebär ökad säkerhet,
              frihet och välfärdsvinster för hela öns befolkning och för regionen
              som helhet. En återförening har dessutom en avgörande inverkan
              såväl på Turkiets närmande till Europeiska unionen som för möjligheten
              att förbättra samordningen mellan Natos och Europeiska unionens
              olika freds- och stabilitetsinsatser.
            </seg>
            <seg n="c976ee7d">
              Att unionens grannar i öst och syd utvecklas till stabila och
              öppna demokratier med fungerande marknader och rättssystem är
              av central betydelse. Unionens strategiska intresse går dock längre
              än så för de grannar som har europeiska aspirationer. Dessa länder
              bör erbjudas att bli en del av den inre marknaden med dess fyra
              friheter. De måste ges möjlighet att anpassa sig till unionens
              lagstiftning i alla viktiga samhällssektorer för att på så sätt
              bli en del av en större och alltmer integrerad europeisk gemenskap.
              Förra året vidareutvecklades den så kallade Barcelonaprocessen
              till den union för Medelhavet som vi hoppas ska skapa bättre förutsättningar
              för samarbete mellan Europeiska unionen och Medelhavsunionens
              andra medlemsstater.
            </seg>
            <seg n="bd6920d1">
              Under detta år kommer beslut att fattas om det nya så kallade
              östliga partnerskap som har sin grund i ett gemensamt initiativ
              av Sveriges och Polens regeringar. I detta partnerskap ligger
              en viktig höjning av ambitionerna för samarbete med Ukraina, Moldavien,
              Vitryssland, Georgien, Armenien och Azerbajdzjan. Partnerskapet
              syftar till att främja en substantiell europeisk integration inom
              viktiga områden som lagstiftning, handel och den fria rörligheten
              för personer. Det svenska ordförandeskapet kommer att få den viktiga
              uppgiften att påbörja genomförandet av det östliga partnerskapet.
            </seg>
            <seg n="54b3d8c9">
              Vi strävar också efter ett utvidgat samarbete med Ryssland. Förhandlingarna
              om ett nytt samarbetsavtal kommer att fortsätta, även om dessa
              försvåras så länge Ryssland ännu inte har blivit medlem i världshandelsorganisationen
              WTO.
            </seg>
            <seg n="103c7e60">
              Herr talman! En EU-strategi för Östersjöregionen är en annan
              viktig fråga för regeringen under det svenska ordförandeskapet.
              Europeiska kommissionen ska presentera sitt förslag till strategi
              senast i juni 2009. Beslut kommer sedan att fattas av Europeiska
              rådet före årets slut. Strategin och tillhörande handlingsplan
              blir ett viktigt instrument för samordning och fokusering av angelägna
              insatser för Östersjöns miljö och för regionens tillväxt och konkurrenskraft.
            </seg>
            <seg n="50c162d6">
              Sverige övertar i oktober ordförandeskapet i Barentsrådet för
              en tvåårsperiod. I nära samarbete med berörda aktörer på nationell
              och regional nivå vill vi stärka samverkan för öppna grannrelationer,
              ekonomisk tillväxt och hållbar utveckling i denna nordliga men
              alltmer betydelsefulla del av Europa.
            </seg>
            <seg n="c5599c77">
              Herr talman! Vår utrikespolitik kommer att ställas på mycket
              stora prov under 2009. Vi kommer att verka i en miljö av ökande
              osäkerhet och påtagliga hot. Sverige kommer också att ta över
              ordförandeskapet i en union som präglas av institutionell osäkerhet.
            </seg>
            <seg n="923ca119">
              Möjligheten finns dock att Lissabonfördraget, som har brett stöd
              i denna riksdag, under innevarande år kommer att ratificeras av
              samtliga medlemsstater. Det är ett fördrag som skapar bättre förutsättningar
              för Europeiska unionen att agera enhetligt och mer kraftfullt
              på den globala arenan genom att samla unionens utrikespolitiska
              medel på ett ställe.
            </seg>
            <seg n="808e262d">
              Det kan således falla på Sverige att som ordförandeland implementera
              det nya fördraget inklusive den europeiska utrikestjänsten. Det
              kommer i så fall att bli en formidabel uppgift, som avsevärt påverkar
              förutsättningarna för Sveriges roll som Europeiska unionens ordförande
              hösten 2009.
            </seg>
            <seg n="8df68a2a">
              (Applåder)
            </seg>
          </u>
          <note type="speaker" n="3bb1bfb4">
            Anf. 3 URBAN AHLIN (s):
          </note>
          <u who="urban_ahlin_6f94f1" xml:id="i-40fe318c410262c0-0" n="05131ce2">
            <seg n="93565fd6">
              Herr talman! Utrikesministern drog verkligen ut på orden för
              att se till att denna tunna utrikesdeklaration nästan skulle hålla
              i 30 minuter. Jag kan upplysa lyssnarna om att den innehåller
              37 procent mindre text än vad utrikesdeklarationen gjorde förra
              året, så det finns skäl till att utrikesministern tog det väldigt
              långsamt när han läste den här deklarationen.
            </seg>
            <seg n="2865627c">
              Tyvärr har vi i oppositionen betydligt mindre tid för att presentera
              vår utrikespolitik. Därför startar vi i dag en blogg som heter
              utrikesbloggen.blogspot.com där vi presenterar vår politik i sin
              helhet men också presenterar en rapport som heter Bokslut Bildt
              . Då frågar sig naturligtvis vän av ordning vad skälet är till
              att vi i dag presenterar Bokslut Bildt . Ja, det är av den enkla
              anledningen att jag är fullständigt övertygad om att vid nästa
              utrikesdebatt kommer inte Carl Bildt att stå i den här talarstolen.
            </seg>
            <seg n="aa2f1bbc">
              Det märks också på den här utrikesdeklarationen, för det är ingen
              utrikesdeklaration. Det är en jobbansökan. Ingenstans sticker
              Sveriges utrikespolitik ut utan här handlar det om att lägga sig
              platt inför ordförandeskapet och att se efter om det finns något
              annat jobb att få, i kommissionen kanske så småningom. Läs bloggen,
              utrikesbloggen.blogspot.com, så kommer ni att få se att Carl Bildt
              många gånger har fina ord, vackra fraser, men det brister i handling
              mycket ord, lite handling.
            </seg>
            <seg n="ccf0a824">
              Förra gången när vi hade en utrikesdebatt här skrev journalisterna
              efteråt att vi hade en väldigt tuff debatt. Det sades till och
              med att vi excellerade i tasksparkar. Ja, visst var det väl så
              att utrikesministern hävde ur sig ett och annat på mig. Jag var
              vänsterskrikare, jag var Hamaskramare, jag hade Natonoja och jag
              ägnade mig åt skådespel. Det var tre saker som vi diskuterade
              i den utrikesdebatten. Låt mig få erinra om de tre sakerna, så
              får vi se vad resultatet är efter ett år.
            </seg>
            <seg n="cc3285cb">
              Det första var att vi hade en debatt om klusterbomber. På läktaren
              satt tolvåriga Ayat från Irak som hade mist fyra av sina syskon
              när en av hennes bröder hade plockat upp en substridsdel. Vi krävde
              av den svenska regeringen att man skulle stödja den norska socialdemokratiska
              regeringens Osloprocess för att förbjuda klustervapen. Carl Bildt
              sade så här: Ägna dig inte åt skådespel! Det där förändrar ingenting
              i realiteten, utan det vi fokuserar på i Sveriges regering är
              den process som pågår inom Förenta nationerna, CCW. Jag sade i
              debatten då: Du kommer att bli baxad till Oslo. Regeringen kommer
              att vara tvingad att godkänna detta slutdokument i Oslo som förbjuder
              klustervapen.
            </seg>
            <seg n="3b6022ed">
              Jag fick rätt. Men Carl Bildt orkade inte åka till Oslo. Det
              förvånar mig. Han har inte gjort sig känd direkt för att vara
              flygrädd, utan det måste ha varit något annat skäl till att han
              ändå inte tog sig till Oslo. Andra partier i regeringen bestämde
              sig för att köra över Carl Bildts linje och sade: Det är klart
              att vi ska vara med i Osloprocessen och se till att skriva under
              slutdokumentet. Det var bra att regeringen tog det beslutet, för
              det gjorde nämligen 96 länder. Det var 31 utrikesministrar som
              fanns i Oslo och skrev under slutdokumentet. Frankrikes, Tysklands
              och Storbritanniens utrikesministrar var där, men inte Carl Bildt,
              han var på en konferens i Köpenhamn.
            </seg>
            <seg n="9cc5a0d6">
              Jag ägnade mig åt skådespel, sade utrikesministern. Detta har
              ingen betydelse i realiteten. I dag har 96 länder skrivit under
              slutdokumentet, 31 utrikesministrar gjorde en annan prioritering
              än vad du gjorde.
            </seg>
            <seg n="c275d6c2">
              Det andra vi hade en stor debatt om var att utrikesministern
              i utrikesdeklarationen kom med nyheten om att Sverige nu ska knyta
              sig allt närmare Nato. Sverige ska delta i Natos snabbinsatsstyrka,
              NRF. Vi socialdemokrater sade direkt från denna talarstol nej
              till att delta i Natos snabbinsatsstyrka, av det enkla skälet
              att vi ska ta hand om försvaret först. De arbetsuppgifter ni har
              ålagt försvaret klarar de inte av att hantera i dag. Innan de
              har klarat de arbetsuppgifterna ska vi inte kasta på dem nya.
            </seg>
            <seg n="69de4945">
              Jag hade Natonoja, sade Carl Bildt. Våren gick. Finland meddelade
              att de vill delta i NRF. Journalisterna frågade Carl Bildt: När
              kommer regeringens beslut? Nja, det är inte så bråttom med det
              där, vi kan nog vänta ett tag.
            </seg>
            <seg n="8715c762">
              Sommaren kom, journalisterna frågade Carl Bildt: När kommer nu
              beslutet om att delta i Natos snabbinsatsstyrka? Nja, det är först
              till hösten som tiden för att anmäla sig går ut.
            </seg>
            <seg n="dbf3e700">
              Hösten har gått, och vi är här i denna utrikesdebatt. I denna
              utrikesdeklaration står ingenting om svenskt deltagande i Natos
              snabbinsatsstyrka.
            </seg>
            <seg n="8d37f602">
              Jag är glad över att det har funnits förnuftiga krafter i regeringen
              som har förstått att barnslig symbolpolitik för att visa närhet
              till Nato inte ska vara starkare än att se till att Försvarsmakten
              har rimliga arbetsvillkor att arbeta efter. Det handlar om att
              ta hand om de arbetsuppgifter som redan har lagts på det svenska
              försvaret innan vi kastar på dem nya.
            </seg>
            <seg n="5ba074e2">
              Det tredje vi hade en diskussion om var Mellanöstern. Jag var
              Hamaskramare för att jag menade att det var viktigt att vi talade
              klarspråk för att vi ska lyckas i Annapolisförhandlingarna. Där
              hade Carl Bildt väldigt starka förhoppningar, kan man säga. Det
              var nu eller aldrig, och nu fanns en fantastiskt bra chans till
              fred. Jag var mer tveksam, kan jag säga. Det jag krävde var att
              vi skulle ställa starka krav på Israel. Jag sade till och med:
              Sanningen måste sägas. Israel är tvunget att göra saker som visar
              att de är beredda för fred isoleringen av Gaza, bosättningspolitiken,
              muren, vägspärrarna. Annars kommer det inte att finna något förtroende
              på den palestinska sidan för en fredsöverenskommelse. Jag sade,
              det som jag fortfarande tycker är det självklara, att en regering
              måste våga ha en dialog med Hamas. Hamas vann valet i Palestina
              och talar därför för en ganska stor del av befolkningen i Palestina.
            </seg>
            <seg n="33eb857e">
              Nej, jag var Hamaskramare.
            </seg>
            <seg n="a5830824">
              Jag kritiserade Carl Bildt redan när han inte var intresserad
              av att samarbeta med den samlingsregering som kom fram och som
              består av teknokrater, Fatahministrar och Hamasministrar. Då valde
              Carl Bildt att diskriminera dem som kom från Hamas och bara ville
              tala med teknokraterna och Fatahanslutna ministrar i regeringen.
            </seg>
            <seg n="ea285de8">
              Nu är vi där vi är: Ett våldsamt krig har ägt rum i Gaza. Över
              400 barn har dödats i ett meningslöst krig, som har gjort att
              vi nu står längre bort från fredsprocessen än vad vi har gjort
              på mycket lång tid. Då ska Sverige leda EU, och då säger man att
              det viktigaste just nu är att vi ökar vårt samarbete med USA i
              kvartetten. Är det någon som tror att det är det som är riktningen
              för att få i gång en fredsprocess i Mellanöstern? Självklart inte.
              Det handlar om att ställa krav på USA så att de ställer krav på
              Israel att uppfylla de krav och villkor som har ställts i de olika
              förhandlingar och avtal som redan har slutits.
            </seg>
            <seg n="e8ea4f2d">
              Snart kommer processen att starta igen om handlingsprogram i
              Europeiska unionen i grannskapspolitiken i förhållande till Israel
              där det handlar om att förstärka partnerskapsavtalet med Israel.
              Jag sade i debatten om Gaza för några veckor sedan: Vi ska där
              ställa villkor för Israel. Hur djup integrationen och vårt samarbete
              kan vara mellan Israel och EU bygger på hur ni hanterar situationen
              vägspärrar, murar, ockupation, isolering och så vidare.
            </seg>
            <seg n="a572e8fc">
              Jag väntar på svaret. Vad är svensk politik? Ställer ni villkor?
              När du var i Gaza var du där tillsammans med representanter för
              EU:s ordförandeland Tjeckien och vice utrikesministern, Tomáš
              Pojar. Jag var på en konferens i Israel innan han åkte över till
              Gaza med Carl Bildt. Enligt honom ska vi absolut inte ställa några
              villkor på Israel när vi ska utarbeta avtalet. Jag är nyfiken.
              Var tycker den svenska regeringen?
            </seg>
            <seg n="efab233d">
              Fatah kommer förhoppningsvis att ha sin kongress i mars. Just
              nu pågår diskussioner mellan Fatah och Hamas om att bilda en försoningsregering
              med en samlingsregering igen. Har vi tur är den på plats i aprilmaj
              eller kanske något senare under det svenska ordförandeskapet.
              Ska Carl Bildt upprepa sitt misstag från förra gången, eller kan
              vi i dagens utrikesdebatt få reda på att Carl Bildt är intresserad
              av att samtala med alla beståndsdelar av den palestinska samlingsregeringen?
            </seg>
            <seg n="9dc932e5">
              Det var de tre saker vi förde diskussioner om. Jag vågar nu utmana
              ambassadörer som följer de här debatterna varje år och de journalister
              som följer debatterna varje år. Gå tillbaka till protokollet och
              se vem som hade mest rätt! Var det vänsterskrikaren, Hamaskramaren,
              Natonojamannen och den som spelade skådespel eller var det Sveriges
              utrikesminister?
            </seg>
            <seg n="a4d17f8c">
              I denna deklaration tar utrikesministern upp att man ska driva
              på fredsarbetet i EU. EU:s fredspolitik ska stärkas. Han säger
              att vi ska ta initiativ till civilmilitärt samarbete och att vi
              ska se till att EU samarbetar bättre med Nato, FN och OSSE. Så
              tunn är den här utrikesdeklarationen att Carl Bildt har varit
              tvungen att gå tillbaka till 2001 års utrikesdeklaration av Anna
              Lindh före vårt svenska ordförandeskap den gången. Anna Lindh
              sade exakt samma sak i utrikesdeklarationen.
            </seg>
            <seg n="3c715973">
              Det säger en del om hur långt vi har kommit i diskussionen i
              den här kammaren med en utrikesminister som talar väl och har
              många ord. Men det saknas handling.
            </seg>
            <seg n="dd0154af">
              Det finns många andra saker i det här dokumentet som jag skulle
              vilja ta upp, till exempel Ryssland. Vän av ordning, och säkert
              ambassadörerna, undrar varför debatten hålls i dag. Den borde
              ju ha varit i förra veckan, den 11 februari. Det beror helt enkelt
              på att den 11 februari hade EU:s trojka ett möte i Moskva som
              Carl Bildt naturligtvis gärna ville vara med på för att få träffa
              den ryske utrikesministern Sergej Lavrov. Vi socialdemokrater
              tycker att det är oerhört väsentligt att vår utrikesminister har
              en möjlighet att träffa den ryske utrikesministern, för det verkar
              lite kärvt på den fronten. Vi gick därför naturligtvis med på
              att flytta debatten till i dag.
            </seg>
            <seg n="2c8ce509">
              Om man läser deklarationen syns det tydligt att Ryssland inte
              verkar spela någon större roll för Carl Bildt. Ryssland placeras
              efter Armenien, Azerbajdzjan och Moldavien. Om USA säger han att
              vi nu ska ställa nya krav och ha bättre förändringsmöjligheter.
              Nu kan vi samarbeta bättre, för det är en ny regim där. Det hade
              varit trovärdigt om ministern förra gången hade skrivit att det
              inte fanns någon möjlighet till fördjupat samarbete. Men det tyckte
              han även då, under Bushs tid. Det är många ord men ingen handling.
              Det här dokumentet skriker tomt i dagens kammare.
            </seg>
          </u>
          <note n="aac0fcf7">
            I detta anförande instämde Monica Green och Inger Jarl Beck (båda
            s).
          </note>
          <note type="speaker" n="a73ea0dc">
            Anf. 4 HANS LINDE (v):
          </note>
          <u who="hans_linde_3886bf" xml:id="i-e539a384d40b002a-0" n="879035e3">
            <seg n="a777d284">
              Herr talman! Sveriges utrikespolitik har kommit till ett vägskäl.
              För varje dag som går blir det allt tydligare att vi står inför
              ett vägval inom utrikespolitiken där den centrala frågan är vilken
              roll Sverige ska spela i världen. Valet står mellan en självständig
              svensk utrikespolitik grundad i vår alliansfrihet och en svensk
              utrikespolitik som passivt följer Bryssel och Washington genom
              världen och där alliansfriheten har tömts på sitt innehåll. Valet
              står mellan ett Sverige som talar klarspråk om mänskliga rättigheter,
              folkrätt och demokrati oavsett var, när och med vilka motiv de
              kränks och ett Sverige som tystnar när dessa rättigheter kränks
              och inskränks av USA och dess allierade. Var Vänsterpartiet står
              i detta vägval tror jag inte att någon behöver tveka om. Vi står
              upp för alliansfriheten, för en självständig svensk utrikespolitik
              och en tydlig och konsekvent svensk röst i för världen för fred,
              demokrati, och rättvisa.
            </seg>
            <seg n="ad08073f">
              Herr talman! Ett Sverige som vill vara en röst för fred, demokrati,
              och rättvisa måste också vara en röst för rätten till utbildning
              för världens flickor och pojkar, en röst för en mer rättvis fördelning
              av världens makt och resurser och en röst för jämställdhet och
              kvinnors rätt till sin egen kropp. Vi vet att fred inte kommer
              att kunna byggas i Afghanistan så länge som hundratusentals unga
              afghanska män har fråntagits allt framtidshopp och alla möjligheter
              att lyfta sig ur fattigdomen. Hur ska vi stärka demokrati i världen
              när alltför många människor på vår jord inte kan skriva ned sina
              politiska krav? Och hur ska vi skapa utveckling och bekämpa fattigdomen
              utan den halva miljon kvinnor som varje år dör under sin graviditet,
              sin förlossning eller i en illegal och osäker abort?
            </seg>
            <seg n="7bd847a9">
              Därför är det viktigaste internationella åtagande som Sverige
              och världens övriga länder har gjort de åtta millenniemålen. Fram
              till 2015 ska vi tillsammans halvera fattigdomen, minska mödradödligheten
              med tre fjärdedelar, stärka jämställdheten, stoppa spridningen
              av hiv/aids och skapa en miljömässigt hållbar utveckling. Andelen
              människor som saknar tillgång till rent dricksvatten ska halveras,
              med mera.
            </seg>
            <seg n="51a60f5f">
              Om millenniemålen skulle uppnås skulle det innebära att 100 miljoner
              barn som i dag förvägras utbildning skulle erbjudas skolgång,
              miljoner hungriga skulle kunna få gå och lägga sig med mätta magar
              och vi skulle rädda livet på 20 000 barn under fem år varje dag.
              Det skulle i grunden förändra vardagen för miljoner människor
              världen över och ge dem möjligheten att leva värdiga liv. Det
              skulle vara en mänsklig seger, men också innebära att vi skapade
              bättre förutsättningar för att fler människor skulle få leva ett
              liv i fred och demokrati.
            </seg>
            <seg n="4ef3f265">
              De människor världen över som fjättrats av hunger, fattigdom
              och hopplöshet är därför i dag i akut behov av länder som sätter
              arbetet med millenniemålen högst upp på dagordningen så att det
              inte blir världens fattiga som får betala priset när vi nu går
              in i en global lågkonjunktur. Världens fattiga, hungriga och hopplösa
              behöver länder som kräver omfattande skuldavskrivningar och som
              bedriver en klimatpolitik där de rika länderna och de multinationella
              företagen tar sitt ansvar. Världens fattiga behöver allierade
              som driver på för en reformering och en demokratisering av Internationella
              valutafonden, IMF, och Världsbanken. De behöver länder som tar
              initiativ för tydligare globala regler för utländska investeringar
              och länder som slåss för rättvisa handelsregler.
            </seg>
            <seg n="876b04ff">
              Sverige skulle kunna vara ett sådant land en sådan allierad med
              världens fattiga och hungriga. Men som Unicefs förre chef Jim
              Grant uttryckte det: Problemet är inte att vi har misslyckats
              i försöken att utplåna den globala fattigdomen. Problemet är att
              inget seriöst försök har gjorts.
            </seg>
            <seg n="9601551c">
              Det har vi i dag fått ytterligare exempel på, för i dag står
              vi med en utrikespolitisk deklaration där millenniemålen, detta
              grundläggande löfte som Sverige tillsammans med övriga länder
              i världen har gett världens fattiga, hungrande och hopplösa, inte
              ens nämns. Retoriken om fattigdomsbekämpning och hållbar utveckling
              klingar falskt när vi vet att Moderaterna, Carl Bildts parti,
              för bara ett par månader sedan öppnande upp för att biståndet
              skulle sänkas med 10 miljarder kronor per år. Är det att vara
              ett föredöme för världen? Samtidigt vet vi att den borgerliga
              regeringen redan har tricksat bort mångmiljardbelopp av svenska
              biståndspengar så att de aldrig kommer världens fattiga till del.
            </seg>
            <seg n="bdf7846b">
              Vi ser i dag en borgerlig regering som i stället för att driva
              på för rättvisa handelsregler genom EU försöker påtvinga Afrika
              och Latinamerika handelsavtal de aldrig har velat ha. I stället
              för att stödja de krav som den norska rödgröna regeringen har
              lyft i Internationella valutafonden och Världsbanken för att göra
              dessa institutioner mer utvecklingsvänliga och mer demokratiska
              har den borgerliga regeringen aktivt backat upp IMF:s påtvingade
              privatiseringar och välfärdsnedskärningar i länderna i syd.
            </seg>
            <seg n="d99075d0">
              Därför står Sverige i ett vägval ett vägval mellan en utrikespolitik
              för en rättvis världsordning och en utrikespolitik för att bevara
              den nuvarande världsordningen.
            </seg>
            <seg n="72bc41ec">
              Herr talman! Vår alliansfrihet har tjänat vårt land väl. Den
              har bidragit till att vi i 200 år har kunnat leva i fred. Vår
              alliansfrihet har goda möjligheter att tjäna oss väl även under
              lång tid framöver. Men betydelsen av Sveriges alliansfrihet sträcker
              sig utanför vårt lands gränser. Genom vår alliansfrihet har vårt
              land fått en position att i egenskap av fredsmäklare och brobyggare
              kunna bidra till fred och stabilitet i andra delar av världen.
            </seg>
            <seg n="b807cfb9">
              Behovet är stort av länder som med trovärdighet kan mäkla fred,
              stå värdar för försoningsprocesser och bygga broar av internationellt
              samarbete. Miljoner människor lever i dag under krigens och de
              väpnande konflikternas ok. Minst 32 miljoner människor lever på
              flykt undan våld och övergrepp.
            </seg>
            <seg n="fb521c2f">
              Sverige skulle kunna vara ett sådant land. Genom vår alliansfrihet,
              genom den trovärdighet som vi i Sverige byggt upp genom vårt bistånd
              och solidaritetsrörelsernas arbete och genom den kunskap och den
              erfarenhet som finns bland invandrade i Sverige har vi goda möjligheter
              att bli en fredsmäklandets stormakt. Det saknas inte konflikter
              och krig i världen där Sverige skulle kunna spela en roll för
              freden. Det som saknas är den politiska viljan hos den borgerliga
              regeringen.
            </seg>
            <seg n="024cfd8f">
              Vi har nu hört en utrikespolitisk deklaration där ordet alliansfrihet
              inte nämns en enda gång. Att alliansfriheten byts ut mot en allt
              djupare transatlantisk länk märks i den roll som Sverige har kommit
              att spela i världen under den borgerliga regeringen. Vi ser hur
              den borgerliga regeringen passivt stött EU:s fördjupade och breddade
              kontakter med kolonialmakten Marocko i stället för att vara en
              tydlig röst mot Marockos ockupation av Västsahara. Sverige skulle
              kunna pressa på för en fredslösning i Colombia, men i stället
              har man ställt sig bakom USA:s strategi för landet. Sverige skulle
              kunna vara en röst för de miljoner kongoleser som nu lever i krigets
              helvete, men i stället ser vi hur den borgerliga regeringen passivt
              bevittnar hur multinationella företag, även svenska företag, plundrar
              landet på naturtillgångar.
            </seg>
            <seg n="3d74dd30">
              Sverige skulle kunna vara ett land som gick före för att strypa
              exporten av krigsmateriel och ett land som gick före och spelade
              en ledande roll i det internationella nedrustningsarbetet. Norges
              arbete med klustervapen visar att även ett litet land kan spela
              en stor roll. Men i Sverige har vapenexporten slagit nya rekord
              under den borgerliga regeringen. Den borgerliga regeringens attityd
              mot de internationella försöken till nedrustning har pendlat mellan
              ointresse och direkt motstånd. Därför står Sverige i dag vid ett
              tydligt vägval.
            </seg>
            <seg n="09d0be22">
              Herr talman! På få områden blir detta vägval tydligare än i Mellanöstern.
              Under Israels urskillningslösa militäroffensiv mot Gazas utfattiga
              och utsvultna befolkning har vi fått ännu ett exempel på ockupationens
              grymhet och det palestinska folkets lidande. Behovet är enormt
              av länder som är beredda att föra dialog med samtliga parter och
              sätta politiskt tryck bakom kravet på en tvåstatslösning. Det
              saknas inte möjligheter för Sverige att bidra till ett fritt Palestina
              och fred i Mellanöstern. Det som saknas är den politiska viljan
              hos den borgerliga regeringen.
            </seg>
            <seg n="3bc687b1">
              Vi skulle kunna vara ett land som tog rollen som fredsmäklare
              och brobyggare genom att tala med samtliga parter, och därför
              står vi här i dag, en enig opposition, och kräver av den borgerliga
              regeringen att häva isoleringen av Hamas och inleda en dialog
              med samtliga parter. Men i stället har Sverige valt att aktivt
              belöna Israels övergrepp genom att stödja EU:s uppgradering av
              förbindelserna med Israel och det fördjupade säkerhetspolitiska
              och militära samarbetet mellan EU och Israel. I stället för att
              vara en fri röst för fred i Mellanöstern har den borgerliga regeringen
              valt att ta rygg på USA och EU i regionen.
            </seg>
            <seg n="8644857c">
              Herr talman! För oss vänsterpartister handlar utrikespolitik
              om någonting mer än att samla eurobonuspoäng eller att dricka
              cocktail i Washington, Bryssel och Tel Aviv. För oss handlar utrikespolitik
              om att stå upp för fred och folkrätt i de länder som härjas av
              krig och förtryck. Det handlar om att stå upp för de rättigheter
              och den makt som kvinnor har berövats av män. Det handlar om att
              försöka se till att några av de 800 miljoner människor som i dag
              hungrar ska få äta sig mätta.
            </seg>
            <seg n="49a96c5f">
              Det är uppenbart att vill vi att Sverige ska föra en sådan utrikespolitik
              behöver det här landet och den här världen en ny svensk regering
              och en ny svensk utrikespolitik.
            </seg>
          </u>
          <note n="57595ca3">
            I detta anförande instämde Egon Frid och LiseLotte Olsson (båda
            v) samt Bodil Ceballos (mp).
          </note>
          <note type="speaker" n="90945e86">
            Anf. 5 BODIL CEBALLOS (mp):
          </note>
          <u who="bodil_ceballos_1a35e5" xml:id="i-abcb017611a767a8-0" n="28b1ca45">
            <seg n="e99eab4e">
              Herr talman! Årets utrikespolitiska deklaration är snäll och
              beskedlig; inget nytt under solen. De frågor som förmodligen blir
              trätoämnen här i riksdagen kommer som skrivelser längre fram under
              våren. Det handlar till exempel om ett nära samarbete med Nato
              och försvarspolitikens inriktning. Vi får alltså vänta och se.
            </seg>
            <seg n="4b0690fc">
              Ingen grön utrikespolitik utan en grön klimatpolitik. Det är
              bra att regeringen också tar upp klimatet i utrikesdeklarationen.
              Klimatet går inte att rädda trots minskade utsläpp, sade de på
              Ekot i dag. Miljöpartiet väljer att särskilt lyfta fram klimatet
              i debatten i dag, precis som vi gjort under tidigare år, men nu
              med fokus på att nå en uppgörelse som alla länder ställer sig
              bakom i Köpenhamn i slutet av året. Det är inte minst viktigt
              nu när vår svenska regering slagit världen med häpnad och öppnat
              för nybyggnation av fler kärnkraftverk samtidigt som vi själva
              bara ska göra precis så mycket som EU kräver av oss, helst med
              minskningar i andra länder som vi betalar med biståndsmedel i
              stället för att göra dem här på hemmaplan. Är det på så sätt som
              regeringen vill visa vägen i klimatfrågan, som den brukar framhäva?
              Det känns som om regeringen fått kortslutning. Det är helt obegripligt,
              och det är dessutom oansvarigt.
            </seg>
            <seg n="5ad9d119">
              Är vägen för att rädda klimatet utbyggd kärnkraft i världen?
              Jag kan upplysa utrikesministern om att det skulle krävas 3 484
              reaktorer i dag har vi 436 i drift för att ersätta 80 procent
              av dagens användning av fossila bränslen fram till år 2050. Om
              vi då lägger till befolkningsökning och ökat välstånd i världen
              närmar sig den siffran förmodligen 10 000. En svensk reaktor producerar
              200 ton plutonium varje år. Det räcker till 40 atombomber. Vilka
              länder tycker då regeringen ska få ha kärnkraft, alla dessa tusentals
              reaktorer som vi ska bygga? Ska Iran eller talibanernas Afghanistan
              ha det? Eventuellt tycker regeringen det.
            </seg>
            <seg n="6ca522a8">
              En annan viktig aspekt är uranbrytningen. Vi borde i rimlighetens
              namn inte utsätta människor i andra länder för de sjukdomar och
              andra risker som uranbrytningen ger upphov till. Ska vi kanske
              gräva upp Hälsingland och Dalarna i stället? Det finns väldigt
              gott om uran i Sverige. Men hur länge räcker det? Enligt vissa
              beräkningar skulle det i dag kända uranet bara räcka i ett år
              om vi ersatte all fossil energi i världen med kärnkraft.
            </seg>
            <seg n="ab0c385b">
              Vi miljöpartister är inte särskilt imponerade av vare sig regeringens
              klimatpolitik eller klimatdiplomati. En satsning på kärnkraft
              och sedan bara precis det EU kräver av oss när det gäller alternativa
              energislag är en nedmontering av det klimatarbete som vi tillsammans
              med övriga i den nu rödgröna oppositionen med framgång ledde Sverige
              in på under tidigare mandatperioder.
            </seg>
            <seg n="71bf748f">
              Herr talman! Klimatpåverkan drabbar i huvudsak de fattigaste
              länderna allra mest. När vi i den rikare delen av världen drabbas
              av bränder, som i Australien nu, stormar, översvämningar etcetera
              har vi råd att ersätta de skador som uppstår. Många i dag fattigare
              länder skulle kunna vända fattigdom till rikedom genom utvinning
              av fossila bränslen och olja. På så sätt skulle också de ha råd
              att ersätta sina skador. Samtidigt vet vi att all olja som borras
              fram och all kol som bryts ur marken kommer att användas, och
              det spär på klimateffekterna. Därför är det av ännu större strategisk
              betydelse att minska upptaget av olja och kol i hela världen utan
              att för den skull försvåra utveckling i fattigare länder. Regeringen
              bör därför verka för att områden skyddas från exploatering och
              för att hindra subventioner av fossila bränslen.
            </seg>
            <seg n="9d2c7ea0">
              En viktig och akut fråga de närmaste åren är Arktis. De senaste
              decennierna har nästan hälften av Nordpolens vinteris försvunnit.
              Inom några år kan Arktis vara isfritt på sommaren, och temperaturen
              blir då så hög att möjligheterna att exploatera naturresurserna
              i området inte längre begränsas. Här finns enorma tillgångar av
              bland annat olja och gas. Om världen lyckas förhindra eller begränsa
              utvinningen av de fossila bränslena i Arktis handlar det om att
              vi stoppar användningen av kanske 2025 procent av jordens fyndigheter.
            </seg>
            <seg n="c50d64ed">
              I dag finns ett fördrag som reglerar och begränsar exploateringen
              av Antarktis. Det protokollet förbjuder alla aktiviteter som har
              med mineralutvinning att göra. 46 länder har skrivit under fördraget.
              Ett liknande fördrag för Nordpolen skulle ha en enorm betydelse.
              Jag vill därför uppmana regeringen att driva den frågan i klimatförhandlingarna.
            </seg>
            <seg n="fb719b9f">
              Herr talman! Sverige tar snart över ordförandeklubban i EU. Vår
              förmåga att föra en trovärdig klimatdiplomati kommer att prövas,
              men förutsättningarna borde egentligen vara goda. Sverige har
              traditionellt varit en ledande internationell kraft i kampen mot
              klimatförändringar. Genom agerande i EU, FN och andra internationella
              organ har vi varit ett av de länder som har skapat underlag för
              internationella överenskommelser om utsläppsreduktioner. Ett viktigt
              inslag i det arbetet har varit ett starkt agerande på hemmaplan
              för att minska utsläppen.
            </seg>
            <seg n="d1f0100e">
              Det svenska klimatarbetet har varit framgångsrikt. Vi har kunnat
              visa att ekonomin kan utvecklas samtidigt som utsläppen av växthusgaser
              minskar. Vi har dessutom nått goda resultat utan att använda flexibla
              mekanismer eller sänkor.
            </seg>
            <seg n="14039e6f">
              Ett mycket stort problem är låsningen mellan fattiga och rikare
              länder, det vill säga utvecklingsländer som hävdar att ansvaret
              ligger helt på de rika länderna eftersom vi historiskt står för
              nästan alla utsläpp så är det ju faktiskt och de rika länder som
              menar att utsläppen ökar för mycket i utvecklingsländer och att
              det är där minskningarna därför måste ske. Vid Köpenhamnsmötet
              måste vi hitta en lösning som båda sidor accepterar.
            </seg>
            <seg n="4ad30bdb">
              Miljöpartiet menar att en modell som skulle kunna accepteras
              av både fattiga och rika länder är Greenhouse Development Rights.
              Den modellen utgår från att alla länder har ett ansvar för sina
              utsläpp efter 1990, då det fanns vetenskapliga belägg för att
              utsläpp av koldioxid och andra växthusgaser skapade en klimatförändring.
              Därför ska det ekonomiska ansvaret för att minska utsläppen delas,
              men bara av den delen av befolkningen som har möjlighet att bidra,
              till exempel de som tjänar över 20 dollar per dag.
            </seg>
            <seg n="d4927a8b">
              På så sätt får länder med stora utsläpp, till exempel Kina och
              Indien, också ta ett ansvar, men bara i proportion till den rika
              delen av befolkningen. Det stora ansvaret ligger fortfarande på
              USA och EU-länderna medan de fattigaste länderna anses sakna förmåga
              att bidra.
            </seg>
            <seg n="91711740">
              Greenhouse Development Rights skulle kunna vara en utgångspunkt
              för att låsa upp dödläget i förhandlingarna. Den här modellen
              ger förutsättningar för en gemensam vision för att snabbt minska
              utsläppen. Den fördelar utrymme och ansvar för att agera på ett
              rättvist sätt och gör det samtidigt möjligt för utvecklingsländerna
              att höja sin levnadsstandard.
            </seg>
            <seg n="0bcd7073">
              Herr talman! När vi talar klimatpåverkan fastnar vi ofta i diskussionen
              om fossila bränslen, men det är inte bara de som leder till koldioxidutsläpp.
              Tropisk avskogning beräknas stå för upp till 28 procent av de
              globala koldioxidutsläppen. Den enorma avskogningen är anledningen
              till att länder som Indonesien och Brasilien står för några av
              de största utsläppen av koldioxid internationellt. Det behövs
              därför också ett mycket starkare internationellt agerande för
              att skydda tropiska skogar, både för deras höga biologiska värden
              och för deras förmåga att lagra kol. Flera aktörer, bland andra
              Brasilien, förespråkar en fondbaserad lösning där medel kanaliseras
              till länder som visar prov på minskad avskogning. Brasilien föreslår
              en internationell fond som bygger på frivilliga bidrag. Även Norge
              har diskuterat en fond för skydd av regnskogsområden. Miljöpartiet
              menar att en av de centrala prioriteringarna för de svenska förhandlarna
              bör vara en sådan global fond.
            </seg>
            <seg n="882a15c4">
              Herr talman! Det är svårt att inte i årets utrikesdebatt konstatera
              att världen i dag inte är densamma som den vi diskuterade för
              ett år sedan. Till klimatkrisen sällade sig livsmedelskrisen,
              och som grädde på moset kom finanskrisen. Vi befinner oss mitt
              i tre gigantiska kriser som vi gemensamt måste hantera på kort
              tid och förhoppningsvis utan att lägga alltför många krokben för
              varandra i världen.
            </seg>
            <seg n="79119223">
              Förra året handlade den utrikespolitiska debatten till stor del
              om säkerhetspolitik men gjorde inte kopplingen fullt ut till utveckling.
              Men vems säkerhet är det egentligen vi fokuserar på? Och gör vi
              det någonsin ur de allra fattigastes perspektiv?
            </seg>
            <seg n="df254e63">
              I en grön utrikespolitik utgår säkerhetspolitiken från konfliktförebyggande
              och utveckling och därmed en satsning på människor i hela världen.
              En grön utrikespolitik utgår från att alla människor på denna
              jord har samma värde och samma rätt att leva i en dräglig tillvaro
              i fred och med möjlighet att vara delaktiga i det som berör dem,
              gå i skola, ha tillgång till sjuk- och hälsovård och mat för dagen.
            </seg>
            <seg n="9755cd59">
              Herr talman! När det har gällt finanskrisen har världens regeringar
              skyndat på för att rädda bankerna och deras välbetalda direktörer.
              Protektionismen har smugit sig in till och med mellan EU-länderna
              när regeringar i strid med det gemensamma regelverket har gått
              in och stött den egna industrin eller när arbetstagare inte har
              accepterat den fria rörligheten för andra EU-länders medborgare.
            </seg>
            <seg n="97e3bf65">
              När det gäller klimatkrisen, livsmedelskrisen och flyktingkriser
              runt om i världen har betalningsviljan inte alls varit lika god.
              Att rädda människor och deras möjligheter att fortsatt leva på
              den här planeten är med andra ord mindre viktigt än att rädda
              kapital och de egna mycket nära intressena.
            </seg>
            <seg n="ccb6bfb4">
              När Världsbanken förbättrade sina mätmetoder under 2008 justerades
              också bilden av fattigdomens utbredning. Nya uppgifter visade
              att det är dyrare än beräknat att exempelvis äta, bo och resa
              i utvecklingsländerna. I och med det slår Världsbanken fast att
              det finns 400 miljoner fler extremt fattiga människor i världen
              än vad man tidigare trodde. Det betyder att omkring 1,4 miljarder
              av totalt ca 6,5 miljarder människor i världen försöker överleva
              på motsvarande 1,25 dollar om dagen. Det första millenniemålet,
              att halvera fattigdomen mellan 1990 och 2015, är därför i farozonen,
              trots att vi tidigare trodde att det skulle uppnås. Enligt Världsbanken
              är finanskrisen dessutom redan en global ekonomisk kris som snabbt
              leder till en arbetslöshetskris och därmed ökad fattigdom. Den
              globala handeln förväntas minska 2009, för första gången sedan
              1982. Utländska investeringar och kortfristiga lån minskar. Utvecklingsländernas
              export minskar, och stora mängder kapital dras tillbaka. Bni-ökningen
              i utvecklingsländerna förväntas minska, så också privata kapitalflöden
              och remitteringar från migrantarbetare. Mellan 130 miljoner och
              155 miljoner fler människor har redan blivit extremt fattiga,
              och 50 miljoner till blir det under 2009.
            </seg>
            <seg n="6d12afdf">
              Med de siffrorna i ryggen infinner sig naturligtvis frågan hur
              vi ska tackla den ökande fattigdomen. Vanligtvis talar vi om ökat
              bistånd, skuldavskrivningar, handel och remitteringar, men inte
              så mycket om på vilket sätt kapitalet också flödar från de fattiga
              länderna till de rika. Det pågår nu en kampanj, Help Sweden, som
              uppmärksammar oss på att dessa flöden egentligen går åt andra
              hållet, det vill säga till oss. Kampanjen har inte fått lika mycket
              publicitet som de rapporter som kritiserar biståndet.
            </seg>
            <seg n="a59e787a">
              Biståndskritikerna menar att trots att vi har pumpat in pengar
              i Afrika i över 40 år är kontinenten fortfarande fattig. De glömmer
              då att tala om att det fortfarande är så att den största delen
              av kapitalet går från fattig till rik. Biståndet utgör i realiteten
              mindre än en tiondel av det totala externa resursflödet till länderna
              i syd.
            </seg>
            <seg n="dd6ad144">
              De allra största kapitalflödena som lagligen registreras från
              utvecklingsländerna till OECD-länderna är vinster från privata
              investeringar samt betalningar av räntor och amorteringar på tagna
              lån. Den illegala utförseln handlar om korruption, företagens
              skatteflykt till skatteparadis och vidare illegal verksamhet,
              till exempel narkotika- och vapenhandel samt trafficking. 80 procent
              av dessa pengar hamnar i slutändan i olika skatteparadis runt
              om i världen. Det är inte vi som behöver hjälp.
            </seg>
          </u>
          <note n="5fa1b762">
            I detta anförande instämde Hans Linde (v).
          </note>
          <note type="speaker" n="89dea290">
            Anf. 6 Utrikesminister CARL BILDT (m):
          </note>
          <u who="unknown" xml:id="i-ac83e11bdb219b29-1" n="2c3c53eb">
            <seg n="40a1d1ea">
              Herr talman! Jag får väl för ordningens skull börja med att kommentera
              Urban Ahlin, även om det inte är alldeles lätt. Han ägnade nästan
              sju av sina tio minuter åt att dels recensera min person det är
              fritt fram att göra det om man tycker att det är det avgörande
              utrikespolitiska problemet dels åter referera det anförande han
              höll i denna kammare för ett år sedan. Därefter ägnade han de
              resterande cirka tre minuterna åt att hävda att jag hade för många
              ord, trots att han inledningsvis hade konstaterat han hade tydligen
              räknat på sin dator att det var 37 procent färre ord detta år
              än förra året. Den enda nyhet, efter att ha lyssnat på dacapon
              på hans anförande från förra året, som jag kunde finna i hans
              anförande var att Socialdemokraterna nu har startat en blogg.
              Detta vill jag gratulera till, och jag undrar var de fick denna
              briljanta idé från.
            </seg>
            <seg n="051f132b">
              När jag nu har Urban Ahlin här ska jag inte inskränka mig till
              att bara kommentera det som inte var så mycket att kommentera
              i det han egentligen inte sade det var inte så mycket utan i stället
              ställa en konkret fråga till honom som är mer aktuell.
            </seg>
            <seg n="cd84eb41">
              Vad menar ni socialdemokrater när ni har gått i härnadståg de
              senaste veckorna mot att vi ska bygga elkablar till andra europeiska
              länder? Det finns bara en enda sådan kabel som är aktuell, nämligen
              en förbindelse mellan Sverige och de baltiska länderna. Det handlar
              i grunden om en trygghetskabel, det vill säga en kabel för energisäkerhet.
              Den står högst upp på dagordningen när Fredrik Reinfeldt träffar
              Litauens premiärminister Kubilius i dag på eftermiddagen. Den
              står högst upp på dagordningen när vi har överläggningar med Lettlands
              regering. Den är nyckeln till ny energisäkerhet i hela Östersjöregionen.
              Är det er ärliga mening det är bara en enda fråga, Urban att denna
              kabel, som dessutom kommersiellt kan bära sig själv, ska stoppas?
              Är det er mening att de baltiska staterna ska vara förvisade enbart
              och för evigt till kablar till ett i framtiden kanske alltmer
              osäkert Ryssland? Vad har ni tänkt i denna fråga i den mån ni
              har tänkt i denna fråga?
            </seg>
            <seg n="5e8424f3">
              Så går jag kort över till Vänsterpartiet och Miljöpartiet. Det
              var två anföranden som i alla fall berörde det som jag uppfattar
              som de stora bekymren vi har för ögonblicket, det vill säga den
              globala ekonomiska krisen och den globala klimatutmaningen. Det
              är också de problem som vi kommer att ha när det gäller att få
              en klimatöverenskommelse i en situation där väldigt mycket av
              politiskt beslutsfattande, både globalt och i enskilda länder,
              domineras av försöken att hantera den ekonomiska krisen.
            </seg>
            <seg n="5f7dd367">
              Hans Linde hade den synpunkten på utrikesdeklarationen att vi
              hade glömt bort att nämna millenniemålen, MDG-målen. Jag tar till
              mig den synpunkten. Jag skulle vilja säga att de finns där indirekt,
              även om han har rätt i att de inte explicit står nämnda. Men omsorgen
              om den fattigare delen av världen, omsorgen om utvecklingsmålen,
              omsorgen om utvecklingspolitiken och omsorgen om klimatfrågorna
              genomsyrar denna utrikesdeklaration, även om medlen när det gäller
              att uppnå detta skiljer oss åt på ett ganska avgörande sätt.
            </seg>
            <seg n="5f402c34">
              Det som är den avgörande skillnaden mellan oss och Vänsterpartiet
              i det här fallet är att medan Vänsterpartiets politik är en politik
              som blir tillbakablickande och isolering är vår politik en politik
              som tar den trovärdighet som man anser att vi har, för in den
              i Europeiska unionen och arbetar för icke utan framgång att göra
              Europeiska unionen för det första till den ledande kraften i den
              globala miljöpolitiken, i den globala klimatpolitiken, vilket
              vi har uppnått, och för det andra förhoppningsvis till den ledande
              kraften i den globala fredspolitiken.
            </seg>
            <seg n="b5df0ff7">
              Vi kan tala om och göra mycket för fred som enstaka land, och
              det ska vi göra. Men det är ingen tvekan om att det blir en helt
              annan kraft i en global fredspolitik om vi kan göra Europeiska
              unionen, med en halv miljard människor och 27 nationer, till en
              enad fredskraft och ett instrument för fredsoperationer, för statsbyggande,
              för utvecklingspolitik, för konfliktöverbryggande och för att
              främja dialogen mellan religioner, kulturer och nationer. Det
              är då vi verkligen kan ha någon effekt. Det är då utrikespolitik
              går från bara ord i en kammare i ett isolerat land till handling
              i gemenskap med andra nationer för att förändra världen till det
              bättre. Det är det som är vår bestämda målsättning.
            </seg>
            <seg n="01b630db">
              Det låg lite en underton jag tror att också Urban Ahlin var inne
              på detta av att utrikesdeklarationen handlade för mycket om Europa
              och för lite om Sverige. Jag tar gärna till mig den kritiken.
              Jag ser det som en alldeles avgörande uppgift för Sverige under
              detta år att vara med och utöva politiskt ledarskap i Europeiska
              unionen, för att Europeiska unionen ska kunna ge ledarskap till
              världen i klimatfrågorna och ge ledarskap till världen i fredsfrågorna
              må det så vara i Mellanöstern, eller må det så vara i konfliktområdena
              borta i Afghanistan eller Pakistan.
            </seg>
            <seg n="62f95515">
              Vi gör det i en utomordentligt bekymmersam situation. Det dör
              ett barn av hunger var femte sekund i världen i dag. Med den ekonomiska
              utveckling som vi har nu fruktar jag att det kommer att dö ännu
              fler barn av hunger under de kommande åren. Det är en kris som
              riskerar att riva sönder svaga ekonomier och sköra samhällen på
              ett sätt som dessutom kan skapa nya konflikter.
            </seg>
            <seg n="bbeada44">
              Jag såg i går att Pakistan nu omgående behöver ytterligare ca
              40 miljarder kronor som komplettering till de ca 65 miljarder
              kronor de fick i ett IMF-program bara för några månader sedan.
              Vad händer om det inte får det? Det är ett territorium där terrorismen
              redan är så stark att den påverkar oss alla. Jag är djupt oroad
              över de vibrationer jag känner i marken från de östra delarna
              av Europa. Situationen i Ukraina är akut. Den ekonomiska krisen
              i Ryssland kan på sikt komma att bli ännu värre.
            </seg>
            <seg n="c38ab5f1">
              Vår uppgift, mitt i vår egen akuta krisbekämpning, måste då vara
              att värna öppna samhällen, att värna öppna ekonomier och att värna
              en öppen värld. Det gör vi bäst i europeisk samverkan.
            </seg>
            <seg n="07104d5b">
              Världen borde ha lärt sig att detta att resa nya murar är en
              väg in i ett nytt mörker. Det gäller oavsett om det är murar för
              människor eller murar för handel. Vi ska värna den öppna världen
              i en tid när det finns avgörande risker för att populism, främlingsfientlighet
              och kortsynthet får ny luft under vingarna.
            </seg>
            <seg n="87cbe307">
              Det handlar om att vi ska vara med och forma en europeisk politik
              som bättre än en isolerad nationell politik kan bekämpa fattigdom,
              kan värna fred och kan främja frihet i världen i dess helhet.
              Det är ambitiöst, medger jag, men jag tycker att vi ska vara mer
              ambitiösa än att upprepa fjolårets anföranden.
            </seg>
          </u>
          <note type="speaker" n="c2713dc9">
            Anf. 7 URBAN AHLIN (s):
          </note>
          <u who="urban_ahlin_6f94f1" xml:id="i-40fe318c410262c0-1" n="05131ce2">
            <seg n="e54e4724">
              Herr talman! Jo, jag förstår att utrikesministern känner sig
              lite träffad när vi presterar en rapport som heter Bokslut Bildt
              , som redovisar just skillnaden mellan ord och handling. Det är
              mycket snack och lite verkstad, som mina barn ibland brukar säga.
              Det är det som kännetecknar den här utrikesdeklarationen också.
              Jag kommer att gå igenom den punkt för punkt och se vilka positionsförflyttningar
              som har skett. Den här innehåller knappast någonting konkret,
              som tidigare utrikesdeklarationer trots allt har gjort på olika
              områden.
            </seg>
            <seg n="53fe28d6">
              Låt mig börja med att svara på den konkreta frågan om elkabel
              till Baltikum. Carl Bildt slår ju in helt öppna dörrar. Han vet
              att jag många gånger har varit i kontakt med Litauens förre premiärminister
              Kirkilas, som dessutom är en vän till mig. Jag vet att Carl Bildt
              snart ska träffa Kubilius, och jag har också träffat honom många
              gånger även om han är utrikesministerns partikamrat.
            </seg>
            <seg n="9c107509">
              Vi har hela tiden varit för att det ska skapas en nordisk-baltisk
              gemensam elmarknad. Vi har sett detta som en förutsättning för
              att integrera våra marknader tillsammans, så det har aldrig funnits
              något motstånd från Socialdemokraternas sida mot att se till att
              skapa en elkabel över till Baltikum som gör att de också kan knytas
              in i det nordisk-baltiska.
            </seg>
            <seg n="ae296bc5">
              Vad vi har pekat på är att vi värnar svensk industris konkurrenskraft
              och är lite oroliga om kablar ska dras till Centraleuropa där
              elpriserna ser helt annorlunda ut. Det är det vi har menat. Så
              länge det inte finns en perfekt europeisk marknad ska inte vi
              vara marknadsekonomins dummerjönsar och ge oss in i någonting
              som vi kan förlora på, som vår industri kan förlora konkurrenskraft
              på.
            </seg>
            <seg n="aaad9b2a">
              I övrigt håller jag helt med när det gäller elkabel till Baltikum.
              Det är ett säkerhetspolitiskt projekt också. Det är väldigt bra
              om Baltikum kan komma undan från sitt elleveransberoende av Ryssland.
              Det är ingen tvekan om det.
            </seg>
            <seg n="7fcb5a2f">
              Men då går frågan naturligtvis tillbaka på ett helt annat projekt
              som rör samma situation och som också har säkerhetspolitiska implikationer
              på Baltikum. Det är gasledningen. I den här deklarationen sägs
              ingenting om den. Man säger att det blir vargavinter, som Anders
              Borg brukar säga, men lika lite som Anders Borg har Carl Bildt
              några förslag på hur saker och ting ska lösas.
            </seg>
            <seg n="9d139a6a">
              Vad tycker nu regeringen, om det här är det stora prövoåret,
              2009? Ja, men gasledningen då? Hur kan den påverka den säkerhetspolitiska
              situationen i Baltikum? Vad har regeringen för politik när det
              gäller den?
            </seg>
            <seg n="515f700d">
              Sedan ska jag säga ytterligare något om texten i deklarationen.
              Carl Bildt har förut stolt sagt att man håller en långsiktig politik,
              att man presenterade tio punkter i utrikesdeklarationen 2007 och
              följde upp det med tio punkter i utrikesdeklarationen 2008. I
              den här deklarationen är de här punkterna helt borta.
            </seg>
            <seg n="d7b4b96f">
              Jag förstår det, för de svenska initiativ som Carl Bildt har
              stått här och utlovat har inte tagits. Låt mig ta några exempel
              på totala positionsförflyttningar.
            </seg>
            <seg n="22a6a331">
              Jag sitter bredvid Gunilla Carlsson, som ägnade sin utrikesdebatt
              våren 2006 inför valet åt att bara tala om Darfur, att det var
              det som var den moraliska kompassen för svensk utrikespolitik,
              att vi skulle stå upp för människor som drabbades i Darfur. I
              utrikesdeklarationen därefter hade det förändrats till en humanitär
              katastrof. Sedan var det lidande. I den här deklarationen nämns
              inte ens Darfur.
            </seg>
            <seg n="6b251dd1">
              Kina: I den utrikespolitiska rapport som alliansen presenterade
              inför valrörelsen sade man att de omfattande och allvarliga kränkningar
              av mänskliga rättigheter som pågår i Kina måste fördömas och påtalas.
              Vad står det i den här deklarationen om kränkningar av mänskliga
              rättigheter i Kina? Ingenting. Och det ska vara från en regering
              som säger att de har hög svansföring när det gäller kampen för
              mänskliga rättigheter i världen.
            </seg>
            <seg n="66ab397f">
              Ryssland: Jag är förvånad över att utrikesministern inte klarar
              av att ha en balanserad hållning. Det är rimligt att kritisera
              övergrepp som sker i Ryssland. När vi ser att kränkningar av mänskliga
              rättigheter, journalistmord och annat sker i Ryssland ska vi vara
              väldigt tydliga. Men det ska också ske på ett sätt som gör att
              vi inte förolämpar Ryssland. Att göra jämförelser mellan Nazityskland
              och Ryssland har inte direkt förbättrat Carl Bildts möjligheter
              att vara på möten i Moskva. Och det förstår vi. Han var ju på
              ett möte förra onsdagen som vi socialdemokrater bidrog till att
              han skulle kunna ha.
            </seg>
            <seg n="9c65d0a0">
              Man kan läsa Svenska Dagbladets Brännpunkt i dag där Carl Bildt
              skriver alarmistiskt om Rysslands utveckling. I detta dokument
              placerar han Rysslands relationer efter Moldavien, Armenien och
              Azerbajdzjan, och då förstår jag att man har en lång väg att gå.
            </seg>
            <seg n="e08dd636">
              Jag menar att det måste vara möjligt att hitta en balans där
              vi kan klara av att tala tydligt klarspråk om de övergrepp som
              sker i Ryssland men ändå se till att ha en relation med landet
              som fungerar.
            </seg>
            <seg n="e1e2e929">
              USA: Här säger man att det är nya förutsättningar, en ny president
              och att vi kan fördjupa vårt samarbete. Detta hade ju varit trovärdigt
              om de tidigare utrikesdeklarationerna hade innehållit något om
              att det tyvärr var George W. Bush som satt vid makten, att han
              inte delade våra värderingar och att det därför var svårt att
              fördjupa samarbetet. Är det någon som tror att det har stått så
              i de tidigare utrikesdeklarationerna? Självklart inte. Där står
              i stället att det finns behov av att fördjupa samarbetet, och
              man talar om den transatlantiska länken och om att samarbeta med
              USA, som vi har många gemensamma värderingar med.
            </seg>
            <seg n="26b9e350">
              Inte ens Obama kommer att smickras av den text som finns i den
              här utrikesdeklarationen. Han kanske till och med tittar på förra
              årets debatt, där jag sade att Carl Bildt skulle ta avstånd från
              de förhörsmetoder som den amerikanska administrationen tyckte
              var acceptabla, det vill säga skendränkning, water board . Carl
              Bildt deltog i hela utrikesdebatten utan att kritisera skendränkning.
            </seg>
            <seg n="b8ab580c">
              Nu finns det en president i USA som faktiskt är emot skendränkning
              och till och med talar om att det finns möjlighet till en laglig
              prövning där de personer av amerikansk härkomst som har ägnat
              sig åt dessa förhörsmetoder skulle kunna ställas inför rätta.
              Du, Carl Bildt, skulle ha varit mer trovärdig i din politik om
              du hade haft en bättre utrikesdeklaration förra året i fråga om
              USA. Så är det. Det är mycket ord och lite handling.
            </seg>
          </u>
          <note type="speaker" n="5e37ee47">
            Anf. 8 HANS LINDE (v):
          </note>
          <u who="hans_linde_3886bf" xml:id="i-e539a384d40b002a-1" n="879035e3">
            <seg n="05b6619f">
              Herr talman! Riksdagens årliga utrikespolitiska debatt följs
              i vanlig ordning av både svenska medier och den samlade diplomatiska
              kåren här i Helsingfors. Jag kan erkänna att jag inte direkt är
              avundsjuk på dem som har fått i uppgift att rapportera hem om
              den här debatten. Vad ska man egentligen återrapportera om?
            </seg>
            <seg n="f9134e4e">
              Om man skalar bort den högstämda retoriken från den borgerliga
              regeringens deklaration finns det faktiskt inte mycket kvar att
              skriva hem om. Vilka internationella initiativ kommer man att
              ta för att få fart på det globala nedrustningsarbetet? I vilka
              konflikter kommer man att engagera sig för att få i gång en freds-
              och försoningsprocess? Vilka initiativ kommer den här regeringen
              under kommande år att ta för att lyfta fram frågan om kampen mot
              fattigdomen och för kvinnors rättigheter och rätten att bestämma
              över sin egen kropp? Svaret på alla dessa frågor är: Inga alls.
              Det kommer inga initiativ.
            </seg>
            <seg n="d9789b11">
              Man beskriver att det svenska ordförandeskapet ska vara framgångsrikt
              och resultatinriktat. Men vilka framgångar vill man nå? Vilka
              resultat vill man uppnå? Det säger man ingenting om. Detta samarbete
              lyfter Carl Bildt fram som oerhört viktigt, men han kan inte på
              en enda punkt visa vad Sverige vill med EU:s utrikespolitik och
              på vilka punkter man vill förändra EU:s utrikespolitik och roll
              i världen.
            </seg>
            <seg n="a471c494">
              Tyvärr kan vi om vi tittar på de gångna åren konstatera att det
              finns alltför många exempel där EU har agerat på ett sätt som
              inte på något sätt kan beskrivas som fredspolitik. Senast i december,
              bara några veckor innan Israel inledde sina bombardemang av Gazaremsan,
              valde EU att uppgradera sina förbindelser med Israel. Man valde
              att fördjupa det säkerhetspolitiska och militära samarbetet. Är
              det fredspolitik?
            </seg>
            <seg n="a6afdaf4">
              Samtidigt valde man också att fördjupa samarbetet med Marocko,
              den sista kolonialmakten i världen. Marocko är ett land som förvägrar
              det västsahariska folket att avgöra sin egen framtid. Är det fredspolitik,
              Carl Bildt?
            </seg>
            <seg n="bfaa5a17">
              På vilka områden vill du egentligen förändra EU:s utrikespolitik?
              Vi har ju chansen nu när Sverige får ordförandeskapet. På vilket
              sätt vill du förändra svensk politik gentemot Marocko och Israel?
            </seg>
            <seg n="7dbc2a40">
              Herr talman! Vi lever i en orättvis och ojämställd värld. I dag
              beräknar man att 800 miljoner människor kommer att vakna hungriga.
              De kommer att genomleva den här dagen hungriga och gå och lägga
              sig hungriga. I dag kommer minst 25 000 barn att dö runt om i
              världen. De kommer att dö i sjukdomar som skulle kunna gå att
              bota. De kommer att dö på grund av orent vatten och på grund av
              brist på mat. Vi vet i dag att 400 kvinnor bara i dag kommer att
              dö i en illegal och osäker abort.
            </seg>
            <seg n="94a6185f">
              Nej, Carl Bildt, problemet är inte att du inte nämner millenniemålen.
              Då har du grovt missuppfattat mig. Problemet är den här regeringens
              utvecklingspolitik och den totala bristen på initiativ från den
              borgerliga regeringen för att föra upp dessa viktiga ödesfrågor
              på den internationella politiska dagordningen. Carl Bildt talar
              om omsorg om utvecklingssamarbetet. På vilket sätt visar man omsorg
              när man vill sänka biståndet med 10 miljarder per år och med näbbar
              och klor har slagits för att så många biståndskronor som möjligt
              aldrig ska komma världens fattiga och hungrande till del utan
              stanna här i Sverige på Finansdepartementet?
            </seg>
            <seg n="b5baecff">
              Sverige skulle i grunden kunna föra en helt annan utrikespolitik,
              men det är uppenbart att det råder brist på politisk vilja hos
              den borgerliga regeringen att ta sig an någon av de stora globala
              utmaningar vi har framför oss. Det råder en brist på politisk
              vilja att vara något mer än bara en lojal allierad på ena sidan
              av den transatlantiska länken.
            </seg>
            <seg n="afebda97">
              Jag förstår att Carl Bildt inte vill att Sverige ska vara en
              självständig, konsekvent och tydlig röst för demokrati, mänskliga
              rättigheter, fred och folkrätt i världen, för visst skulle det
              kosta på? Det skulle kosta på att ta ställning för de maktlösa
              mot de maktfullkomliga. Det skulle kosta på att lyfta fram jämställdhetsfrågorna
              när andra tystnar. Och det skulle kosta på att kritisera brott
              mot de mänskliga rättigheterna även när dessa brott begås av USA
              och dess allierade.
            </seg>
            <seg n="f312e4a2">
              Det skulle kanske innebära att dörren till ett eller annat av
              era cocktailpartyn stängs. Det kanske skulle innebära att en eller
              annan hand slutar att dunka dig i ryggen i maktens korridorer.
              Det är i alla fall ett pris som vi vänsterpartister är beredda
              att betala för att Sverige åter ska bli en tydlig och konsekvent
              röst i världen för fred, jämställdhet och rättvisa.
            </seg>
            <seg n="0a36af35">
              Jag vill i sammanhanget också lyfta fram de internationella jämställdhetsfrågorna,
              som återigen lyser med sin frånvaro i den här utrikespolitiska
              debatten. Tyvärr står vi återigen med en deklaration där man på
              elva sidor förärar världens tre miljarder kvinnor bisatser och
              kortare meningar. Nu är det inte det som är det centrala problemet.
              Det centrala problemet är att under Carl Bildts ledning har Sveriges
              utrikespolitik blivit en utrikespolitik som är befriad från jämställdhetsperspektiv.
              Mäns erfarenheter och intressen har gjorts till norm i utrikespolitiken
              medan kvinnor har förminskats till mottagare av olika biståndsinsatser.
              Ett tydligt exempel på det fick vi förra året då den borgerliga
              regeringen, sin retorik till trots, valde att sänka det svenska
              stödet till de två FN-organ som arbetar med jämställdhetsfrågor,
              nämligen Unifem och UNFPA.
            </seg>
            <seg n="8467ce93">
              Herr talman! Vi kan konstatera att två och ett halvt år med den
              moderatledda regeringen är två och ett halvt förlorade år i arbetet
              för att mätta världens hungriga, lindra nöden hos världens fattiga
              och ge hoppet åter hos dem som har härjats av förtryck under krig
              och hopplöshet.
            </seg>
            <seg n="d25823a1">
              Två och ett halvt år med den här regeringen har varit två och
              ett halvt år där svensk utrikespolitik har satts i standbyläge
              i väntan på att direktiven ska komma från Washington och Bryssel.
              Men jag kan säga: Vi i Vänsterpartiet är beredda att 2010 trycka
              på startknappen igen.
            </seg>
          </u>
          <note type="speaker" n="c9102ed6">
            Anf. 9 BODIL CEBALLOS (mp):
          </note>
          <u who="bodil_ceballos_1a35e5" xml:id="i-abcb017611a767a8-1" n="28b1ca45">
            <seg n="0d7b02ad">
              Herr talman! Året som gått har präglats av presidentvalet i USA.
              Världen har gått i väntans tider, skulle man kunna säga. Förväntan
              på den nyvalde presidenten är nu stor i hela världen.
            </seg>
            <seg n="5b01548a">
              Det traditionella installationstalet av den 44:e presidenten
              blev förmodligen mer uppmärksammat än något installationstal någonsin
              tidigare. Det är mycket som har stått på spel inte minst möjligheten
              att få USA att gå med på bindande internationella klimatåtaganden
              men också USA:s anseende i världen. Den nye presidentens tal gav
              oss en bild av hans intentioner för världen och med världen.
            </seg>
            <seg n="1dda7bc0">
              Han talade om viljan att skapa band mellan nationer, folk och
              religioner och en diplomatins potential. Han talade om dialog
              i stället för kompromisslöshet och om att han är beredd att lyssna
              om andra är villiga att möta honom i dialog för en bättre morgondag.
              Talet innehöll också en vädjan till andra nationer om hjälp i
              denna tid av förändring. Jag hoppas för allas vår skull att bytet
              av politisk ledning i USA också leder till förändring.
            </seg>
            <seg n="a757b520">
              Men kommer världen att ställa upp på den? Vad gör EU, och vad
              gör Sveriges utrikesminister för att visa att en annan värld är
              möjlig? På vilket sätt använder Sverige i dag de medel som står
              till vårt förfogande för att med dialog, diplomati och förebyggande
              åtgärder uppnå en fredligare värld?
            </seg>
            <seg n="87546493">
              Visst, vi har vår socialdemokratiske före detta utrikesminister
              Jan Eliasson, som brukar engageras i olika konflikter i världen.
              Nu under den senaste mandatperioden har vi också fått se prov
              på Urban Ahlins medlarkonster i både Iran och Vitryssland för
              att få loss personer som har suttit fängslade. Det är ju väldigt
              bra att vi har en aktiv opposition med intresse för utrikespolitik
              och våra relationer till andra länder.
            </seg>
            <seg n="5f8416e6">
              Det vore kanske en bra idé att skicka till exempel Urban Ahlin
              till Eritrea för att få loss Dawit Isaak, den svenske journalist
              som har suttit i fängelse där så många år och som nu dessutom
              är sjuk.
            </seg>
            <seg n="e2d0a310">
              Vi ska kanske också skicka Urban till Colombia för att få loss
              den svensk som sedan två år tillbaka sitter fången hos Farcgerillan
              och som också är sjuk. Han har förmodligen drabbats av en stroke
              och behöver komma därifrån.
            </seg>
            <seg n="d13b3cb2">
              Hur går det med den svenska diplomatin i de fallen? Utnyttjar
              vi verkligen den potential vi har att med hjälp av diplomatin
              både göra världen bättre och hjälpa svenskar i nöd i andra länder,
              eller är det så att vi ska förlita oss på den rödgröna oppositionen?
            </seg>
            <seg n="57599a04">
              För det rödgröna samarbete som vi nu har inlett är en aktiv och
              tydlig utrikes- och säkerhetspolitik av stor vikt. Sverige ska
              även fortsättningsvis vara militärt alliansfritt och aktivt, både
              i FN och i EU.
            </seg>
            <seg n="63e3c7be">
              Vi anser att Sverige behöver återta rollen som en nation som
              vågar tala klarspråk mot ockupation, terror, förtryck, rättsosäkerhet
              och brist på mänskliga rättigheter, oavsett var och av vem dessa
              rättigheter kränks. Det har ju uttryckts här tidigare av både
              Urban och Hans.
            </seg>
            <seg n="4fa5e4d8">
              I det sammanhanget kan jag inte låta bli att nämna de diskussioner
              som jag och utrikesministern har haft under året om folkrätten
              och möjligheten att hävda folkrätten, trots att politiska eller
              diplomatiska överväganden ibland kan leda till att det görs skillnad
              på folk och folk, det vill säga mellan olika länder.
            </seg>
            <seg n="50a3d90d">
              Jag har menat att utrikesministern när det gäller vissa länder
              har varit väldigt snabb att fördöma olika ageranden medan det
              tagit bra mycket längre tid i andra fall. Det framgår också tydligt
              i utrikesdeklarationen. Där fördömer vi tydligt Rysslands aggression
              mot Georgien men är inte tydliga i Gazakonflikten utan använder
              helt andra och svepande ordalag.
            </seg>
            <seg n="d4f98942">
              Det talas om att parterna måste leva upp till gjorda åtaganden
              samtidigt som den svenska regeringen inte ens vill tala med den
              ena parten i konflikten. Det har vi också hört här tidigare i
              talarstolen, och jag instämmer till fullo i det som både Urban
              och Hans har sagt här tidigare. Man måste naturligtvis tala med
              båda parter i en konflikt. Hur ska vi annars lösa den?
            </seg>
            <seg n="014ea2e5">
              Men jag är inte alls säker på att den tystlåtna diplomati som
              vi använder i svensk diplomati är den bästa vägen att nå ett resultat.
              Jag tycker att Sverige och utrikesministern skulle kunna vara
              mycket tuffare och i större omfattning våga kalla saker vid deras
              rätta namn. Alla brott mot folkrätten ska fördömas, oavsett vem
              som utför dem, och Sverige ska våga tala klarspråk.
            </seg>
            <seg n="a5900e13">
              Herr talman! Utrikesministern säger också att Sveriges starka
              stöd för FN fortsätter. Ändå har vi aldrig haft så få svenskar
              i FN-tjänst som nu. Nu är det i stället EU-insatser som gäller
              för svensk del.
            </seg>
            <seg n="fd241c80">
              Regeringen vill under EU-ordförandeskapet värna det fria ordet
              och den fria tanken. Det låter ju väldigt bra. Jag utgår från
              att det då också gäller de regimkritiska journalister och författare
              som sökt skydd i Sverige från förföljelse i sina hemländer. Så
              som läget är i dag är det snarare så att de skickas hem igen med
              en uppmaning att låta bli att skriva.
            </seg>
            <seg n="21baff83">
              Glöm inte att FN:s deklarationer om mänskliga rättigheter är
              universella och odelbara och gäller alla människor på denna jord!
            </seg>
            <seg n="75f8c6d8">
              Miljöpartiet och regeringen har olika uppfattning om i vilken
              grad Sverige i dagsläget faktiskt likställer alla rättigheter.
              Vi är inte ensamma om att anse att regeringen nedprioriterar de
              ekonomiska, sociala och kulturella rättigheterna. Det är en diskussion
              som vi har fört här i kammaren många gånger tidigare.
            </seg>
            <seg n="0a28bc5a">
              Men när jag nu ändå är inne på temat rättigheter och deras tillämpbarhet
              måste jag erkänna att det är svårt att förstå att Sverige undertecknar
              konventioner som våra myndigheter sedan totalt kan avfärda eftersom
              vi inte införlivar dem i svensk rätt.
            </seg>
            <seg n="02c8d79d">
              Barnkonventionen, som på senare tid uppmärksammats med anledning
              av utvisningen av den unga flickan Lollo till ett land som hon
              inte känner till, är ett sådant exempel. Och vad är det för mening
              med att skriva under konventioner om vi inte är beredda att leva
              upp till dem?
            </seg>
            <seg n="dc2ddaf4">
              Sverige borde ta sina folkrättsliga förpliktelser på större allvar
              i alla led, inte bara i förhållande till relationerna mellan stater
              utan också gentemot de egna medborgarna och de som bor eller vistas
              här i landet.
            </seg>
            <seg n="39c233f4">
              Att göra barnkonventionen till svensk lag vore ett bra och välbehövligt
              första steg, och regeringen har möjligheten att ta initiativ till
              en sådan ordning.
            </seg>
          </u>
          <note type="speaker" n="025ea306">
            Anf. 10 KERSTIN LUNDGREN (c):
          </note>
          <u who="kerstin_lundgren_736c5a" xml:id="i-a9585571bd704abf-0" n="482e1077">
            <seg n="94aed9b7">
              Herr talman! Det är spännande att lyssna till den här debatten
              så här på morgonen.
            </seg>
            <seg n="7d6470f7">
              År 2007 hörde jag Urban Ahlin göra stor sak av den socialdemokratiska
              egna utrikespolitiska deklarationen, som då delades ut för att
              alla skulle kunna ta del av den.
            </seg>
            <seg n="f04c0ff5">
              Herr talman! Förra året, 2008, var det något av en medaljutdelning
              som man ägnade sig åt i den här debatten. Det handlade mer om
              privatperson, lät det som i den diskussionen.
            </seg>
            <seg n="26eb8efb">
              Nu har vi fått uppleva Urban Ahlin som recensent och historieskrivare.
              Men framtidsvisionen från den socialdemokratiska sidan är totalt
              tom.
            </seg>
            <seg n="f38f005a">
              Den samlade oppositionen, talade Vänsterpartiets Hans Linde om.
              Är det Hans Linde som styr den samlade oppositionens utrikespolitik?
              Det är ju en spännande bild från alternativet till den regeringshållning
              som just har presenterats av utrikesministern.
            </seg>
            <seg n="583c776f">
              Nej, herr talman, det finns en utrikespolitik presenterad. Låt
              mig instämma i den som Carl Bildt läste upp, och låt mig konstatera
              att något alternativ inte existerar!
            </seg>
            <seg n="4244994c">
              Vi får väl läsa bloggen och se vad som kommer fram. Måhända är
              det på det sättet som Urban Ahlin vill driva den arbetsgrupp som
              ska ta fram en alternativ utrikespolitik. Det är via bloggen den
              ska komma. Det är spännande men inget alternativ i dag.
            </seg>
            <seg n="a3138322">
              Herr talman! Alla människor är födda fria, lika i värde och rättigheter.
              Denna grundläggande insikt har 192 länder ställt sig bakom men
              efter 60 år ännu inte förverkligat.
            </seg>
            <seg n="8190067e">
              Förfärande många människor växer upp utan frihet och personlig
              säkerhet. Det är långt kvar tills de universella mänskliga rättigheterna
              har förverkligats på vår jord. Det är desto större utmaningar
              för oss alla att göra vårt allra bästa för att kommande generationer
              ska få växa upp i frihet med hopp i stället för rädsla som huvudkudde.
              Det är vi skyldiga världens barn och deras barn, våra barn.
            </seg>
            <seg n="c9a681cf">
              Sverige är förvisso ett litet land, men vi är ett land som kan
              och ska göra skillnad. Vi ska vara en viktig röst för fred, försoning,
              frihet och hållbar utveckling, inte genom att sitta på läktaren
              och högljutt kommentera eller för den delen vara recensenter utan
              genom vårt aktiva och konstruktiva deltagande i EU och FN för
              att hävda mänskliga rättigheter och internationell rätt och utveckla
              internationella institutioner.
            </seg>
            <seg n="31834adc">
              I tider av kris måste vi våga välja öppenhet när andra söker
              bygga murar, välja multilateralism när andra väljer protektionism,
              välja att utveckla internationell rättsordning när andra vill
              låta vapnen tala, våga söka lösningar och öppna dörrar när andra
              söker låsningar och stängda dörrar.
            </seg>
            <seg n="ef26e51a">
              Stora utmaningar väntar under 2009. Förutom en hotande klimatkris
              upplever vi nu direkt en finanskris, och i dess spår kan följa
              en internationell jobbkris.
            </seg>
            <seg n="1d66dfe1">
              Här krävs stort mod och insikt om vikten av att handla krisförebyggande,
              att göra allt för att vända kristid till möjligheter genom att
              förhindra att också klimatkrisen slår till med än värre följder
              för världens folk.
            </seg>
            <seg n="8f18e79e">
              Dagens finanskris visar tydligt att ensam inte är stark, att
              lösningar kräver internationalism och kräver samarbete mellan
              alla på mer likvärdiga villkor, men det handlar också om ett stort
              ansvarstagande för oss i de rikare länderna.
            </seg>
            <seg n="10c09598">
              Den lärdomen gäller även inför slutförhandlingarna om ett nytt
              klimatavtal.
            </seg>
            <seg n="e7d72c12">
              Sverige vill tillhöra kärnan i EU därför att vi vill påverka
              och förändra. Vi vill utveckla ett EU som visar att vi lärt både
              av enskilda länders historia och av den gemensamma historien men
              inte fastnat i den.
            </seg>
            <seg n="6e97f0eb">
              Det handlar om ett EU som förmår mer än de enskilda ländernas
              egenintressen, ett EU som inte bara är världens största biståndsgivare
              utan faktiskt också tar ett politiskt ansvar för att utveckla
              fred, frihet och försoning, en socialt och ekologiskt hållbar
              värld.
            </seg>
            <seg n="e80ec581">
              Det handlar om ett EU som inte tummar på rättsstatens principer,
              som står upp för internationell rätt, oavsett om det rör kriget
              mellan Ryssland och Georgien, Israels krig på Gazaremsan, Hamas
              raketbeskjutning, invasion av Irak, fångläger på Guantánamo eller
              EU:s egen terrorlistning. Det handlar om ett EU som också verkar
              för rättslig prövning av brott mot denna rätt för att stärka tilltron
              till den internationella rättsordningen.
            </seg>
            <seg n="e11f3455">
              Centerpartiets dröm är ett EU som med det institutionella ramverket
              på plats öppnar mot omvärlden även i bistra tider och tar ansvar
              för goda grannskapsrelationer, oavsett syd, öst eller väst. Det
              visar att vi kan agera samfällt och enigt för att lösa konflikter,
              både i vår närmiljö och i fjärran och först och främst med hjälp
              av andra redskap än vapenmakt. Det är drömmen om ett EU som verkligen
              tar en global plats för att kunna inspirera och ge hopp i stället
              för nya rädslor.
            </seg>
            <seg n="d4fcada0">
              Uppgifter saknas inte, herr talman, men vi ska möta dem med mod
              och se möjligheter och inte bara kriser.
            </seg>
          </u>
          <note type="speaker" n="4b47d726">
            Anf. 11 BIRGITTA OHLSSON (fp):
          </note>
          <u who="birgitta_ohlsson_772a0d" xml:id="i-d8e1a42d539b3f8b-0" n="34c289e1">
            <seg n="a7cf5e72">
              Herr talman! Nationalism är en barnsjukdom. Den är mänsklighetens
              mässling. Dessa ord av Albert Einstein är centrala nu i en tid
              av global lågkonjunktur, varsel och industri i kris. I stället
              för att blicka inåt mot det egna bör vi vårda, vurma för och värna
              just internationalism, solidaritet och globalisering.
            </seg>
            <seg n="27b3285f">
              Som utrikesminister Carl Bildt sade tidigare är protektionism,
              isolering och inbundenhet varken gårdagens eller framtidens lösningar.
              I stället behöver vi mer liberal frihandel, öppna gränser och
              globalisering, men framför allt måste solidariteten globaliseras.
            </seg>
            <seg n="65a6d17a">
              Detta måste prägla svensk utrikespolitik. Den ska sträva efter
              att vara glasklar värderingsmässigt, modig i handling och aktivistisk
              i fält.
            </seg>
            <seg n="9462e0b8">
              När Barack Obama tillträdde fick USA och Vita huset, som en gång
              byggdes av svarta slavar, en ny president. Världen fick också
              nytt hopp om samarbete. Obama betonade i sitt installationstal
              att storhet inte kan tas för given; den måste förtjänas.
            </seg>
            <seg n="69b1332d">
              Då det amerikanska stjärnbaneret har befläckats de senaste åren
              av tortyr i Abu Ghraib kan jag bara som folkpartistisk Amerikavän
              applådera Obamas rivstart vid makten. Han stänger Guantánamo,
              avskaffar George W. Bushs antiabortlagstiftning, gag rule, och
              satsar på multilateralism.
            </seg>
            <seg n="ca90bee4">
              Vi behöver ett USA som kan inspirera och inte enbart dominera.
              I Sverige är det politiskt korrekt att vara antiamerikansk. Men
              jag tror att för dem i den svenska vänstern som älskar att hata
              USA kommer det att bli väldigt tufft med Barack Obama som amerikansk
              president.
            </seg>
            <seg n="c915f7ac">
              Glöm aldrig att USA har räddat demokratin tre gånger! Det var
              under första världskriget, andra världskriget och kalla kriget.
              Utan USA hade demokratin i Europa som samhällssystem kanske inte
              överlevt efter 1945. Den transatlantiska länken bör bli starkare
              och Sverige medlem i Nato. Det är väl ingen nyhet att vi i Folkpartiet
              inte har någon Natonoja.
            </seg>
            <seg n="697bb696">
              Världen består dock inte bara av hopp och förändring. Utmaningarna
              är många och tunga. Den politiska friheten i världen minskar för
              tredje året i rad. Fortfarande lever inte ens hälften av världens
              befolkning i fria länder där de får tycka, tänka och tro fritt.
            </seg>
            <seg n="dc23908c">
              I stället för att förbättra de mänskliga rättigheterna i samband
              med OS i Kina valde Peking den andra riktningen och var värd för
              ett självsäkert totalitärt diktaturspektakel. Vi ser ett Ryssland
              som blir alltmer auktoritärt.
            </seg>
            <seg n="7d082845">
              Folkmordet i Darfur fortsätter. Talibaner härjar inte bara i
              Afghanistan utan också i Pakistan. 1,1 miljard människor saknar
              rent vatten.
            </seg>
            <seg n="30d6141c">
              Vi vet att den svenske medborgaren Dawit Isaak i dag har suttit
              fängslad i 2 705 dagar. Diktatorerna på Kuba, i Iran, Burma, Nordkorea
              och Vitryssland sitter säkert kvar. Den humanitära katastrofen
              i Ogaden når inte ens notiser i västerländska medier.
            </seg>
            <seg n="0e9f9698">
              Man måste slå fast tre saker. Det blir aldrig demokrati utan
              demokrater. Det blir aldrig demokrati utan kvinnor vid makten.
              Det går inte att stå neutral mellan demokrati och diktatur.
            </seg>
            <seg n="a1047ff4">
              Sveriges och EU:s ambassader i diktaturländer måste bli frizoner
              för politisk opposition genom att erbjuda Internet, telefoner
              och konferenser.
            </seg>
            <seg n="5f5bb973">
              Det utbredda kvinnoförtrycket i världen ingår inte i den traditionella
              analysen av hot mot internationell fred. Det är ett förtryck som
              frodas inte minst i religiösa patriarkala samhällen. Det är fundamentalt
              att tillgången till preventivmedel och mödravård och rätten till
              fria, säkra och lagliga aborter säkras. Fler kvinnor i världen
              avlider i samband med olagliga aborter, graviditeter och förlossningar
              varje år än i sjukdomar som aids, tuberkulos och malaria.
            </seg>
            <seg n="d0ac034e">
              Vi fokuserar ofta med rätta på den religiösa fundamentalismen
              i Mellanöstern där en halv miljard människor lever i ofria stater.
              Men glöm inte herrklubben Vatikanstaten som har alltför stort
              inflytande på kvinnors kroppar och hivepidemin!
            </seg>
            <seg n="6b74efad">
              Feminism är en demokratirörelse mot fundamentalism. Om vi vill
              se fler stabila demokratier måste fler kvinnor komma till makten.
            </seg>
            <seg n="e1cddc24">
              I en utrikesdebatt som denna får vi heller aldrig glömma människorna
              bakom de vackra orden. Jag tänker på vår kamrat den etiopiska
              oppositionspolitikern Birtukan Mideksa som åter har fängslats
              av Meles Zenawis diktaturregim i Etiopien. Hon har modigt och
              osjälviskt givit hela sitt liv för demokratin.
            </seg>
            <seg n="45984e20">
              Jag tänker på liberalen Dr Chee Soon Juan som är partiledare
              för Singapore Democratic Party. Han skulle kunna välja en glassig
              tillvaro i kapitalismens högborg Singapore, men han åker in i
              och ut ur fängelser för att han vill kämpa för det fria ordet.
            </seg>
            <seg n="082bd5e5">
              Jag tänker på min zimbabwiske vän David Coltart som talade i
              denna riksdag senast i juni. Efter år av kamp mot diktaturen i
              Zimbabwe utsågs han nu i fredags till ny utbildningsminister i
              landet. Vi ska inte sia om framtiden för denna bräckliga nya regering,
              men vi hoppas att en demokratiaktivist som Coltart får mycket
              inflytande.
            </seg>
            <seg n="55908f84">
              Världen går också framåt, herr talman. Radovan Karadžić greps
              under förra året. Han ställdes inför rätta vid krigsförbrytartribunalen
              i Haag, en varning för diktaturer världen över.
            </seg>
            <seg n="944151d3">
              Sudans ledare efterspanas nu för krigsförbrytelser i Darfur.
              I går inleddes den historiska rättegången mot de röda khmererna
              i Kambodja. Det handlar om ett av efterkrigstidens allra värsta
              och grymmaste folkmord.
            </seg>
            <seg n="b9dfca14">
              Jag skulle vilja avsluta med några ord från ett av offren, en
              man vid namn Vann Nath. Han sade: Den här dagen har vi väntat
              på i över 30 år.
            </seg>
            <seg n="bc356bd7">
              Moraliska värderingar som demokrati, frihet och yttrandefrihet
              måste vi kämpa för för att hylla personer som Vann Nath.
            </seg>
          </u>
          <note type="speaker" n="333fdc8e">
            Anf. 12 HOLGER GUSTAFSSON (kd):
          </note>
          <u who="holger_gustafsson_3275c0" xml:id="i-c8138deaa8452221-0" n="a4335bcf">
            <seg n="4607b49a">
              Herr talman! Sverige är inte neutralt. Den svenska utrikespolitiken
              tar ställning. Vi kristdemokrater anser att Sverige ska ta mycket
              tydlig ställning, ställningstaganden som grundas på genuina kristdemokratiska
              värderingar som mänskliga rättigheter, demokrati, öppenhet och
              rättsstatens principer.
            </seg>
            <seg n="d8756df7">
              Det leder till radikala ställningstaganden mot kärnvapenspridning,
              terrorism, slaveri, människohandel, droghandel, korruption och
              internationell ekonomisk brottslighet.
            </seg>
            <seg n="410d279c">
              Herr talman! Sverige är i realiteten inte heller alliansfritt.
              Jo, i vår försvarsdoktrin kan vi läsa att Sverige är militärt
              alliansfritt. Men hur är den reella situationen?
            </seg>
            <seg n="d93801bf">
              Vi lever och verkar i både politiska och ekonomiska allianser
              för att det tjänar oss väldigt väl. Främst ingår vi i Europeiska
              unionen men också i andra globala organisationer som FN och WTO
              med flera.
            </seg>
            <seg n="ad2accbc">
              Hur är det då med det ömsesidiga militära försvaret? Vi har ett
              så direkt och nära samarbete med Nato som är möjligt utan att
              vara formell medlem. Vi opererar tillsammans på flera internationella
              fronter.
            </seg>
            <seg n="d01d32e4">
              Lissabonfördraget som nu ratificeras i EU:s medlemsländer stipulerar
              att medlemsländerna inom EU ska komma till varandras hjälp vid
              kris. Sverige är en viktig kugge i strävan för fred och frihet,
              men vi är också starkt beroende av vår omvärld. Det är en styrka
              och en viktig parameter i den nu framväxande svenska försvarspolitiken.
              Sveriges utrikespolitik bör inte vara en arena för personliga
              piruetter.
            </seg>
            <seg n="b7a7fc34">
              Utrikespolitiskt agerande i dag är huvudsakligen globalt, oavsett
              om det gäller klimatproblem eller fattigdom, finanskris eller
              terrorism, kriser eller krig. Vår absolut bästa plattform för
              globalt agerande är EU och dess medlemsländer.
            </seg>
            <seg n="b491b923">
              Europeiska unionen kan just nu förstärkas ytterligare genom en
              konstruktiv dialog och utveckling av relationerna till Obamas
              nya administration. Europa borde visa stort självförtroende och
              handlingskraft genom sin europeiska union för att ta viktiga globala
              initiativ tillsammans med USA och FN.
            </seg>
            <seg n="dd0396e8">
              EU-ländernas styrka ligger naturligtvis inte främst på den militära
              sidan. Styrkan ligger på den diplomatiska sidan, med understöd
              av ca 60 procent av jordens biståndssatsningar att operera med
              globalt.
            </seg>
            <seg n="8c431a6f">
              Det mest akuta området just nu är finanskrisen, som måste hanteras
              gemensamt för att skapa en institutionell stabilitet. Om så inte
              sker kan situationen utvecklas till betydande säkerhetspolitiska
              risker på den politiska arenan.
            </seg>
            <seg n="1bd3ba70">
              Klimatfrågan kan endast lösas om EU och USA samverkar tekniskt
              och ekonomiskt och med gemensamma åtaganden för stöd till utvecklingsländerna,
              som kommer att drabbas värst av alla.
            </seg>
            <seg n="9131342a">
              Det krävs en sammanhållen och gemensam politik mellan världens
              två största och starkaste demokratier i kontakterna med de demokratiskt
              undermåliga enpartistaterna, detta oavsett om deras grund är kommunism
              eller annan fundamentalism
            </seg>
            <seg n="0a55898e">
              Herr talman! FN:s uppgifter för världssamfundet måste stärkas,
              inte minst som kontrollorgan för kärnvapennedrustning, klimatpolitiska
              åtaganden, fattigdomsbekämpning och stabiliserande säkerhetspolitik.
            </seg>
            <seg n="c36ec67e">
              Det är tyvärr helt uppenbart att parterna i Mellanösternkonflikten
              inte klarar att hantera sin grannskapspolitik. Det internationella
              samfundet måste, med hjälp av FN, ta på sig rollen att garantera
              vapenvilan med internationella säkerhetsstyrkor och att politiskt
              föra en fredsprocess mot en permanent tvåstatslösning.
            </seg>
            <seg n="7faac8ec">
              Herr talman och herr utrikesminister! Situationen i världen kräver
              ett intensifierat samarbete i tillgängliga multilaterala organisationer.
              Det är en stor utmaning för svenskt EU-ordförandeskap under hösten
              2009!
            </seg>
          </u>
          <note type="speaker" n="d119dee7">
            Anf. 13 Utrikesminister CARL BILDT (m):
          </note>
          <u who="unknown" xml:id="i-ac83e11bdb219b29-2" n="2c3c53eb">
            <seg n="66aa2fff">
              Herr talman! I det lilla enstaka kan man ibland se det stora.
              Förra veckans mest storstilade utspel från Socialdemokraterna
              var stopp för varje ny elkabel mellan Sverige och andra europeiska
              länder. Det basunerades ut gång på gång.
            </seg>
            <seg n="8b40cabb">
              Det finns en ny elkabel mellan Sverige och andra europeiska länder,
              och det är den som planeras till de baltiska länderna. Jag tackar
              Urban Ahlin för beskedet att Socialdemokraterna ställer upp på
              den kabeln. Därmed demolerade han också varje uns av den senaste
              veckans mest storstilade socialdemokratiska utspel. Man är emot
              alla kablar som inte finns, och man är för alla kablar som finns.
              Det är tydligen så det blev.
            </seg>
            <seg n="36fb50ae">
              Det här är en kabelhärva, ett virrvarr. I det lilla det är en
              viktig fråga ser man det stora. Ni har inte tänkt igenom innan
              ni uttalar er i viktiga frågor.
            </seg>
            <seg n="1b6ab4cd">
              Men om Urban Ahlin i denna debatt var talaren från förra året
              är väl Hans Linde talaren från förra seklet i den meningen att
              den politik som han företräder är att rida spärr mot den europeiska
              samverkan och vår möjlighet att agera med den, att rida spärr
              mot de öppna ekonomierna som trots de stora problem vi har i dag
              och ingen har betonat dem med större styrka än jag i denna debatt
              är den möjlighet vi har att lyfta miljoner och miljarder ur fattigdom
              och desperation i framtiden. Säger man nej till det säger man
              nej till framtidens möjligheter.
            </seg>
            <seg n="cdb9c3a9">
              Alliansen har en politik. Det visade Kerstin Lundgren, Birgitta
              Ohlsson och Holger Gustafsson i sina engagerade anföranden. Jag
              instämmer i dem. Kabelvirrvarret är bara ett av symtomen på det
              virrvarr vi har på andra sidan av den politiska debatten.
            </seg>
          </u>
          <note type="speaker" n="e4b3b6d5">
            Anf. 14 URBAN AHLIN (s):
          </note>
          <u who="urban_ahlin_6f94f1" xml:id="i-40fe318c410262c0-2" n="05131ce2">
            <seg n="678969f1">
              Herr talman! Låt mig först instämma i väldigt mycket av vad Bodil
              Ceballos och Hans Linde har sagt i den här debatten. Bodil har
              förtjänstfullt lyft upp klimatfrågorna, och Hans Linde har förtjänstfullt
              lyft upp biståndsfrågorna och millenniemålen. I allt detta ställer
              jag mig fullständigt bakom dem och är glad över inläggen.
            </seg>
            <seg n="c1941d95">
              Jag är dessutom glad över att höra Carl Bildts inlägg om kabelvirrvarret.
              Hur gick det med gasledningen? Fick ni något svar av vår utrikesminister
              om gasledningen? Hade inte även den en viss betydelse för säkerhetspolitiken
              och vårt närområde och Baltikum? Nejdå utrikesministern skjuter
              i stället in sig på att förminska hela den utrikespolitiska diskussionen
              till en diskussion om en kabel mellan Sverige och Baltikum. Men
              att få en fungerande nordisk-baltisk elmarknad är något som har
              varit en svensk politik under många, många år.
            </seg>
            <seg n="29eb123d">
              Det är inget nytt i det, men så har politiken utvecklats här
              i landet att Carl Bildt tror att han kan plocka politiska poänger
              genom att göra hela utrikesdebatten till en diskussion om en elkabel.
              Tydligare än så kan väl inte sägas att den här deklarationen skriker
              av tomhet.
            </seg>
            <seg n="67e8bb9f">
              Två delar till tycker jag att utrikesministern ska jobba med.
              Den ena är folkrättsbrotten i Israel och av Hamas. Konflikten
              i Gaza måste nu följas upp. De som har begått krigsförbrytelser
              ska undersökas och om möjligt lagföras. Fosforbomber, utnyttjande
              av civila, mänskliga sköldar, Hamas raketattacker mot civila och
              så vidare där hade jag önskat att utrikesministern hade varit
              betydligt tydligare.
            </seg>
            <seg n="731bd351">
              Den andra delen är något som utrikesministern faktiskt många
              gånger talat väl kring. Det gäller kärnvapenupprustningen och
              riskerna för spridning. I förra deklarationen stod det att Sverige
              skulle ta initiativ till en internationalisering av kärnbränslecykeln.
              Så står det inte längre. Nu ska någon där ute internationellt
              göra det.
            </seg>
            <seg n="fbbe32c8">
              Man skulle också ta initiativ till att förstärka icke-spridningsregimen.
              Så står det inte heller längre. Nu står det om internationella
              initiativ.
            </seg>
            <seg n="7365e63d">
              Mycket ord, lite handling! Tack för dagens debatt!
            </seg>
          </u>
          <note type="speaker" n="4f9dbfed">
            Anf. 15 HANS LINDE (v):
          </note>
          <u who="hans_linde_3886bf" xml:id="i-e539a384d40b002a-2" n="879035e3">
            <seg n="b55234de">
              Herr talman! Carl Bildt pratar om historia och bakåtblickande.
              Det är möjligt att Carl Bildt har större kunskaper om historia
              än jag; han har trots allt varit en större del av historien än
              jag har varit.
            </seg>
            <seg n="d2feaf82">
              Men för oss vänsterpartister kommer det aldrig att bli omodernt
              att stå upp för fred, rättvisa, folkrätt och demokrati. Detta
              kommer aldrig att kunna vara bakåtblickande.
            </seg>
            <seg n="3619a803">
              I dag kan vi bara konstatera att den borgerliga utrikespolitiken
              är naken. I en tid när det viner iskalla vindar av förtryck, av
              orättvisor, av militär upprustning över vår jord räcker det inte,
              Carl Bildt, att klä sig i florstunn retorik. Då räcker det inte
              att invänta att de ska agera i Washington och Bryssel. Då måste
              man våga och vilja agera även här i Sverige.
            </seg>
            <seg n="7aa173d6">
              Vi vänsterpartister tror på internationellt samarbete och samverkan,
              men medan den borgerliga regeringen vill ha en länk av lojalitet
              till Washington vill vi ha en länk av solidaritet till textilarbetarna
              i Indonesiens sweatshops, till de jordlösa i Brasilien, till de
              modiga HBT-aktivisterna i Uganda. Det är där skiljelinjen går
              i den här debatten. Det är det utrikespolitiska vägval Sverige
              står inför.
            </seg>
            <seg n="17fa54fb">
              Vi vet att det hos svenska folket finns ett brett stöd för att
              Sverige ska vara ett alliansfritt land med en självständig utrikespolitik
              som står upp och slåss för fred, rättvisa och demokrati. Det har
              vi återigen fått bekräftat under de senaste månadernas demonstrationer
              runt om i Sverige då tiotusentals människor från Näsåker i Västernorrland
              till Sergels torg här i Helsingfors gått ut tillsammans med sina
              grannar och vänner för att protestera och demonstrera för fred
              och mot regeringens Mellanösternpolitik.
            </seg>
            <seg n="678811a9">
              Det är på dessa väl förankrade, progressiva humanistiska värderingar
              som vi vet finns hos det svenska folket som vi i Vänsterpartiet
              bygger vår utrikespolitik. Vi kommer att använda de resterande
              ett och ett halvt åren fram till valet till att kämpa för att
              vi tillsammans med Socialdemokraterna och Miljöpartiet ska ta
              med oss dessa värderingar in på Utrikesdepartementet.
            </seg>
          </u>
          <note type="speaker" n="a985568b">
            Anf. 16 BODIL CEBALLOS (mp):
          </note>
          <u who="bodil_ceballos_1a35e5" xml:id="i-abcb017611a767a8-2" n="28b1ca45">
            <seg n="401d91a7">
              Herr talman! Som det kanske har framgått har faktiskt en viss
              samordning mellan oss tre partier skett inför den här debatten.
              Vi har försökt att undvika att tala om samma ämnen så att vi får
              lite mer bredd på det som vi har tagit upp.
            </seg>
            <seg n="eb512b95">
              Jag vill återkomma till det jag talade om tidigare, som jag inte
              riktigt hann med i mitt första inlägg. Jag ska egentligen vända
              mig till biståndsministern. Det handlar om den kampanj Help Sweden
              som nu pågår och som är väldigt intressant. Man kan titta på de
              små filmer som visar människor, kanske i Ghana, som säger: Åh,
              vi måste hjälpa de här stackars människorna i norr. Dessa filmer
              har gjorts med tanke på att det faktiskt är så att flödena går
              från syd till nord mer än från nord till syd.
            </seg>
            <seg n="72dfa03a">
              Jag skulle vilja att biståndsministern uppmärksammar den frågan.
              Jag menar inte själva kampanjen utan hur vi under ordförandeskapet
              i EU ska komma till rätta med det orättvisa förhållandet att det
              faktiskt ser ut så. Lyft fram frågan! Titta på hur vi kan göra
              för att komma till rätta med denna väldigt orättvisa fördelning.
              Det är naturligtvis inte vi som behöver hjälp.
            </seg>
            <seg n="5948b5b7">
              Sedan vill jag ta upp en fråga som vi nästan aldrig talar om.
              Det är kurdfrågan eller de olika folken. Vi har ju så många olika
              folk i världen, men vi talar alltid om våra relationer till olika
              stater. Då förminskas folken till att bli någon form av minoriteter.
              Men kurderna till exempel är 37 miljoner sammanlagt i de olika
              länderna eller ännu fler. Vi vet inte riktigt. Det är ett stort
              folk, och vi måste kunna hjälpa dem att lösa de problem som de
              har i sina respektive länder med utgångspunkt i att de är ett
              folk och att de har samma rättigheter som alla andra i de länder
              de bor i. En kurd kommer aldrig att kalla sig turk, irakier eller
              någonting annat. En katalan kallar sig aldrig spanjor.
            </seg>
          </u>
          <note type="speaker" n="1edce0b2">
            Anf. 17 KERSTIN LUNDGREN (c):
          </note>
          <u who="kerstin_lundgren_736c5a" xml:id="i-bc1f9030268ad121-0" n="482e1077" next="i-c15b1aaae4f7b93f-0">
            <seg n="4545f440">
              Fru talman! Uppgifter saknas absolut inte i internationell politik.
              Det må gälla människorna i Gaza och på Västbanken samt i Israel,
              Iraks svårt drabbade befolkning, Zimbabwes svårt prövade folk,
              människorna som lever i skräck på Afrikas horn eller i Darfur,
              de som kämpar för autonomi i Tibet, afghaner som försöker bygga
              upp sitt land, Burmas instängda befolkning eller de som lever
              i flyktingläger i Västsahara, för att nämna några utmaningar.
            </seg>
            <seg n="eea0c6d7">
              Om FN så begär är det för oss självklart att EU och Sverige ska
              kunna agera såväl fredsfrämjande som fredsframtvingande. Det gör
              vi. Det är också den självklara utgångspunkten att Sveriges säkerhetspolitiska
              linje ligger fast. Vi välkomnar ett ökat samarbete på nordisk
              bas och i Partnerskap för fred. Vi är dock fortsatt militärt alliansfria.
            </seg>
            <seg n="8e97e912">
              Fru talman! Bodil Ceballos avslöjade att det har förekommit en
              samordning inom vänstertrion inför den utrikespolitiska profil
              som man ville presentera. Åh, fru talman, så spännande! Vi ser
              uppenbart Vänsterpartiet som kliver ut på läktaren med plakat
              och ställer sig vid sidan om för att kommentera.
            </seg>
          </u>
          <note n="bfa143de">
            Bodil Ceballos rörde sig mycket på hemmaplan, om än med viktiga
            frågor om klimatet. Men, fru talman, var fanns Urban Ahlins politiska
            vision? Där var det tyst, tyst, ekande tyst.
          </note>
          <u who="kerstin_lundgren_736c5a" xml:id="i-c15b1aaae4f7b93f-0" n="482e1077" prev="i-bc1f9030268ad121-0">
            <seg n="bb0cde8a">
              Fru talman! Om detta är alternativet tack och lov för att de
              inte regerar landet!
            </seg>
          </u>
          <note type="speaker" n="2775371a">
            Anf. 18 BIRGITTA OHLSSON (fp):
          </note>
          <u who="birgitta_ohlsson_772a0d" xml:id="i-d8e1a42d539b3f8b-1" n="34c289e1">
            <seg n="aa68571e">
              Fru talman! Nu har vi bevittnat över två timmar av manlig tuppfäktning.
              Det skulle vara intressant att låta en genusvetare analysera diskussionen
              om vem som sade vad när, var och hur samt vilket sekel man befinner
              sig i.
            </seg>
            <seg n="e1e37409">
              Jag ska inte vara sämre på den fronten i slutet av debatten.
              Vi vet alla att alla partier har fel och brister, men man kan
              inte undgå den självgodhet och brist på självdistans som Socialdemokraternas
              Urban Ahlin har påvisat under denna två timmar långa debatt.
            </seg>
            <seg n="d3a8d74c">
              Jag säger bara vapenexport till Kina. Vilket parti var det som
              ville häva vapenembargot för några år sedan och sälja vapen till
              världens värsta diktatur, Kina? Det var Urban Ahlins.
            </seg>
            <seg n="951e43de">
              Vilket parti är det som aldrig, trots att man har regerat det
              här landet i så många decennier, har lyckats leva upp till enprocentsmålet
              i biståndet? Jo, det är Socialdemokraterna.
            </seg>
            <seg n="36911136">
              Vilket parti är det som ingår militära ramavtal med en av världens
              grymmaste diktaturer, Saudiarabien, där kvinnor inte ens får rösta?
              Jo, det är Socialdemokraterna.
            </seg>
            <seg n="a08f79a9">
              Man bör nog också blicka lite tillbaka på sin egen historia innan
              man enbart kritiserar den nuvarande regeringen.
            </seg>
          </u>
          <note type="speaker" n="8dea6741">
            Anf. 19 HOLGER GUSTAFSSON (kd):
          </note>
          <u who="holger_gustafsson_3275c0" xml:id="i-c8138deaa8452221-1" n="a4335bcf">
            <seg n="5ac270c5">
              Fru talman! Vi vet att den internationella lagstiftningen tar
              långtgående hänsyn till staters rätt. Detta har varit ofrånkomligt
              eftersom det är stater och regeringar som har skapat och antagit
              de mellanstatliga lagarna. Långt ifrån alla medverkande stater
              har burit upp mänskliga rättigheter och demokrati. Detta gör att
              det är svårt att komma åt de skurkstater som plågar sina medborgare.
            </seg>
            <seg n="c58faf0b">
              FN arbetar för en doktrin som handlar om världssamfundets skyldighet
              att agera då en stat begår övergrepp mot sina medborgare. Vi har
              flera sådana situationer globalt, med kriser som alltid måste
              stå i fokus. FN har en moralisk skyldighet att ingripa mot våld,
              mot terror och mot svält, mot våldtäkter och mord, mot etnisk,
              politisk och religiös förföljelse.
            </seg>
            <seg n="8f3d1c12">
              Låt mig bara nämna några av de mest kända staterna där detta
              förekommer dagligen: Zimbabwe, Sudan och Somalia, Kongo, Nordkorea,
              Tibet, Burma, Afghanistan och nu också Israel och Gaza.
            </seg>
            <seg n="9cc4d42d">
              Herr utrikesminister! Gör Sverige och EU allt vad vi moraliskt
              bör göra för människorna i dessa länder, eller är både vi och
              de politikens och lagstiftningens fångar?
            </seg>
          </u>
          <note type="speaker" n="53b5c15e">
            Anf. 20 CARINA HÄGG (s):
          </note>
          <u who="carina_hagg_4f0222" xml:id="i-7881aabfe98c80b6-0" n="b605ba91">
            <seg n="3e705658">
              Fru talman! Jag har lyssnat och konstaterar att frågan vad Sverige
              tycker i olika utrikespolitiska frågor får anstå. Vi får fortsätta
              att upprepa den frågan. Jag hoppas och förstår att många kommer
              att ta del av vår rapport på vår nya blogg och läsa Bokslut Bildt
              .
            </seg>
            <seg n="afd54eb3">
              Det inte mycket man hinner med på ynka sex minuter trots en hård
              prioritering.
            </seg>
            <seg n="9d81d478">
              Det är viktigt att i dag, 30 år efter revolutionen i Iran, påpeka
              att det har gått så många år och att kvinnor har fängslats när
              de har deltagit i demonstrationer för mänskliga rättigheter. En
              stark kvinnorörelse har lyckats växa fram i Iran. Vi har Enmiljoninsamlingen
              som startades av kvinnliga aktivister, bland andra Parvin Ardalan.
              Hon var 2007 års mottagare av Olof Palmepriset.
            </seg>
            <seg n="d0c5e41c">
              Det är stora framgångar, men det är också stort motstånd.
            </seg>
            <seg n="c02f4a5a">
              Det är viktigt att utrikesminister Carl Bildt påminner den iranska
              regimen om vad de en gång gick till val på: frihet till folket.
            </seg>
            <seg n="878ab1e5">
              Fru talman! Afrika är ett område som den nuvarande regeringen
              skulle prioritera. Jag tycker att vi snarare har sett att ambassaderna
              faller som dominobrickor över den afrikanska kontinenten.
            </seg>
            <seg n="b2dfb2e5">
              Det finns många frågor, utmaningar och möjligheter till samverkan
              på den afrikanska kontinenten. Afrikas integration i en globaliserad
              ekonomi och politik är en nödvändighet för utveckling och tillväxt.
              Afrika måste och kan på ett annat sätt dra fördelar av globaliseringens
              potential.
            </seg>
            <seg n="8bafaedd">
              Parallellt med detta måste arbete med mänskliga rättigheter och
              konfliktförebyggande åtgärder understödjas av omvärlden.
            </seg>
            <seg n="0ae86938">
              EU har tidigt spelat en aktiv roll i Kimberleyprocessen tillsammans
              med FN och länder som Botswana. Här finns mycket mer att göra.
              EU-kommissionen presenterade 2008 ett direktiv, Råvaruinitiativet,
              där man föreslår en integrerad europeisk råvarustrategi som ska
              främja ökat utbyte och internationell samverkan med forum som
              G 8, OECD, Unctad, Unep och Världsbanken.
            </seg>
            <seg n="f980b85b">
              Jag välkomnar detta initiativ, men jag anser att det behövs en
              gemensam mineralstrategi inom EU för att visa kopplingen mellan
              råvarukonflikter, övergrepp och bristande demokratiutveckling
              och redovisa konkreta åtgärder.
            </seg>
            <seg n="3cba1f51">
              Enligt uppgift mister minst tusen personer livet varje dag i
              Kongo-Kinshasa. Kampen om mineraler är konfliktdrivande inte bara
              i Kongo-Kinshasa utan också i flera andra regioner på den afrikanska
              kontinenten.
            </seg>
            <seg n="ebe1b7b7">
              Jag har tagit upp den här frågan med statsrådet Gunilla Carlsson,
              som nyss lämnade kammaren. Jag kommer att fortsätta att lyfta
              upp de här frågorna.
            </seg>
            <seg n="7394b230">
              Det behövs hårdare tag med de våldsamma konflikter som omger
              mineralsektorn, annars kommer inte de ekonomiska och sociala vinsterna
              av ett sådant initiativ att kunna ge resultat. Jag tycker att
              det ligger något i MFD-initiativet.
            </seg>
            <seg n="7d8b2209">
              För mig som kandidat till Socialdemokraternas EU-vallista är
              detta en viktig fråga som jag kommer att arbeta för och driva
              när jag deltar i internationella sammankomster. Om jag blir invald
              som Europaparlamentariker i EU-parlamentet vill jag driva på hårt.
            </seg>
            <seg n="d2a9e97d">
              Sverige kan och bör spela en större roll i utrikespolitiken.
              Regeringen bör leva upp till det man har sagt, nämligen att man
              ska prioritera Afrika i sin utrikespolitik.
            </seg>
            <seg n="edb57247">
              Jag och vår partisekreterare Marita Ulvskog, som är vårt första
              namn för valet till EU-parlamentet, har träffat Etiopiens utrikesminister.
              Vi underströk hur viktigt det är att man friger den kvinnliga
              partiledaren, Birtukan Mideksa, som sitter fängslad i Etiopien.
              Vi kommer att fortsätta att ställa krav på hennes frigivande.
            </seg>
            <seg n="02ba22b0">
              Jag avslutar med de orden till stöd för en fängslad parlamentariker
              i Etiopien.
            </seg>
          </u>
          <note type="speaker" n="809e06e7">
            Anf. 21 KENT OLSSON (m):
          </note>
          <u who="kent_olsson_432989" xml:id="i-d45cc8942b34d90e-0" n="af1e4d1b">
            <seg n="e7e59dda">
              Fru talman! Det är många saker som man kan ta upp i en utrikespolitisk
              debatt. Jag ska ta upp två disparata frågor, dels det nordiska
              samarbetet, dels frågan om Tibet.
            </seg>
            <seg n="e7167086">
              Förra året lade den konservativa gruppen i Nordiska rådet fram
              ett medlemsförslag om ökat försvarspolitiskt samarbete i Norden.
              Vi tog upp att vi i Norden har likartade språk, kultur och historia.
              Vi har en värdegemenskap avseende synen på internationellt samarbete,
              betydelsen av FN-systemet, synen på folkrätten och omsorgen om
              en stark säkerhetspolitisk transatlantisk länk.
            </seg>
            <seg n="fd4a1f4d">
              Då vi nu har märkt att det är allt svårare att få försvarsekonomin
              att gå ihop kämpar vi alla i Norden med att upprätthålla balans
              mellan mål och medel. Krympande försvarsmakter gör att styckpriset
              på materialförsörjningen blir allt högre eftersom teknik- och
              kostnadsutveckling inom försvarsområdet fortskrider.
            </seg>
            <seg n="f3bd8d9e">
              Det finns en stark vilja att kunna bidra med bra och efterfrågade
              förband för internationella insatser. Vi kommer dock inte att
              kunna upprätthålla samma förmåga var och en på sin kant i framtiden.
              Mot denna bakgrund bör vi samarbeta mer för att få stordriftsfördelar
              och bättre avsättning för de 120 miljarder kronor som vi gemensamt
              avsätter i Norden.
            </seg>
            <seg n="798ff87e">
              De främsta områdena för samverkan bör ligga på utbildning, övning,
              övervakning, materialsamarbete och bidrag till internationella
              insatser. Det bör kunna ge en hel del besparingar. Försvarsmateriel
              är också ett naturligt samarbete liksom forskningsområdet.
            </seg>
            <seg n="aa856d88">
              Vi är glada att detta medlemsförslag har antagits av samtliga
              partier i Nordiska rådet, utom vänstergruppen, tyvärr. Det finns
              alltså en bred enighet om detta samarbete bland parlamentarikerna
              i Norden. Det är glädjande.
            </seg>
            <seg n="6655bf2d">
              Det är också glädjande att utrikesministern tar upp detta i den
              utrikespolitiska deklarationen. Thorvald Stoltenbergs rapport
              om ett fördjupat nordiskt försvarspolitiskt samarbete går också
              åt detta håll. Det är intressant.
            </seg>
            <seg n="ef2b1912">
              Andra för Norden viktiga områden detta år, då Sverige inte bara
              har ordförandeskapet i EU utan också presidentskapet i Nordiska
              rådet, är en ny Östersjöstrategi och en utveckling av EU:s nordliga
              dimensionspolitik. Andra områden är utvecklingen i Barents och
              Arktis med de miljöhot som finns där.
            </seg>
            <seg n="f2ac9344">
              Inom Norden och Nordiska rådet finns alltså viktiga frågor under
              året.
            </seg>
            <seg n="8fb96c96">
              Jag går då över till frågan om Tibet. Det är i år 50 år sedan
              resningen i Tibet ägde rum, och Dalai lama var tvungen att fly
              från Tibet.
            </seg>
            <seg n="c24699ae">
              Situationen i Tibet följdes ganska noga under de olympiska spelen
              i Kina. Vi kan notera att situationen i Tibet i dag är oerhört
              allvarlig.
            </seg>
            <seg n="c550d2fd">
              För ett år sedan uppstod oroligheter i samband med myndighetsdagen
              av 1959 års resning. 219 tibetaner dödades och tusentals är ännu
              fängslade eller saknade.
            </seg>
            <seg n="be6bfdb8">
              Det pågår nu ett aktivt motstånd i Tibet. Det kommer säkert att
              rendera repressalier från den kinesiska regeringen.
            </seg>
            <seg n="f8b5eba4">
              Säkerhetsåtgärderna i Tibet förblir hårda efter förra årets tibetanska
              protester. Vi kan konstatera att överläggningarna mellan den kinesiska
              regeringen och Dalai lamas sändebud inte går speciellt bra.
            </seg>
            <seg n="eb90dadb">
              Vi kan också konstatera att det är viktigt att se vad tibetanerna
              egentligen vill och varför man inte får detta.
            </seg>
            <seg n="f3d75161">
              För det första vill man bevara sitt eget kulturarv, och det försöker
              man omhulda. För det andra vill man utveckla sitt eget språk och
              få det respekterat. Man vill fritt kunna utöva sin religion, och
              man vill ha skydd för den miljö som i dag är på väg att raseras
              i Tibet.
            </seg>
            <seg n="7d6bbb7a">
              Kina säger att Tibet vill ha självständighet.
            </seg>
            <seg n="4e330ce4">
              Låt oss upprepa vad Dalai lama har sagt vid ett otal tillfällen.
              Så sent som i november förra året gav över 500 tibetanska ledare
              från exilsamfundet över hela världen sitt kraftfulla stöd till
              Dalai lamas medelvägspolitik som förkastar våld och söker genuin
              autonomi för Tibet inom ramen för Folkrepubliken Kina.
            </seg>
            <seg n="b57bf7b9">
              Vi kan alltså notera att man vill ha autonomi inom Folkrepubliken
              Kina. Man strävar inte efter egen självständighet.
            </seg>
            <seg n="8415ad0a">
              Man kan också konstatera att Kina tyvärr inte är villigt att
              ta upp dessa diskussioner. Därför tycker jag att det är viktigt
              att Sverige använder sin position i EU-trojkan och i det kommande
              EU-ordförandeskapet för att bidra till att försöka åstadkomma
              en lösning på Tibetfrågan. Vi ska uppmana regeringen till att
              kraftfullt försöka föra samman de kinesiska ledarna med Dalai
              lama och hans representanter till allvarligt menade förhandlingar.
              Vidare ska vi uppmana Kina att tillmötesgå FN:s begäran om en
              grundlig och oberoende utredning av Kinas överdrivna bruk av våld
              vid de tibetanska protesterna förra året.
            </seg>
          </u>
          <note type="speaker" n="3d9ef8c7">
            Anf. 22 CARINA HÄGG (s) replik:
          </note>
          <u who="carina_hagg_4f0222" xml:id="i-7881aabfe98c80b6-1" n="b605ba91">
            <seg n="cc24cba9">
              Fru talman! Först konstaterar jag att det är svårt att veta om
              Kent Olssons anförande angående Tibet är en vädjan till utrikesminister
              Carl Bildt därför att han inte har fått sina krav tillgodosedda
              om aktiviteter från trojkan under ordförandeskapet eller om han
              vill öppna för att få möjlighet att här i frågestunden beskriva
              vad som är på gång. Men det återstår att se, och det får Kent
              Olsson återkomma till i sin replik.
            </seg>
            <seg n="cad6ec4b">
              Jag vill peka på en fråga som vi har arbetat med och där det
              finns stor enighet i Sveriges riksdag. Så har jag uppfattat det.
              Den socialdemokratiska delegationen i Europarådet har motionerat,
              och utrikesutskottet har delat vår uppfattning. Det gäller frågan
              om konventionen mot trafficking. Sverige har inte ratificerat
              konventionen mot människohandel och lämnat den till riksdagen
              för övervägande innan vi blev ordförande i Europarådet. Det var
              pinsamt. Men vi har fortsatt våra ansträngningar. Nu står vi snart
              inför ordförandeskapet i EU. Kommer vi då att ha en ratificering
              klar av konventionen mot trafficking? Det är frågan till Kent
              Olsson.
            </seg>
          </u>
          <note type="speaker" n="e04f8e77">
            Anf. 23 KENT OLSSON (m) replik:
          </note>
          <u who="kent_olsson_432989" xml:id="i-d45cc8942b34d90e-1" n="af1e4d1b">
            <seg n="037e9df7">
              Fru talman! Jag uppfattar detta som två helt disparata frågor
              för tillfället.
            </seg>
            <seg n="485d463e">
              När det gäller frågan om Tibet gick jag upp och höll mitt anförande
              för att trycka på hur viktig den frågan är. Man talar i regeringens
              utrikespolitiska deklaration om de mänskliga rättigheterna. När
              man talar om de mänskliga rättigheterna utgår jag från att Tibet
              finns med. För mig är det oerhört viktigt att Tibetfrågan inte
              glöms bort.
            </seg>
            <seg n="014af095">
              Vi har ett mäktigt Kina vars handel många är beroende av. Därför
              tycker jag att det när det gäller de mänskliga rättigheterna är
              viktigt att man med stort allvar talar om för Kina att någonting
              måste ske i Tibet. Man måste ta förhandlingarna med Dalai lamas
              delegation, som nu är inne på åttonde omgången, på allvar. Man
              måste ge tibetanerna möjlighet att leva inom sitt område med de
              rättigheter som jag tycker att de ska ha. Det är för mig den viktiga
              frågan i detta sammanhang. Det är en åsikt som jag tror delas
              av större delen av denna kammare.
            </seg>
          </u>
          <note type="speaker" n="bdec3f93">
            Anf. 24 CARINA HÄGG (s) replik:
          </note>
          <u who="carina_hagg_4f0222" xml:id="i-7881aabfe98c80b6-2" n="b605ba91">
            <seg n="b35717cf">
              Fru talman! Jag konstaterar att vi återigen fick en problembeskrivning
              redovisad för oss. Men jag hade hoppats att vi också skulle kunna
              få svar nu när Kent Olsson som moderat riksdagsledamot ändå har
              möjlighet att företräda utrikespolitiken här i kammaren. Problembeskrivningar
              kan vi ägna oss åt till vardags. Men vi behöver också ha svar.
            </seg>
            <seg n="7f637ece">
              Då är jag inne på den fråga som jag hade planerat att ta upp
              här i dag, och den gäller konventionen mot trafficking. Det är
              ett område där Sverige har haft en ledande roll och det fortfarande
              finns förväntningar på Sverige. Vi har också förväntningar på
              oss själva och ser att detta är en växande problematik. Att Sverige
              skulle vara det land som bromsar upp detta arbete samtidigt som
              Kent Olsson har tagit på sig ett arbete och ett ansvar i Europarådets
              parlamentariska församling är mycket märkligt och motsägelsefullt.
            </seg>
            <seg n="224caf19">
              Jag förväntar mig att Kent Olsson som moderat ledamot med uppdrag
              i Europarådet ser till att denna konvention ratificeras. Sverige
              har redan ställt sig utanför när det gäller möjligheten att påverka
              via uppföljningsmekanismer och så vidare. Men konventionen måste
              vara på plats innan vi inleder vårt ordförandeskap.
            </seg>
          </u>
          <note type="speaker" n="49287c5a">
            Anf. 25 KENT OLSSON (m) replik:
          </note>
          <u who="kent_olsson_432989" xml:id="i-d45cc8942b34d90e-2" n="af1e4d1b">
            <seg n="91224bec">
              Fru talman! Som ordförande i Europarådets utskott mot trafficking
              delar Carina Hägg och jag uppfattningen att det är viktigt att
              denna konvention antas.
            </seg>
            <seg n="cf9dc008">
              Vi har också gemensamt från Europarådets svenska delegation skrivit
              till regeringen och haft samtal med regeringen om detta. Anledningen
              till att man inte har skrivit under denna konvention är, som Carina
              Hägg mycket väl vet, inte att man på något sätt är mot detta.
              Det är snarare så att det kommer en proposition där man har sammanfört
              denna fråga med andra delar inom det juridiska området.
            </seg>
            <seg n="e6bee79f">
              Jag kan garantera Carina Hägg att jag ska göra vad jag kan för
              att regeringen ska få denna proposition genom riksdagen så att
              vi kan skriva under konventionen. Jag tror inte att det finns
              någon som helst skillnad i åsikter i denna fråga mellan Socialdemokraterna
              och regeringen. Jag tycker att vi i denna fråga kan arbeta gemensamt.
              Det är klart att Sverige så snabbt som möjligt ska skriva under
              denna konvention.
            </seg>
          </u>
          <note type="speaker" n="9af14278">
            Anf. 26 KENT HÄRSTEDT (s) replik:
          </note>
          <u who="kent_harstedt_5170cc" xml:id="i-86e695645eddc9f7-0" n="59b7b0e4">
            <seg n="9fa98ce6">
              Fru talman! Först vill jag uttrycka min uppskattning över att
              Kent Olsson tar upp situationen i Tibet. Jag tror att det är en
              fråga som nämns alltför sällan här i kammaren. Det borde föranleda
              att vi diskuterar den frågan återkommande och talar om de övergrepp
              som förekommer i Tibet och den situation som tibetanerna befinner
              sig i.
            </seg>
            <seg n="f21ca55a">
              Jag vill dock ställa en fråga till Kent Olsson. Moderaterna,
              ditt eget parti, har en stor del av makten i Sverige genom statsminister
              Fredrik Reinfeldt och utrikesminister Carl Bildt. Dessutom har
              det varit ett flertal tillfällen med direkt påverkan på kineserna.
              Kinas president Hu Jintao har varit här, och statsminister Fredrik
              Reinfeldt har varit i Kina. Mig veterligen har situationen i Tibet
              inte tagits upp under dessa samtal. Jag undrar om Kent Olsson
              kan ge ett annat besked från Moderaternas sida.
            </seg>
          </u>
          <note type="speaker" n="1dbdf23a">
            Anf. 27 KENT OLSSON (m) replik:
          </note>
          <u who="kent_olsson_432989" xml:id="i-d45cc8942b34d90e-3" n="af1e4d1b">
            <seg n="81c30345">
              Fru talman! Det är härligt att höra att vi kanske kan få en liten
              debatt om Tibetfrågan också. Precis som Kent Härstedt nämner är
              det en fråga som alltför sällan tas upp i den här kammaren. Detta
              kanske beror på att Kina är en stormakt. Jag skulle vilja säga
              att det inte är någon större skillnad nu jämfört med hur det var
              tidigare under den socialdemokratiska regeringens tid.
            </seg>
            <seg n="3cb24f99">
              Jag har dock en något annan uppfattning än Kent Härstedt. Vid
              de samtal som fördes mellan statsministern och den kinesiska ledningen
              tog man upp frågan om de mänskliga rättigheterna. Frågan om de
              mänskliga rättigheterna är en av de stora huvudfrågorna i Tibet
              att ge de människor som bor i Tibet de rättigheter som de har
              rätt till. Dessa människor ska ha rätt att utöva sin religion
              och inte bli förtryckta som de nu är. Jag delar inte Kent Härstedts
              uppfattning att regeringen inte skulle bry sig om Tibetfrågan.
            </seg>
          </u>
          <note type="speaker" n="3200f18a">
            Anf. 28 KENT HÄRSTEDT (s) replik:
          </note>
          <u who="kent_harstedt_5170cc" xml:id="i-86e695645eddc9f7-1" n="59b7b0e4">
            <seg n="42c60479">
              Fru talman! Kina är ett land som är lika stort som en kontinent.
              Om man skulle lägga Kina över Europa skulle det bli ett stort
              lock över hela Europa. Kinas befolkning är ungefär tre gånger
              så stor som Europas.
            </seg>
            <seg n="3c92df7d">
              Man kan tala om många olika saker med Kina, och situationen ser
              väldigt olika ut på olika platser i Kina. Jag tror att man måste
              vara specifik. Man måste vara specifik om man talar om relationen
              till Taiwan. Man måste vara specifik om man talar om förföljelse
              av religiöst oliktänkande. Man måste vara specifik i dialogen
              med Kina.
            </seg>
            <seg n="a34052cc">
              Jag kan säga att jag har åtföljt socialdemokratiska ministrar
              vid flera tillfällen i dialog med Kina där frågor om Tibet, Taiwan
              och mänskliga rättigheter har diskuterats. Jag tycker att det
              vore välgörande om man specifikt tog upp situationen med Tibet.
              Det behöver kineserna höra, och de är lyhörda för synpunkter.
              Jag tror inte att man behöver göra det på ett konfrontatoriskt
              sätt utan snarast ha en så att säga välgörande inriktning.
            </seg>
          </u>
          <note type="speaker" n="eaa0b69c">
            Anf. 29 KENT OLSSON (m) replik:
          </note>
          <u who="kent_olsson_432989" xml:id="i-d45cc8942b34d90e-4" n="af1e4d1b">
            <seg n="f7f7a3cc">
              Fru talman! Kent Härstedt och jag är ganska överens i det här
              fallet. Om han hade lyssnat noggrant sade jag i mitt anförande
              att det är viktigt att använda Sveriges position i EU-trojkan
              och det kommande ordförandeskapet för att bidra till att åstadkomma
              en lösning på Tibetfrågan. Jag uppmanar också regeringen till
              kraftfulla insatser för att försöka föra samman de kinesiska ledarna
              med Dalai lama eller hans representanter i allvarligt menade förhandlingar.
            </seg>
            <seg n="ba915c62">
              För mig är det oerhört viktigt att regeringen tar upp dessa frågor.
              Jag tryckte också på detta i mitt anförande. Jag hoppas att Kent
              Härstedt och jag gemensamt kan föra denna fråga vidare. Jag ska
              verkligen framföra till både utrikesministern och statsministern
              att de tar upp dessa diskussioner. Det får inte vara så att Tibetfrågan
              dyker upp här i Sverige bara då och då i samband med utrikespolitiska
              debatter, utan den frågan måste hållas levande framför allt nu
              under Sveriges EU-ordförandeskap.
            </seg>
            <seg n="34206fbc">
              Anf. 30 CECILIA WIGSTRÖM i Göteborg (fp):
            </seg>
            <seg n="a480df18">
              Fru talman! Jag står här som representant för 30 000 folkpartiväljare
              i Göteborg. De har en bostad att sova i på natten och ett skydd
              från vinterns kyla. De har tillgång till sjukvård, och de kan
              äta sig mätta. Sådan är den trygga verkligheten för dessa människor
              i Göteborg.
            </seg>
            <seg n="147ffdf5">
              I östra Kongo finns det nästan lika många människor med en helt
              annan vardag kvinnor som förra året efter att ha utsatts för våldtäkter
              sökte sig till de få sjukhus som finns för att få vård. De är
              inte trygga. Deras kroppar är skändade, och integriteten är kränkt.
              Det sexuella våldet i östra Kongo har blivit en epidemi. Det vittnade
              de människor om som jag i maj förra året mötte på en resa i området.
            </seg>
            <seg n="cc09e72a">
              Det är omöjligt att veta den exakta omfattningen på de övergrepp
              som kvinnor och i allt högre grad också barn, i vissa fall även
              män, utsätts för. Kongo är ett stort land med dålig infrastruktur.
              Det är svårt att nå sjukhusen, än mindre att nå en polisstation.
              Men framför allt är våldtäkterna förenade med skam och stigma.
              Utsatta kvinnor förskjuts av sina familjer och tvingas på flykt.
              Därför är de knappt 20 000 kvinnor som förra året sökte sig till
              Unicef och dess partners sjukhus sannolikt bara toppen av ett
              isberg kvinnor som är så skadade att de inte har något annat val
              än att ge sig till känna.
            </seg>
            <seg n="f626a715">
              En sak vet vi dock, och det är att till Läkare Utan Gränsers
              sjukhus i Bunia i de nordligare delarna av östra Kongo där relativ
              fred råder sinar inte strömmen av hjälpsökande trots den relativa
              freden där. Förövarna är numera inte bara soldater och rebeller
              utan även civila. Övergreppen fortsätter.
            </seg>
            <seg n="55a6330d">
              För att få ett stopp på dessa kränkningar behövs det varaktig
              fred i östra Kongo och en uppbyggnad av rättsväsendet så att straffriheten
              för förövarna upphör.
            </seg>
            <seg n="88af4200">
              Sverige har en tradition av att stödja Kongo med både bistånd
              och fredsbevarande trupp. Vi är en av de största humanitära givarna
              beträffande det landet, och genom vår omläggning av biståndspolitiken
              ökar biståndet ytterligare till Kongo. Vi har rådgivare på plats
              i huvudstaden Kinshasa för att stödja reformeringen av polis,
              rättsväsen och försvar.
            </seg>
            <seg n="bc0c7bfd">
              Detta är oerhört bra, men frågan är om vi kan göra ännu mer.
              Mitt svar på den frågan är: Ja.
            </seg>
            <seg n="e89210ad">
              FN:s säkerhetsråd har beslutat att öka antalet FN-soldater i
              östra Kongo med ytterligare 3 000. FN:s generalsekreterare har
              vänt sig till EU för att få hjälp, bidrag.
            </seg>
            <seg n="30cc4111">
              Det finns, anser jag, tre goda skäl till att Sverige bör ställa
              upp på FN:s begäran:
            </seg>
            <seg n="de1f2580">
              Jag vet att detta med FN-soldater inte löser hela problemet,
              men det är ett avgörande steg. Också för den kongolesiska regeringen
              gäller det att ta sitt ansvar och bygga ett fungerande rättsväsen
              i landet. Endast 2 procent av alla våldtäkter beräknas i dag nå
              domstolarna. Det är dags för Kongos president, Kongos regering
              och Kongos parlament att satsa betydligt mer än de 0,6 procent
              av statens budget som de i dag satsar på rättsväsendet. Det är
              dags att ta itu med detta och att ta krafttag och rensa ut våldtäktsmännen
              från armén och polisen.
            </seg>
            <seg n="7e6ce8d6">
              Fru talman! Låt oss bidra med viktiga steg för att skapa en vardag
              för Kongos kvinnor en vardag utan krig, utan fattigdom och utan
              övergrepp. Dessa kvinnor har samma rätt till en trygg vardag som
              invånarna i Göteborg.
            </seg>
            <seg n="0d24cd7a">
              Fru talman! Jag vill också helt kort säga några ord om Vitryssland,
              ett land som ligger väldigt nära Sverige men där yttrandefrihet,
              föreningsfrihet och mediefrihet saknas. Trots usla parlamentsval,
              som OSSE i september kritiserade, lyfte EU de reserestriktioner
              som hade varit på plats för regimens ledning. Vi i Folkpartiet
              välkomnar att EU nu har börjat engagera sig i Vitryssland för
              att motverka Lukasjenkos isolering av folket.
            </seg>
            <seg n="93d66f37">
              Det är oerhört viktigt att vi ser till att ett ökat EU-engagemang
              går hand i hand med en fortsatt tydlighet mot regimen när det
              gäller mänskliga rättigheter. De politiska partierna måste få
              tillåtelse att verka. Vallagen måste reformeras. Medielagen, som
              ger presidenten möjlighet att inskränka Internet, måste upphävas.
              Det är ett annat viktigt krav från Folkpartiet när det gäller
              EU:s Vitrysslandspolitik.
            </seg>
          </u>
          <note type="speaker" n="c6fc5b06">
            Anf. 31 CARINA HÄGG (s) replik:
          </note>
          <u who="carina_hagg_4f0222" xml:id="i-3c3f3528aefbd141-0" n="b605ba91" next="i-ea355d732bacd6d1-0">
            <seg n="74646447">
              Fru talman! Jag välkomnar att Cecilia Wigström följer upp och
              tar tag i den tråd som jag i mitt anförande pekade på inkluderande
              också situationen för kvinnor i Kongo, främst i Ituriprovinsen
              och Kivuprovinsen. Självklart har jag varit på plats där och tagit
              del av kvinnornas egna berättelser. Också det ligger bakom att
              vi socialdemokrater tycker att det här är viktiga frågor att föra
              in i hela politiken. Kvinnors rättigheter och övergrepp mot kvinnor
              kan inte vara någonting som ligger vid sidan av, utan de frågorna
              måste integreras i politiken.
            </seg>
            <seg n="e16193fe">
              Vi efterfrågar till exempel att FN-resolutionerna 1325 och 1820
              inkluderas i alla insatser. Men återigen försvann de delarna i
              skrivelsen om insatser i Somalia. Att detta är någonting som regeringen
              i alla skeden tänker på är inte fallet.
            </seg>
            <seg n="989f2702">
              Det är viktigt att vi också kan få ett svar från Cecilia Wigström
              om hur man ser på det här med insatser i Kongo när det gäller
              de militära delarna. Jag har fått helt andra uppgifter, att man
              från svensk sida redan har tackat nej till att delta. Är det fel?
            </seg>
          </u>
          <note n="80be778f">
            Anf. 32 CECILIA WIGSTRÖM i Göteborg (fp) replik:
          </note>
          <u who="carina_hagg_4f0222" xml:id="i-ea355d732bacd6d1-0" n="b605ba91" prev="i-3c3f3528aefbd141-0">
            <seg n="ea9ab654">
              Fru talman! Jag kan konstatera att jag och Carina Hägg är lika
              engagerade och oroliga när det gäller de övergrepp som sker mot
              kvinnorna i östra Kongo.
            </seg>
            <seg n="ccb99e67">
              Jag kan också konstatera att det är alliansregeringen som har
              sett till att biståndet nu kraftfullt ökar till Kongo just för
              att stötta bland annat de reformer inom rättsväsendet som jag
              tidigare nämnt om och som är oerhört viktiga. Det går inte att
              komma till rätta med våldtäkterna om det inte också blir ett slut
              på straffriheten. I dag går förövarna fria. Polisen gör ingenting,
              och domstolarna gör ingenting. Vi måste se till att förövarna
              sätts i fängelse, blir straffade. Om inte kommer män att fortsätta
              att våldta.
            </seg>
            <seg n="c86eb616">
              I frågan om trupp till Kongo vet Carina Hägg mer än jag. Jag
              anser i alla fall att vi bör ställa upp när FN ber om det och
              hoppas att detta blir regeringens politik.
            </seg>
          </u>
          <note type="speaker" n="0834ba1d">
            Anf. 33 CARINA HÄGG (s) replik:
          </note>
          <u who="carina_hagg_4f0222" xml:id="i-3c3f3528aefbd141-1" n="b605ba91" next="i-ea355d732bacd6d1-1">
            <seg n="f6b0ca83">
              Fru talman! Det vi så här långt hört riksdagsledamöter i högeralliansen
              tala om är problembeskrivningar och förhoppningar. Jag kan dela
              de förhoppningarna och också driva på.
            </seg>
            <seg n="d2f48242">
              Jag har försökt att följa frågan om möjligheter och förväntningar
              beträffande svenska insatser i Kongo och tycker att det här skulle
              kunna vara en möjlighet för Sverige att ställa upp detta mot bakgrund
              av förhållandevis goda kunskaper om landet och erfarenheter från
              tidigare insatser och av att det finns önskemål om att Sverige
              skulle kunna göra en insats. Jag kan dock konstatera att det jag
              fått till svar är att Sverige har fått konkreta förfrågningar
              och haft möjligheter men valt att tacka nej. Om det är fel blir
              jag väldigt glad, för då öppnas möjligheter också för oss socialdemokrater
              att arbeta vidare med dessa frågor.
            </seg>
            <seg n="110dd5d1">
              Det här är frågor där vi lägger oerhört stor vikt vid att få
              samstämmighet så att vi så långt som möjligt kan gå hand i hand.
              För att sända ut svensk trupp i annat land krävs att man har en
              bred uppbackning hemma och att vi vet att vi har förmåga och en
              samlad syn på uppdraget.
            </seg>
            <seg n="bd19e3ee">
              Vi får återkomma. Jag hoppas på bättre svar från företrädare
              för högeralliansen längre fram.
            </seg>
          </u>
          <note n="dc342fc7">
            Anf. 34 CECILIA WIGSTRÖM i Göteborg (fp) replik:
          </note>
          <u who="carina_hagg_4f0222" xml:id="i-ea355d732bacd6d1-1" n="b605ba91" prev="i-3c3f3528aefbd141-1">
            <seg n="a8ae28ab">
              Fru talman! Mig veterligen är det regeringen som företräder Sveriges
              utrikespolitik. Jag har inte fått något negativt besked från regeringen
              vad gäller deltagande i FN:s trupp i Kongo. Det är lite synd att
              Carina Hägg nu går från talarstolen. Jag skulle gärna vilja fortsätta
              dialogen face to face.
            </seg>
            <seg n="f127cde9">
              De rykten som Carina Hägg har hört om att Sverige redan tackat
              nej till detta kan mycket väl vara ogrundade eller så är de grundade.
              Det viktiga är att lyssna på vad regeringen säger och inte dra
              förhastade slutsatser utifrån olika rykten.
            </seg>
            <seg n="9173d14c">
              Det är bra att Socialdemokraterna nu kommer ut i debatten och
              säger sig vilja stödja en sådan insats från svensk sida. Det har
              jag inte sett några socialdemokrater föra fram i några andra forum
              tidigare.
            </seg>
            <seg n="cfdff42c">
              Jag kan också mycket väl påminna mig att det var den socialdemokratiska
              regeringen som plockade hem de trupper som vi hade i Kongo för
              några år sedan. De behövdes mycket väl på plats då och hade egentligen
              behövts där ända fram till nu. Men det är bra med denna omsvängning.
            </seg>
          </u>
          <note type="speaker" n="d7212333">
            Anf. 35 HANS LINDE (v) replik:
          </note>
          <u who="hans_linde_3886bf" xml:id="i-0489872a1ac727e3-0" n="879035e3" next="i-32200390b5e06926-0">
            <seg n="bb8c8e78">
              Fru talman! Cecilia Wigström frågade: Kan vi göra mer för Kongos
              befolkning? Det är svårt att inte svara ja på den frågan. Cecilia
              Wigström har beskrivit det på ett bra sätt. Situationen i östra
              Kongo är en av de värsta humanitära katastroferna vi har just
              nu i världen.
            </seg>
            <seg n="457ab2f7">
              Vill vi på allvar säkra kvinnornas situation, deras rättigheter
              och deras rätt till trygghet i östra Kongo behöver vi också lösa
              de grundläggande bakomliggande orsakerna till den konflikt vi
              i dag ser i Kongo. Det är den internationella huggsexa som pågår
              om Kongos naturtillgångar.
            </seg>
            <seg n="3588370c">
              Det är viktigt att komma ihåg att detta inte på något sätt är
              en inomkongolesisk konflikt. Flera av grannländerna är djupt involverade.
              Vi vet också att en rad multinationella företag i dag deltar i
              plundringen av landet och förser miliser med vapen och resurser
              för att säkra sina egna naturtillgångar.
            </seg>
            <seg n="2a05bf72">
              Ett av de företag som bidrar till plundringen av Kongo och därigenom
              konflikten är svenska Lundin Mining. Det är djupt involverat i
              olika korruptionshärvor och stöd till olika regimer, både den
              nuvarande och tidigare.
            </seg>
            <seg n="9c43ff29">
              Frågan till Cecilia Wigström är: Vad vill den här regeringen
              göra för att säkra att alla företag som är engagerade i Kongo,
              och även de svenska, uppträder på ett sjyst sätt?
            </seg>
          </u>
          <note n="acc8d7ca">
            Anf. 36 CECILIA WIGSTRÖM i Göteborg (fp) replik:
          </note>
          <u who="hans_linde_3886bf" xml:id="i-32200390b5e06926-0" n="879035e3" prev="i-0489872a1ac727e3-0">
            <seg n="60f90413">
              Fru talman! Hans Linde tar upp en väldigt viktig aspekt på detta.
              Det är självklart att det inte bara är en inre kongolesisk konflikt.
              Det är många grannländer som är involverade. Det är tyvärr många
              korrupta regimer som ser möjligheter att ta del av Kongos naturresurser.
              De som råkar i kläm och blir offer är civilbefolkningen, kvinnorna,
              barnen och i många fall också männen.
            </seg>
            <seg n="755c3701">
              Jag har tagit upp några saker som krävs om man ska kunna göra
              någonting. Det är förstås väldigt viktigt att se till att vi får
              en fungerande fredsprocess. Jag är övertygad om att Sverige som
              ett litet land inte kan göra så hemskt mycket självt.
            </seg>
            <seg n="97994a88">
              Däremot kan vi tillsammans med övriga EU-länder agera gemensamt
              och sätta tryck på regeringarna på den afrikanska kontinenten
              som är involverade i konflikten att också sätta sig vid förhandlingsbordet
              för att få ett slut på konflikten.
            </seg>
            <seg n="27774cad">
              Jag kan konstatera att Vänsterpartiet är motståndare till EU
              och därmed vill frånhända Sverige de möjligheter vi skulle ha
              genom EU att bidra till en varaktig fred.
            </seg>
          </u>
          <note type="speaker" n="482d0947">
            Anf. 37 HANS LINDE (v) replik:
          </note>
          <u who="hans_linde_3886bf" xml:id="i-0489872a1ac727e3-1" n="879035e3" next="i-32200390b5e06926-1">
            <seg n="9dee1786">
              Fru talman! För mig som vänsterpartist börjar arbetet för fred
              i världen här hemma i Sverige. Vi börjar med att till exempel
              ta ansvar för vårt bistånd och vår vapenexport och att se till
              att våra svenska företag agerar på ett sådant sätt runt om i världen
              att de inte motverkar fred och bidrar till konflikter.
            </seg>
            <seg n="ec307828">
              Det är tyvärr precis det som har skett i Kongo. Vi har sett hur
              svenska företag har deltagit i plundringen av landet och i att
              fördjupa fattigdomen och stärkt de olika regimerna i landet.
            </seg>
            <seg n="a147d200">
              Jag frågade Cecilia Wigström: Vad vill den borgerliga regeringen
              göra åt situationen? Vad vill man göra för att svenska företag
              ska ta sitt sociala ansvar? Jag får inte något svar, och det är
              jag inte förvånad över. Jag har ställt frågan gång på gång till
              olika företrädare för den borgerliga regeringen utan att få något
              som helst svar.
            </seg>
            <seg n="97bb3ed3">
              I stället ser vi nu hur den borgerliga regeringen påtvingar Afrika
              inklusive Kongo handelsavtal, de så kallade EPA-avtalen. De skulle
              innebära att Kongos möjligheter att ställa krav på utländska företag
              och utländska investerare kraftigt skulle försvåras.
            </seg>
            <seg n="d144bf52">
              Om man vill verka för fred, Cecilia Wigström, gäller det att
              ha en sammanhållen politik. Det tycker jag tyvärr att du inte
              har i dag.
            </seg>
          </u>
          <note n="0ca1110d">
            Anf. 38 CECILIA WIGSTRÖM i Göteborg (fp) replik:
          </note>
          <u who="hans_linde_3886bf" xml:id="i-32200390b5e06926-1" n="879035e3" prev="i-0489872a1ac727e3-1">
            <seg n="98247c66">
              Fru talman! Jag tycker definitivt att ansvaret börjar hemma i
              Sverige och att vi tar det ansvaret i alliansregeringen. Vi för
              en utrikespolitik som innebär att vi lever upp till enprocentsmålet
              i biståndspolitiken. Det gjorde inte den förra regeringen som
              Hans Linde stödde.
            </seg>
            <seg n="4a0617bf">
              Vi ser till att sätta mänskliga rättigheter i centrum i vår utrikespolitik.
              Jag hade önskat att jag kunnat säga: Vi styr alla svenska företag.
              Men vi gör inte det. Regering och riksdag har inte den makten
              att styra alla svenska företag och hur de agerar.
            </seg>
            <seg n="a2ac53d2">
              Däremot är det väldigt viktigt att inse att om vi ska kunna lösa
              konflikten i östra Kongo krävs det ett svenskt engagemang i EU
              och FN. Vi måste få fler aktörer att jobba precis som vi för mänskliga
              rättigheter och fred. Vi måste använda EU och inte som Hans Linde
              säga att vi ska lämna EU.
            </seg>
            <seg n="6447306c">
              Det viktigaste redskap vi har om vi vill få en fred i östra Kongo
              är att använda EU och sätta tryck på alla grannländer runt Kongo
              att sätta sig ned och förhandla fram en varaktig fred så att kvinnorna
              inte utsätts för denna våldtäktsepidemi.
            </seg>
          </u>
          <note type="speaker" n="6e47c259">
            Anf. 39 KENT HÄRSTEDT (s):
          </note>
          <u who="kent_harstedt_5170cc" xml:id="i-86e695645eddc9f7-2" n="59b7b0e4">
            <seg n="b0f1085a">
              Fru talman! Jag vill inleda med att säga att jag fortfarande
              är lite smått chockad över hur Sveriges utrikespolitiska debatt
              i slutändan kom att handla om kablar. Det borde finnas större
              frågor som svensk utrikespolitik ska handla om.
            </seg>
            <seg n="310c7a9b">
              Det är nog inte så lite sanning i det som vi socialdemokrater
              har formulerat i dag när vi talar om Bokslut Bildt . Det är en
              trött utrikesminister som fick hela världen att decimeras ned
              till att handla om ett antal kablar. Det är väl så viktiga kablar.
              Men stora delar av världen i dag är i stora svårigheter.
            </seg>
            <seg n="b8f5ef56">
              Våldsamma konflikter brinner till exempel på Sri Lanka. Från
              både den srilankesiska regeringens styrkor som från de tamiliska
              tigrarna pågår i dag våldsamma övergrepp på civila människor som
              kommer i kläm i konfliktzonen.
            </seg>
            <seg n="60fe2ee7">
              Vi har en situation i Kambodja, som är ett av de länder som Sverige
              väljer att prioritera i sin biståndspolitik. Vi talar där högt
              och tydligt om mänskliga rättigheter och demokrati. Men samtidigt
              får vi rapporter om stora övergrepp på de mänskliga rättigheterna.
            </seg>
            <seg n="b2f504f0">
              Detta är bara ett par exempel på några stora och viktiga frågor
              i världen i dag som borde nämnas i en utrikespolitisk debatt.
              Den kan inte bara decimeras ned till att handla om kablar.
            </seg>
            <seg n="8759499b">
              Jag hade också vissa förhoppningar när jag såg att biståndsministern
              satt här i lokalen. När det gäller Bokslut Bildt handlar det om
              en departementschef, chefen för Utrikesdepartementet. Men i lokalen
              var också biståndsminister Gunilla Carlsson, som jag tyvärr saknade
              i den biståndspolitiska debatten här i december.
            </seg>
            <seg n="d2f4056d">
              Jag hade vissa förhoppningar om att hon hade möjlighet att komma
              in i debatten här och svara på en del av de frågor som handlar
              om den svenska biståndspolitiken. Jag saknar svar från regeringen.
              Jag är faktiskt förvånad över att inte biståndsministern orkade
              hålla ut så att vi kunde få ett samtal också om den viktiga delen.
              Det är en stor del av utrikesbudgeten. Det är om en biståndsbudget
              på 34 miljarder.
            </seg>
            <seg n="28112792">
              Är det någonting som präglar världen just nu så är det finanskrisen.
              Den slår hårt mot oss i den väl utvecklade, trygga och demokratiska
              världen. Men den slår just nu också väldigt hårt mot den fattiga
              delen av världen.
            </seg>
            <seg n="fc7edfe3">
              Den internationella krisen innebär fortsatt höga matpriser, och
              den slår stenhårt mot de fattigaste och riskerar att omintetgöra
              en stor del av de senaste årens framsteg i kampen mot fattigdomen.
              Mellan 130 och 155 miljoner människor har återigen blivit extremt
              fattiga under 2008. Det tycker jag att vi skulle prata om i den
              utrikespolitiska deklarationen när vi blickar in för det år som
              kommer. 46 miljoner människor som i vanliga fall hade tagit sig
              över 1,25-dollar-om-dagen-strecket, som är den nya nivå man mäter
              efter, kommer nu inte att göra det under 2009. Ytterligare 53
              miljoner kommer inte att kunna ta sig över 2-dollar-om-dagen-strecket
              2009. Det här är begrepp som man använder för att definiera extremt
              fattiga och fattiga människor i världen.
            </seg>
            <seg n="f60b9015">
              Det här är en del av de diskussioner som jag hade velat ha med
              biståndsministern, men än en gång lämnar hon walk over. Det präglar
              väl kanske, också det, den trötthet som i dag speglar den svenska
              utrikespolitiken.
            </seg>
            <seg n="3a5ba5df">
              Frågar man vanligt folk i Sverige i dag vad svensk utrikespolitik
              står för, var Sverige har ett engagemang, vet alla att Carl Bildt
              åker världen runt, och de ser honom då och då på tv skymta förbi
              med en lång rad välbekanta internationella ansikten. Men vad gör
              han av svensk utrikespolitik?
            </seg>
            <seg n="3fbe06a4">
              Fråga era vänner: Vad står svensk utrikespolitik för? Var har
              vi ett engagemang? I vilken konflikt i världen är vi engagerade?
              I vilka frågor tar vi täten i svensk utrikespolitik? Fråga fem
              av era vänner, gör en egen Sifoundersökning hemma, och jag tror
              att ni kommer att möta ett gäng människor som inte har en aning
              om vad vi står för. Och det är tråkigt, för jag var en av dem
              som trodde att Carl Bildt var en av dem som ändå hade förutsättningar
              med sina nätverk och sin erfarenhet att använda den här tiden
              till att göra någonting konstruktivt. Även om jag inte delar alla
              hans uppfattningar, har man ändå mycket stora möjligheter när
              man är svensk utrikesminister.
            </seg>
            <seg n="9f067188">
              När vi nu går mot Bokslut Bildt och det är dags att summera den
              här perioden, är det inte mycket vi kan komma ihåg att han har
              använt sin mandatperiod eller sin utgångspunkt som svensk utrikesminister
              till. Det är tråkigt och tragiskt för oss här i kammaren, tråkigt
              för svenska folket och tråkigt för Carl Bildt själv att det är
              noll i kolumnen för det som människor kommer att minnas honom
              för som svensk utrikesminister.
            </seg>
          </u>
          <note type="speaker" n="cd9bca98">
            Anf. 40 CHRISTIAN HOLM (m) replik:
          </note>
          <u who="christian_holm_0d5c49" xml:id="i-de5e42145ece3ba2-0" n="927effc1">
            <seg n="32890f7c">
              Fru talman! Kent Härstedt tyckte att det var lite tråkigt att
              debatten hade kommit att handla om kablar. Nu var det väl så att
              utrikesministern gav en ganska bred beskrivning av svensk utrikespolitik.
              Därefter kom ett inlägg från den socialdemokratiske utrikespolitiska
              talesmannen Urban Ahlin som handlade om vem Carl Bildt är som
              person och sedan om vem Urban Ahlin är som person och hans storheter
              i utrikespolitiken samt vilka han är vän med. Men det kom ingenting
              om socialdemokratisk utrikespolitik, så jag hoppas att vi kan
              få det nu. Den som har tagit del av utrikesdeklarationen och lyssnade
              på vad utrikesministern sade hörde tydligt att det framkom en
              hel del.
            </seg>
            <seg n="f3b2a789">
              Jag tror att vi har en väldigt aktiv utrikespolitik i Sverige
              i dag, att möjligtvis jämföra med den tidigare, socialdemokratiska
              utrikespolitiken. Jag tycker att Sverige på den globala scenen
              är oerhört mycket mer tydligt i många frågor med Carl Bildt än
              med Laila Freivalds som utrikesminister.
            </seg>
            <seg n="5c8691c2">
              Jag skulle vilja fråga: Vad har Socialdemokraterna för utrikespolitik?
              Kanske kan Kent Härstedt leverera ett svar när inte Urban Ahlin
              förmådde att göra det.
            </seg>
          </u>
          <note type="speaker" n="45e0e26f">
            Anf. 41 KENT HÄRSTEDT (s) replik:
          </note>
          <u who="kent_harstedt_5170cc" xml:id="i-86e695645eddc9f7-3" n="59b7b0e4">
            <seg n="0592ed06">
              Fru talman! En minut är kanske lite kort tid. Men först och främst
              skulle vi sätta stopp för den urgröpning av biståndspolitiken
              som ni har engagerat er i under den här mandatperioden. Vi skulle
              stå upp för enprocentsmålet. Vi skulle vara tydliga i ett antal
              konflikter.
            </seg>
            <seg n="b94127fb">
              Vi har en lång historia av engagemang. Ett exempel är när Nelson
              Mandela blev fri från fängelset i Sydafrika. Det första landet
              utanför Afrika som han då ville åka till för att uttrycka sin
              tacksamhet var Sverige. Det råkade vara vid den tid då Carl Bildt
              var svensk statsminister. Och han skämdes, för ANC åkte till Sverige
              för att tacka oss för stödet till ANC under hela den befrielseperioden.
            </seg>
            <seg n="c0cc00b8">
              Vi kan ta liknande exempel på många konflikter i världen där
              vi har varit glasklara, tydliga och där uppskattning har funnits
              historiskt och finns i dag. Jag träffade Angolas ambassadör för
              två tre dagar sedan, och han uttryckte samma sak vad gällde situationen
              i Angola.
            </seg>
            <seg n="3d1c8da8">
              Det finns alltså ingen tvekan om att vi har en historia att visa
              av stolt utrikespolitik.
            </seg>
          </u>
          <note type="speaker" n="ba33e429">
            Anf. 42 CHRISTIAN HOLM (m) replik:
          </note>
          <u who="christian_holm_0d5c49" xml:id="i-de5e42145ece3ba2-1" n="927effc1">
            <seg n="e4fd36d8">
              Fru talman! Ja, möjligtvis en historia, men frågan är om ni har
              någon framtid.
            </seg>
            <seg n="a9d65a29">
              Man kan prata om enprocentsmål, och jag kanske inte brukar vara
              den som är den starkaste försvararen av just procentmål över huvud
              taget, oavsett var det ligger. Men vi kan väl konstatera att den
              borgerliga regeringen är den enda som ständigt når upp till enprocentsmålet
              i det här fallet, och det har inte Kent Härstedts tidigare regeringar
              förmått.
            </seg>
            <seg n="65c862a5">
              Sverige är engagerat inte minst i EU, i Rysslandsfrågan, Gaza,
              Georgien, det svensk-polska initiativet Östra partnerskapet. I
              biståndspolitiken har vi haft ett oerhört tydligt fokus på Afrika
              och fattigdomsbekämpningen. Men om vad är den rödgröna röran överens?
              Är det om politiken kring insatserna i Afghanistan? Är det om
              EU-politiken? Är det om synen på Venezuelas ledare Hugo Chávez?
              Eller var är den stora enighet som Kent Härstedt lovar ska komma
              från den rödgröna röran?
            </seg>
          </u>
          <note type="speaker" n="13dd02c8">
            Anf. 43 KENT HÄRSTEDT (s) replik:
          </note>
          <u who="kent_harstedt_5170cc" xml:id="i-86e695645eddc9f7-4" n="59b7b0e4">
            <seg n="8a17033d">
              Fru talman! På några punkter är det glasklart. Vi tar bestämt
              avstånd från det hyckleri som ni visar upp i Rysslandspoltiken.
              Ni pekar finger från Helsingfors och begråter beskjutandet av
              journalister i Ryssland samtidigt som ni skär ned stödet till
              fria ryska journalister.
            </seg>
            <seg n="3097b6db">
              När det gäller biståndet kan ni stå här och stoltsera med ett
              enprocentsmål, men samtidigt tar ni mer och mer av biståndets
              pengar till andra saker. Och just ditt parti vill ju sänka biståndet.
              Ni gick till val på att sänka biståndet med 25 procent. Och så
              sent som i december hade biståndsministern en debattartikel om
              just detta, samma vecka som hon inte behagade att visa upp sig
              här i riksdagen under den biståndspolitiska debatten.
            </seg>
            <seg n="912e82fc">
              Vart ni är på väg är glasklart. Vi är stolta över att ha en tydlig
              utrikespolitik. Dels presenterar vi den på bloggen i dag där vi
              redogör för vad vi står för, dels har vi ett rådslagsarbete pågående
              där vi går igenom precis alla politikområden.
            </seg>
          </u>
          <note type="speaker" n="4a0deb2e">
            Anf. 44 KENNETH G FORSLUND (s):
          </note>
          <u who="unknown" xml:id="i-b6caaa58c4010f87-0" n="2c3c53eb">
            <seg n="0665f799">
              Fru talman! Regeringen gjorde i sin inledning av mandatperioden
              det till en ära att tala högstämt om att Sverige skulle tillhöra
              EU:s kärna. I regeringsförklaringen 2006 tog man en rejäl startpunkt:
              Sverige ska tydligt och klart tillhöra kärnan i det europeiska
              samarbetet. Sedan hölls det många högstämda tal den första tiden
              på detta tema. Men redan i regeringsförklaringen 2007, alltså
              året därpå, fanns det ingenting.
            </seg>
            <seg n="9ace8289">
              I utrikesdeklarationen 2007 återuppstod det. Då hette det: Därför
              vill vi att Sverige ska tillhöra kärnan i det europeiska samarbetet.
              Men i regeringsförklaringen 2008 var det ett minne blott igen,
              och även i utrikesdeklarationen 2008.
            </seg>
            <seg n="a94cd7bf">
              Men gläds ni som söker formuleringen i utrikesdeklarationen som
              vi har fått höra i dag. I 2009 års utrikesdeklaration finns den
              med igen i inledningen. Sverige har valt att tillhöra EU:s kärna,
              heter det i dag.
            </seg>
            <seg n="09b56d13">
              Tillhöra kärnan i all ära, men det sägs väldigt lite i den här
              utrikesdeklarationen om vad det ska innebära. Och på mötena i
              EU vet vi ju numera att regeringens företrädare inte säger någonting.
              De sitter tysta när viktiga frågor för Sveriges del tas upp på
              mötena. Det är nämligen andra länders företrädare som tar upp
              frågorna om exempelvis ordning och reda på arbetsmarknaden, att
              det ska finnas kollektivavtal och att lön ska betalas inte utifrån
              vilket land man kommer ifrån utan utifrån vilket land man för
              tillfället jobbar i. Det är viktigt för andra länder men tydligen
              inte för den svenska regeringen. Man ska dock tillhöra EU:s kärna,
              säger man återigen.
            </seg>
            <seg n="0fbe0581">
              Vad är det som väntar oss när Sverige i höst blir ordförande
              i EU? Tyst diplomati i all ära, men kommer det svenska ordförandeskapet
              att bli en variant av det begreppet i form av ett tyst ordförandeskap?
              Statsministern och utrikesministern pekar på att man förbereder
              sig för att vara beredd på det oväntade. Det behöver man historiskt
              vara, men det vore önskvärt att Sverige också drev frågor under
              ordförandeskapet.
            </seg>
            <seg n="9d42333f">
              Den borgerliga regeringen har ett svagt intresse av att ta strid
              för viktiga delar i den svenska modellen. I kölvattnet av det
              så kallade Lavalfallet kan vi tydligt se hur olika uppfattningar
              vi har om framtidens Europa. Vi socialdemokrater vill se fler
              trygga jobb i hela Europa. Vi vill samarbeta över gränserna så
              att löntagare i hela Europa står väl rustade inför globaliseringens
              utmaningar. Den svenska borgerliga regeringen och andra borgerliga
              regeringar i Europa öppnar i stället för lönedumpning och sämre
              arbetsvillkor.
            </seg>
            <seg n="fe9a92eb">
              En gemensam arbetsmarknad i Europa är viktigt, men den får inte
              utnyttjas för att pressa villkoren nedåt eller hota rätten att
              teckna kollektivavtal. Europas socialdemokrater kan aldrig acceptera
              att löntagare diskrimineras och får lön utifrån var man kommer
              ifrån och inte utifrån var man jobbar. Lika lön för lika arbete
              enligt lagar och avtal är en princip som ska gälla i hela Europa.
            </seg>
            <seg n="ac41d71a">
              Den borgerliga regeringens passivitet riskerar att slå sönder
              vår svenska arbetsmarknadsmodell. Vi ser tydligt hur klyftorna
              mellan människor har ökat i Sverige som ett resultat av den moderata
              politiken.
            </seg>
            <seg n="f8344343">
              Vi står upp och försvarar kollektivavtalsmodellen både i Sverige
              och EU. En socialdemokratiskt ledd regering kommer aldrig att
              sitta tyst på EU:s ministermöten när svenska frågor som är viktiga
              för utvecklingen i Sverige och för människor i Sverige kommer
              upp. Vi vill säkra respekten för enskilda EU-länders ordning inom
              arbetslivets område, till exempel kollektivavtal och rätten till
              fackliga stridsåtgärder, och vi vill förhindra social dumpning.
            </seg>
            <seg n="1baf88ae">
              Vi socialdemokrater vill sätta löntagarna i Europa före marknaden.
              Vi vill stärka kollektivavtalen och deras roll på den europeiska
              nivån. Vi vill investera för framtiden i utbildning, forskning
              och tillväxt. Vi ser att vi behöver göra det tillsammans med andra
              EU-länder. Vi vill kontrollera finansmarknaden och dess härjningar.
              Vi ser behovet av att göra det tillsammans med andra EU-länder.
              Vi vill samordna minimiskatter på nyckelområden.
            </seg>
            <seg n="f8990bfb">
              Vi har frågor som vi vill driva i EU. Den borgerliga regeringen
              talar om att tillhöra EU:s kärna. Men man sitter tyst på mötena.
            </seg>
          </u>
          <note type="speaker" n="a4713b72">
            Anf. 45 CHRISTIAN HOLM (m) replik:
          </note>
          <u who="christian_holm_0d5c49" xml:id="i-de5e42145ece3ba2-2" n="927effc1">
            <seg n="9a03bfc3">
              Fru talman! Sverige sitter inte tyst på mötena i EU. Inte heller
              sitter våra Europaparlamentariker tysta under arbetet när inte
              ministrarna är på plats i EU.
            </seg>
            <seg n="a0192d78">
              Det finns många frågor som kan prioriteras under det svenska
              ordförandeskapet. Klimatförändringarna har nämnts i debatten.
              Situationen i Gaza ligger nära EU; den kommer givetvis fortsatt
              att beröras. Situationen i Ryssland, det svensk-polska initiativet
              återigen och Östra partnerskapet för grannskapsländerna är andra
              frågor. Det finns många delar där vi har en tydlig politik, där
              vi vet vad vi vill och driver det starkt.
            </seg>
            <seg n="a71231a2">
              Men vad har Kenneth G Forslund och Socialdemokraterna för alternativ?
              Vad ska de rödgröna driva för frågor? Finns det en enighet mellan
              Mona Sahlin, Lars Ohly och Peter Eriksson om hur man ser på EU
              och vad man ska använda EU till?
            </seg>
          </u>
          <note type="speaker" n="89e96c7c">
            Anf. 46 KENNETH G FORSLUND (s) replik:
          </note>
          <u who="unknown" xml:id="i-b6caaa58c4010f87-1" n="2c3c53eb">
            <seg n="90297338">
              Fru talman! Christian Holm säger att regeringen inte sitter tyst
              och att de borgerliga ledamöterna i EU-parlamentet inte heller
              sitter tysta. Berätta då, Christian Holm, vad det är de säger!
              Vilka initiativ tar de för svenska intressen på EU-nivå? På vilket
              sätt har svenska ministrar på ministerrådsmötena lyft upp och
              drivit frågorna om arbetsrätten och kollektivavtalen? Vad har
              man gjort för inlägg? Du behöver inte citera ord för ord; du kan
              sammanfatta. Vad har de sagt på mötena?
            </seg>
            <seg n="96e984f2">
              Här i riksdagen avfärdar statsministern kraven på att Sverige
              ska ta upp dessa frågor med att svenska ministrar och han som
              statsminister inte kan springa med lappar från oppositionen på
              EU:s möten.
            </seg>
            <seg n="b4c6db4d">
              Christian Holm glömde Maria Wetterstrand när han räknade upp
              partiledarna.
            </seg>
            <seg n="569dc9a1">
              Jag är övertygad om att vi kommer att nå en stor enighet. Vi
              är redan på god väg att göra det. Men vad gör ni?
            </seg>
          </u>
          <note type="speaker" n="ba9f337d">
            Anf. 47 CHRISTIAN HOLM (m) replik:
          </note>
          <u who="christian_holm_0d5c49" xml:id="i-de5e42145ece3ba2-3" n="927effc1">
            <seg n="f07bfcbc">
              Fru talman! Jag ber om ursäkt för att jag glömde Maria Wetterstrand.
              Om hon kan bidra till att enigheten blir större ska hon givetvis
              inkluderas.
            </seg>
            <seg n="ef5bd6e6">
              Det finns mycket som de svenska ministrarna gör, inte minst för
              att värna de svenska jobben. Det arbete som finansminister Anders
              Borg har gjort inom Ekofin och på finansministermötena är mycket
              viktigt för att bekämpa den globala finanskrisen något som är
              av yttersta vikt för att lösa situationen också för de svenska
              jobben. Att fortsätta jobba för en utvidgning, öppenhet och fri
              rörlighet inom EU så att svenska företag och arbetare kan röra
              sig fritt på den inre marknaden är oerhört viktigt. Samtidigt
              måste vi arbeta för att bekämpa tullar och regleringar från länder
              utifrån och öppna upp EU vidare. Det är väsentligt för att göra
              Sverige och övriga EU konkurrenskraftiga och därmed i förlängningen
              värna de svenska jobben.
            </seg>
          </u>
          <note type="speaker" n="cd892688">
            Anf. 48 KENNETH G FORSLUND (s) replik:
          </note>
          <u who="unknown" xml:id="i-b6caaa58c4010f87-2" n="2c3c53eb">
            <seg n="a87b361e">
              Fru talman! Christian Holm nämner inget om på vilket sätt borgerliga
              ledamöter har lyft upp frågor om arbetsrätten eller kollektivavtalen
              månne beroende på att de inte har gjort det. Så lyder i alla fall
              rapporterna från andra länder i Europa. På just dessa punkter
              är det inte Sverige som begär ordet utan andra länder.
            </seg>
            <seg n="0b6f7d43">
              Christian Holm talar om att man har gjort mycket på dessa möten,
              inte minst Anders Borg, för att värna svenska jobb. Hur kommer
              det sig då att vi befinner oss i en sådan märklig situation? När
              svensk fordonsindustri behöver stöd får de inte det av den svenska
              regeringen, utan man får del av det franska stödet från den franska
              regeringen. Det är ganska märkligt. Hur kommer det sig att Sverige
              inte söker pengar från globaliseringsfonden för att hjälpa svenska
              företag genom jobbkris och finanskris, vilket Västsvenska handelskammaren
              pekade på häromdagen? Det är märkligt.
            </seg>
          </u>
          <note type="speaker" n="a6678e69">
            Anf. 49 HOLGER GUSTAFSSON (kd) replik:
          </note>
          <u who="holger_gustafsson_3275c0" xml:id="i-c8138deaa8452221-2" n="a4335bcf">
            <seg n="639edeb8">
              Fru talman! Dagens utrikespolitiska debatt har framför allt präglats
              av konfrontation från oppositionen. Vi står inför ett EU-ordförandeskap.
              Vi har haft det en gång tidigare. Vid det tillfället ställde den
              dåvarande oppositionen upp till hundra procent för att stötta
              regeringen så att den kunde driva europeiska frågor på ett bra
              sätt, inklusive de kärnfrågor som Forslund här har nämnt. I dag
              har vi sett en konfrontation med utrikesministern och politiken
              i ett försök att betrakta den som försvagad. Är det ett bra sätt
              att möta det nya ordförandeskapet från den nya kartellens sida?
            </seg>
          </u>
          <note type="speaker" n="1e1b5d59">
            Anf. 50 KENNETH G FORSLUND (s) replik:
          </note>
          <u who="unknown" xml:id="i-b6caaa58c4010f87-3" n="2c3c53eb">
            <seg n="4aa2d559">
              Fru talman! Vi ska inte blanda ihop olika delar av det politiska
              arbetet alltför mycket, även om det naturligtvis hänger ihop.
              Den utrikespolitiska debatten handlar om Sveriges utrikespolitik.
              En del av utrikesdeklarationen handlar om vad Sverige möjligen
              kan komma att göra under ordförandeskapet. Jag är dock förvånad
              över att det är så lite som pekas ut som svenska ambitioner och
              som delar av ett svenskt ordförandeprogram i utrikesdeklarationen.
              Det är till och med så att det som pekas ut går tillbaka till
              det förra ordförandeskapet och det som utrikesminister Anna Lindh
              då formulerade 2001. Jag hade faktiskt förväntat mig lite mer.
            </seg>
            <seg n="e93135f8">
              När vi väl kommer till själva ordförandeskapets genomförande
              tror jag att vi ska kunna ställa upp bakom regeringen ibland kanske
              långt bakom regeringen men då måste det också innehålla någonting.
            </seg>
          </u>
          <note type="speaker" n="3a9b4eec">
            Anf. 51 HOLGER GUSTAFSSON (kd) replik:
          </note>
          <u who="holger_gustafsson_3275c0" xml:id="i-c8138deaa8452221-3" n="a4335bcf">
            <seg n="528753df">
              Fru talman! Dagens debatt har ändå varit ett sätt för oppositionen
              att sätta bilden av ett bokslut Bildt, ett stort frågetecken till
              regeringen tyvärr inte politiken i första hand, utan det har varit
              mer på ett personligt plan. Jag ser det som ett starkt försvagande
              eller i varje fall ett syfte att åstadkomma det. Att ni kanske
              inte lyckas hoppas jag verkligen.
            </seg>
            <seg n="16048a18">
              Jag är bekymrad för den här situationen. Nu medger ändå herr
              Forslund här att om vi skulle kunna lyckas med det som står i
              dagens utrikespolitiska deklaration är det ingen dålig ambition.
              Den håller att jobba på. Men här säger man upprepade gånger att
              mer hade varit bättre. Det är alltid lätt att säga i en debatt
              att man vill ha mer och att det skulle vara bättre. Men jag är
              bekymrad för att vi inte tillsammans kan formera styrkorna här
              i den position som vi har.
            </seg>
          </u>
          <note type="speaker" n="a513397e">
            Anf. 52 KENNETH G FORSLUND (s) replik:
          </note>
          <u who="unknown" xml:id="i-b6caaa58c4010f87-4" n="2c3c53eb">
            <seg n="e2fff724">
              Fru talman! Jag är bekymrad över att vi hittar så lite i dagens
              utrikespolitiska deklaration som pekar framåt mot det svenska
              ordförandeskapet. Det har ju hänt en del på de sju åtta år som
              har gått sedan vi sist var ordförande. Världen har utvecklats.
              EU har utvecklats. Det finns en del nya utmaningar som borde avspegla
              sig i detta, tycker jag.
            </seg>
            <seg n="a24b4a22">
              När Sverige 2001 gick in i EU-ordförandeskapet fanns det ett
              ambitiöst svenskt ordförandeprogram där vi bland annat tog tydlig
              ställning för en samlad utvidgning av EU med tio nya medlemsstater.
              Jag vågar påstå att den utvidgning som sedan skedde med tio nya
              stater inte hade ägt rum om inte Sverige hade varit pådrivande.
              Det hade blivit en betydligt mindre utvidgning, och det hade möjligen
              blivit en utvidgning i flera steg som kanske nu hade lett fram
              till att nio tio länder hade varit medlemmar.
            </seg>
            <seg n="84018de3">
              Jag saknar de framåtsyftande projekten i det kommande ordförandeskapet.
            </seg>
          </u>
          <note type="speaker" n="8723219e">
            Anf. 53 KERSTIN ENGLE (s):
          </note>
          <u who="kerstin_engle_65233a" xml:id="i-00476ed83e9f0e1a-0" n="0eca29aa">
            <seg n="1b03db26">
              Fru talman! Jag ska ägna några minuter åt mänskliga rättigheter
              och frågor runt Östersjön. Det är många kolleger som redan har
              tagit upp oerhört viktiga frågor i de här ämnena, och det finns
              hur mycket som helst som man skulle vilja säga, men tiden räcker
              inte till allt.
            </seg>
            <seg n="9bdb49c3">
              En vacker sommarkväll 2008 kom 11 000 personer till Skansen i
              Helsingfors. Där var glada människor, festlig musik och inspirerande
              tal. På scenen vajade den regnbågsfärgade symbolen för mänskliga
              rättigheter. Det var dags för invigning av Europride.
            </seg>
            <seg n="575a952b">
              Homosexualitet är förbjudet i minst 70 länder. Det är långt ifrån
              självklart att fira Pride. I Lettland 2007 hölls paraden i ett
              inhägnat område, och högerextremister trakasserade deltagarna.
              Det finns flera exempel där parader trakasserats eller förbjudits,
              till exempel i Polen och Moldavien.
            </seg>
            <seg n="37a861af">
              I Europadomstolen har slagits fast att det är ett brott mot mänskliga
              rättigheter att förbjuda parader. Här har Sverige ett stort ansvar
              som de mänskliga rättigheternas företrädare i världen. Mänskliga
              rättigheter omfattar så oerhört mycket, från mat på bordet, utbildning
              och rätten att bilda fackföreningar till rätten att bejaka sin
              sexuella läggning.
            </seg>
            <seg n="5b5ed365">
              Fru talman! Nu ska man i och för sig sopa rent framför egen dörr
              också. Dessvärre kan vi konstatera att främlingsfientliga och
              homofobiska hatbrott har ökat oroväckande i Sverige. Det måste
              vi arbeta mer med att förändra i vårt eget land. Men i dag fokuserar
              vi på vad som händer i vår omvärld och framför allt Sveriges roll
              i omvärlden.
            </seg>
            <seg n="f125e2b3">
              Trots att alla stater formellt har erkänt de mänskliga rättigheterna
              sker kränkningar av dessa kontinuerligt och medvetet. De politiska
              rättigheterna som ger människorna rätt att påverka samhällets
              utveckling förtrampas, samtidigt som såväl dess lagliga skydd
              som spridning aldrig tidigare har varit bättre.
            </seg>
            <seg n="1e0494a7">
              Sveriges röst för mänskliga rättigheter måste höjas på många
              områden, framför allt i handling. Det räcker inte med vackra deklarationer.
            </seg>
            <seg n="7a59fc43">
              I Moldavien, som jag nämnde nyss, sker fruktansvärda kränkningar
              då kvinnor faller offer för en grym människohandel. De flesta
              offren kommer från mycket fattiga förhållanden. En del kidnappas
              med våld, men de flesta luras av löften om ett bättre liv och
              arbete som barnflickor eller servitriser. Flickorna får inte själva
              behålla sina pass. De hotas och misshandlas. Att förebygga trafficking
              handlar således om upplysning, information och framför allt utbildning
              för kvinnor i riskzonen.
            </seg>
            <seg n="9eacf04c">
              FN har beräknat att det rör sig om fyra miljoner människor som
              blir offer för människohandel varje år. Majoriteten är kvinnor,
              och hälften är under 18 år. Intäkterna till kriminella nätverk
              beräknas till 50 miljarder per år. Albanien, Bulgarien, Moldavien,
              Rumänien, Ryssland och Ukraina är några av de länder där offren
              hämtas. Det är länder som redan är medlemmar i Europeiska unionen
              eller planerar för ett framtida EU-medlemskap. Det är alltså hög
              tid att höja rösten i de här frågorna i EU och världen.
            </seg>
            <seg n="e315f509">
              Moldavien är Europas fattigaste land med en stor utlandsskuld
              och hög arbetslöshet. Kvinnor tvingas lämna landet och även lämna
              sina barn för att arbeta, oftast på en svart arbetsmarknad under
              slavlika förhållanden i EU-länder. Sverige måste ställa krav på
              mänskliga rättigheter när det östliga partnerskapet förhandlas
              fram. Här finns mycket mer att göra för den svenska regeringen
              när det gäller den samarbetsstrategi vi har med Moldavien så att
              det verkligen gör skillnad för barnen och kvinnorna i Europas
              fattigaste land. Självklart måste frågor om trafficking och svartarbete
              också tas upp i många olika EU-sammanhang.
            </seg>
            <seg n="670bc966">
              Det är kvinnorna som lider av brist på mänskliga rättigheter.
              Det är kvinnorna som drabbas i den ekonomiska krisen. Men det
              är också kvinnorna som är starka och absolut kan vara en del av
              lösningen och ge möjligheter för förbättrade mänskliga rättigheter.
            </seg>
            <seg n="cf8c009c">
              Ukraina är en ung demokrati som brottas med frågor som korruption,
              brist på utländska investeringar och en problematisk språk- och
              minoritetssituation. Den instabila politiska situationen förhindrar
              en fokusering på uppbyggnad av stabila institutioner och ett fungerande
              rättssamhälle. Dessvärre drabbas den enskilda medborgaren av att
              Ukraina står långt ifrån att uppfylla Köpenhamnskriterierna. Det
              finns stora brister i demokratin, och korruptionen är ett jätteproblem
              för både landet och framför allt dess medborgare. Många kämpar
              mot arbetslöshet, och de som har arbete har svåra förhållanden
              och låga löner. Man har all anledning att känna djup oro för framtiden
              i Ukraina.
            </seg>
            <seg n="85b84ff7">
              Moldavien och Ukraina är bara två exempel på länder nära oss
              där mänskliga rättigheter kränks.
            </seg>
            <seg n="3e65c8b8">
              I utrikesdeklarationen pekade utrikesministern på möjligheterna
              att flytta fram positionerna för mänskliga rättigheter under ordförandeskapet,
              och vi kommer att följa detta noggrant, aktivt och med stort intresse.
              Likaså ser vi fram emot det östliga partnerskapet, där just Ukraina
              och Moldavien ingår.
            </seg>
            <seg n="c01f3a24">
              Det råder alltså inte brist på arbetsuppgifter när det gäller
              ordförandeskapet, men man kan ju höja ett varningens finger för
              om de tillsatta resurserna är tillräckliga, för vi förväntar oss
              alla ett aktivt ordförandeskap.
            </seg>
            <seg n="6e6e1184">
              Jag har flera gånger talat om Östersjön i den här kammaren, och
              det ska jag inte upprepa, men vi ser fram emot den nya Östersjöstrategin
              som EU ska anta under vårt ordförandeskap. Dessvärre fanns det
              inte med någon som helst politisk vilja, utan i utrikesdeklarationen
              konstateras bara att man ska anta den här strategin. Det hade
              varit på sin plats att det hade funnits en politisk viljeinriktning
              i deklarationen.
            </seg>
            <seg n="969e944e">
              Också frågan om gasledningen väntar på sitt svar. Vi har inte
              fått något svar här i dag, men man kan säga att ett icke-svar
              också är ett svar.
            </seg>
          </u>
          <note type="speaker" n="d34e7799">
            Anf. 54 CARIN RUNESON (s):
          </note>
          <u who="carin_runeson_c56f59" xml:id="i-f247ee5c1b7e8a0c-0" n="8fda85d0">
            <seg n="8ec6b5a3">
              Fru talman! Att inte räcka till, att inte kunna åstadkomma det
              man vill, att bära med sig vetskapen om att många barn tvingas
              till arbete i stället för att få en grundläggande skolutbildning,
              att se barn och gamla dö i sjukdomar som inte botats på grund
              av pengabrist och insikt, att veta att miljontals människor somnar
              och vaknar hungriga varje dag, att inse och konstatera att det
              inte går att förmå världens rika länder och ledare att ta de beslut
              som krävs för att fler människor ska få ett drägligt liv och kunna
              lämna den största fattigdomen och misären bakom sig ja, det är
              vetskap och känslor som jag tror att jag delar med de allra flesta
              som fått möjlighet att besöka länder och områden där nöden och
              ojämlikheten är stor.
            </seg>
            <seg n="6c943d7a">
              För ungefär en månad sedan, fru talman, kom jag hem efter en
              två veckors resa i Bolivia och Paraguay som jag gjorde tillsammans
              med några partikamrater i riksdagen. Det var en mycket intressant
              och lärorik resa som arrangerats av Kooperation Utan Gränser.
              Vi träffade alltifrån ledande politiker till de fattigaste av
              fattiga och fick insyn i deras strävsamma vardag.
            </seg>
            <seg n="7af62db7">
              Det mest positiva med resan var att se vad kooperationen och
              många svenska skolelevers arbete och engagemang med Operation
              dagsverke innebär för många fattiga människor i de båda länder
              vi besökte. Det fanns skolkooperativ, socialt engagemang och bostadskooperativ
              för människor som bor och lever sina liv i stort sett på soptippen
              i Paraguays huvudstad Asuncións utkant. För dessa människor, fru
              talman, är internationellt stöd och engagemang av allra största
              vikt. För oss socialdemokrater är det därför viktigt att biståndspengarna
              inte minskar eller används till skuldavskrivning utan i stället
              används till fattigdomsbekämpning och demokratistöd.
            </seg>
            <seg n="eb894b57">
              När vi talar om bistånd och hjälp till andra länder är det oftast
              inte de latinamerikanska länderna vi tänker på som de mest hjälpbehövande.
              Förmodligen är det riktigt, även om flera av länderna i Syd- och
              Centralamerika fortfarande har mycket stor fattigdom. Ursprungsbefolkning
              och minoritetsgrupper lever i en tillvaro och har en standard
              som är långt ifrån godtagbar. Analfabetismen är fortfarande hög,
              och trots att de flesta länder i Latinamerika utvecklats till
              demokratier är korruption, knarkhandel, kriminalitet, övervåld
              och till och med inbördeskrig en realitet. Dessutom är barns och
              kvinnors situation i många av de latinamerikanska länderna oerhört
              utsatt.
            </seg>
            <seg n="82eccbf2">
              Fru talman! Nu gäller nya riktlinjer för Latinamerika i det fortsatta
              utvecklingsarbetet i enlighet med det förslag som regeringen förelagt
              riksdagen. Enbart Bolivia är kvar som traditionellt samarbetsland
              medan samarbetet med Nicaragua, Honduras och Peru avslutas. I
              Guatemala och Colombia koncentreras samarbetet till insatser för
              fredens bevarande.
            </seg>
            <seg n="19a4f1d1">
              På Regeringskansliets hemsida kan man läsa att tre områden är
              särskilt viktiga för en rättvis och hållbar utveckling, nämligen
              demokrati och mänskliga rättigheter, jämställdhet och kvinnors
              roll i utvecklingen samt klimat och miljö. Allt detta är vackra
              ord, fru talman, men hur lever regeringen upp till de satta målen?
            </seg>
            <seg n="4386e001">
              När det gäller exempelvis jämställdhet och kvinnors roll finns
              det mycket övrigt att önska för just Latinamerikas del. Jag vill
              speciellt nämna Nicaragua, som är ett av de länder där samarbetet
              avslutas, vilket jag kan känna oro över.
            </seg>
            <seg n="bfab78f6">
              Nicaragua är ett starkt mansdominerat samhälle och det land i
              Latinamerika som har mest kvinnomisshandel, inklusive sexuellt
              våld. Landet har världens hårdaste abortlag; den infördes 2006
              efter en välregisserad propagandakampanj av katolska kyrkan. Redan
              dessförinnan hade man en mycket hård lagstiftning, men den nya,
              ännu hårdare lagen tillåter inte abort ens om kvinnans liv är
              i fara eller om unga flickor blivit gravida efter sexuella övergrepp,
              vilket inte sällan inträffar. Då riskerar såväl kvinnan som den
              läkare som eventuellt utfört en illegal abort flera års fängelse.
            </seg>
            <seg n="0f1881f5">
              Detta, fru talman, är inte rimligt eller acceptabelt, och med
              tanke på den rådande situationen i Nicaragua och andra latinamerikanska
              länder, och även många andra länder runt om i världen, är det
              viktigt att vi följer utvecklingen inte minst när det gäller kvinnors
              situation.
            </seg>
            <seg n="18342669">
              Försvaret av de mänskliga rättigheterna utgör en mycket central
              del av vår socialdemokratiska utrikespolitik. Partier i opposition
              kan uträtta mycket, men ett parti eller partier i majoritet sätter
              i olika sammanhang dagordningen. Därför kräver vi socialdemokrater
              att ni som är i majoritet, i regeringsställning, tydligare än
              tidigare kritiserar kränkningar av de mänskliga rättigheterna.
            </seg>
            <seg n="87b190c8">
              Sverige är känt som ett land med en stark röst i världen, vilket,
              fru talman, är oerhört viktigt och något som vi ska vara stolta
              över. Det ska vi fortsätta att vara även i framtiden.
            </seg>
          </u>
          <note type="speaker" n="42d877c1">
            Anf. 55 AMEER SACHET (s):
          </note>
          <u who="ameer_sachet_4830e0" xml:id="i-d3ea9695eca509ec-0" n="e94f612a">
            <seg n="01ced147">
              Fru talman! Så länge inte hela världens befolkning åtnjuter mänskliga
              rättigheter och demokrati har vi i Sverige en viktig uppgift att
              visa solidaritet och kämpa för demokrati och allas rätt till lika
              värde.
            </seg>
            <seg n="bcc413d1">
              Med en ny administration i Vita huset kan vi i Sverige och EU
              i samarbete med USA förhoppningsvis se mer positivt på framtiden.
              Bushadministrationens ovilja till internationellt samarbete och
              inriktning på militära lösningar har inte främjat tillståndet
              i världen. Utrikespolitik bör mer handla om diplomati och om att
              hitta kanaler för konkreta samtal med så många länder, grupper
              och organisationer i världen som möjligt.
            </seg>
            <seg n="f9754f7b">
              De krig som pågår i dag måste stoppas och avslutas. Vi måste
              få en fredligare konflikthantering i världen där användningen
              av våld minimeras. FN måste ha strategier för att tidigt kunna
              spåra hotande konflikter och växla in dem på förhandlingar. Stormakternas
              våldsanvändning är särskilt bekymmersam. Rysslands krig i Georgien
              och hot mot olika grannstater, Kinas ockupation av Tibet och USA:s
              krig i Irak främjar inte världsfreden utan undergräver FN:s arbete.
            </seg>
            <seg n="af6fd042">
              Europeiska unionen måste vara en fredens röst, och medlemsstaterna
              ska avhålla sig från att delta i militära operationer såvida dessa
              inte har FN:s godkännande. Under ordförandeskapet bör Sverige
              vara tydligt med detta. Internationella konflikter ska lösas genom
              förhandlingar. I det sammanhanget är Sveriges alliansfrihet en
              viktig utgångspunkt som visar på vår vilja till fredlig konfliktlösning.
            </seg>
            <seg n="0ebbf487">
              Två krig som pågår och som västvärlden är inblandad i är de i
              Irak och Afghanistan. Kriget i Irak strider inte bara mot folkrätten
              utan har också blivit ett strategiskt misslyckande som i det närmaste
              har utvecklats till ett inbördeskrig. Långt över hundratusen irakier
              har fått sätta livet till och fem miljoner irakier är på flykt.
            </seg>
            <seg n="3b0f59ba">
              Situationen i och den framtida utvecklingen av Afghanistan är
              svår att överblicka. Trots att mycket har förbättrats de senaste
              åren har samtidigt säkerheten försämrats. Talibanerna breder ut
              sig och vinner kontroll över fler områden i landet. Centralmakten
              är svag och dess legitimitet vacklande. Våldet ökar. I vissa områden,
              där talibaner och andra extrema grupper dominerar, har skolor
              tvingats stänga och lärare och elever har dödats. Särskilt drabbade
              är flickskolor.
            </seg>
            <seg n="f716b9d1">
              Afghanistan kommer att vara i stort behov av säkerhetshöjande
              och fredsfrämjande stöd under många år framöver. Utan det kommer
              säkerhetsläget för afghanerna att förvärras och möjligheterna
              till biståndsinsatser att avsevärt försvåras.
            </seg>
            <seg n="24e232ae">
              Vi socialdemokrater vill se ett fredligt, demokratiskt och livskraftigt
              Palestina sida vid sida med Israel, med säkra och erkända gränser
              för båda parter. Konflikten i Mellanöstern är alltid närvarande.
              Den ger också näring åt islamistisk fundamentalism och terrorism
              världen över. En lösning av konflikten i Mellanöstern och Palestina
              skulle effektivt begränsa terrorismens rekryteringsbas.
            </seg>
            <seg n="2416abab">
              Det finns skriande behov av försoning och dialog i Mellanöstern.
              Här har den svenska regeringen ett stort och viktigt ansvar. Med
              de andra EU-länderna bör vi vara en pådrivande kraft som gör det
              möjligt att parterna i Mellanöstern börjar tala samma språk. Samtidigt
              måste Hamas acceptera och erkänna staten Israel. Hamas kan inte
              fungera som en politisk samtalspartner så länge som dess mål är
              att utplåna staten Israel.
            </seg>
            <seg n="53541397">
              USA och EU måste stödja de krafter i Israel som inser att freden
              bara kan komma genom avslutad ockupation, utrymda bosättningar
              och rivna murar. Det internationella samfundet skulle kunna tvinga
              Israel till eftergifter mot att garantera Israels gränser före
              1967.
            </seg>
            <seg n="24c91b5d">
              Västsahara är ockuperat av Marocko sedan 1975. Ockupationen strider
              mot internationell rätt. Sverige har en lång tradition av att
              stödja ett fritt Västsahara. Första steget på den vägen måste
              rimligen vara att Marockos orättfärdiga ockupation av Västsahara
              upphör. Vattnet utanför Västsaharas kust räknas till världens
              fiskrikaste. Det är marockanerna som utnyttjar vattnet i dag med
              stor fiskeverksamhet.
            </seg>
            <seg n="f1f2b40c">
              Både Marocko och Israel har givits en speciell status i sin relation
              till EU genom uppgradering av associations- och handelsavtal.
              Samtidigt har EU underlåtit att ställa direkta krav på de länderna
              om att avsluta ockupationen av Västsahara respektive Västbanken
              och Gazaremsan. Här har den svenska regeringen varit för passiv.
              Här har regeringen brustit i samordningen mellan utrikespolitik
              och handelspolitik.
            </seg>
            <seg n="a39713d7">
              Fru talman! Världen behöver verkligen ett starkare FN som bygger
              på öppenhet. Vi behöver också starka och av alla länder erkända
              internationella rättsinstitutioner som tar itu med krigsförbrytelser
              och tortyr vilken stats medborgare som än utför dem. Stormakter
              som USA och Ryssland och starka militärstater som Israel ska inte
              kunna utfärda fribrev för sina befäl och soldater. Folkrätten
              ska ligga till grund för arbetet för mänskliga rättigheter och
              för alla människors lika värde.
            </seg>
          </u>
          <note type="speaker" n="518f731b">
            Anf. 56 SINIKKA BOHLIN (s):
          </note>
          <u who="sinikka_bohlin_3af718" xml:id="i-2f26d964c438cb96-0" n="75d036a0">
            <seg n="c01ae33a">
              Fru talman! Begreppet den nordliga dimensionen hörs sällan i
              denna kammare, inte ens i dag. Från och med början av 2007 har
              den nordliga dimensionen reformerats. I det nya ramdokumentet
              har en gemensam och jämbördig politik för EU, Ryssland, Norge
              och Island formulerats. Tidigare var det politik som var formulerad
              av EU gentemot EU:s grannar, inte politik man kommit överens om
              med grannarna. Därmed saknade den legitimitet. Syftet är att främja
              utvecklingen i Europas norra delar, i synnerhet i nordvästra Ryssland.
            </seg>
            <seg n="a80a2a90">
              Fru talman! Klimathoten och energipolitiken, men i dag också
              den ekonomiska krisen, måste ses i ett sammanhang. Dessa frågor
              är centrala teman för den nordliga dimensionen. Det viktigaste
              är att uppmuntra alla parter till initiativ och konkreta förslag
              till det praktiska samarbetet.
            </seg>
            <seg n="6dcbec5a">
              Ofta framförs kritik mot att endast Finland och Norge deltar
              i debatten om den nordliga dimensionen. Sveriges röst behövs också.
              Därför väntar vi socialdemokrater fortfarande en sammanhållen
              politik för den nordliga regionen.
            </seg>
            <seg n="217a26e5">
              Fru talman! Jag ställde en skriftlig fråga i april 2007 till
              utrikesministern om huruvida regeringen avser att utarbeta en
              svensk strategi för den nordliga regionen. Svaret var följande:
              Jag har för närvarande inga planer på att utarbeta en strategi
              för den nordliga regionen. Behovet av en sådan strategi kan dock
              komma att prövas inför den beredning som kommer att genomföras
              med anledning av de svenska ordförandeskapen i Barentsrådet och
              Arktiska rådet.
            </seg>
            <seg n="81fb6232">
              Fru talman! Tiden går, och det händer ingenting. Den ekonomiska
              aktiviteten ökar i den nordliga regionen, och därmed också regionens
              ekonomiska och säkerhetspolitiska betydelse. Sverige kommer att
              vara ordförande i Barentsrådet från och med oktober i år och två
              år framöver och i Arktiska rådet 20112013. I den norska nordområdesstrategin
              betonas vikten av att vidareutveckla en aktiv dialog med grannar,
              partner och allierade i frågor rörande utvecklingen i regionen.
            </seg>
            <seg n="1c3890e7">
              Det har anordnats en rad seminarier för att hitta gemensamma
              konkreta samarbetsområden. Det gäller att gå från vision till
              konkretion. Under årets lopp har man diskuterat till exempel helhetlig
              förvaltning av hav. Det finns behov av forskningsprogram för förvaltning
              av Arktis i en tid präglad av klimatförändringar. Detta kanske
              kunde vara ett arv efter det internationella polaråret. Vi har
              havsrättskonventionen, som talar om strandstaternas ansvar för
              att både värna och bruka havsresurserna, utmaningarna för sjöfarten
              och satellitövervakningen över regionen. Nuvarande kartor är inte
              pålitliga. Kustbevakningen möter nya utmaningar med ökade och
              nya aktiviteter. EU:s maritima strategi från 2007 ger både nya
              utmaningar och möjligheter.
            </seg>
            <seg n="e87b4744">
              Ett helt nytt område är marinbioprospektering. Det finns mikroorganismer
              i arktiska hav som kan användas för nya unika bioaktiva molekyler.
              Man kan säga att vi nu letar efter molekyler som vi förr letade
              efter olja.
            </seg>
            <seg n="236c233a">
              Vi har ett nationellt center för telemedicin i Tromsö i Norge
              som skapar globala nätverk. Det finns nio EU-projekt. Här skulle
              man kunna utveckla det bästa av det bästa på nordisk nivå och
              sedan skapa en europeisk nivå och utveckla innovationer och datorledd
              diagnostik.
            </seg>
            <seg n="e0bcb4ed">
              Övervakningen i nord gäller övervakning av miljön, marina ekosystem,
              fiske, akvakultur, resursförvaltningssystem, olje- och gasprospektering,
              maritima operationer, fartygstrafik och nationell säkerhet. Här
              kunde vi tillsammans använda Baltic Watch som förebild. Det vi
              har lärt om Östersjön är lika tillämpbart i norr.
            </seg>
            <seg n="3dacd8b2">
              Fru talman! Listan kan göras hur lång som helst, med Nordic Climate
              Cluster, näringslivssamarbetet, turism och kultur i nord. Det
              finns gott om frågor. Det finns gott om kunskap som skulle kunna
              bilda grunden till ett bra program för den nordliga regionen.
              Om Sveriges regering menar allvar med att det finns ett stort
              värde i det multinationella och regionala samarbete som bedrivs
              i norr vore det nu dags att utarbeta en svensk strategi för den
              nordliga regionen när man i oktober blir ordförandeland i Barentsrådet
              och sedan övertar det arktiska rådet efter två år.
            </seg>
            <seg n="69b23fef">
              Fru talman! Det har blivit modernt att vara arktisk. Även den
              svenska regeringen borde hänga med i trenden.
            </seg>
          </u>
          <note type="speaker" n="eda68dcd">
            Anf. 57 BJÖRN VON SYDOW (s):
          </note>
          <u who="bjorn_von_sydow_c2bfb3" xml:id="i-605d737e7e95dc43-0" n="f13b1dc0" next="i-5a08cfc7ee4124ca-0">
            <seg n="a77e0b4f">
              Fru talman! För ett år sedan förklarade Kosovos lagstiftande
              församling landet självständigt. För några dagar sedan har det
              markerats på olika sätt under fredliga former, såvitt jag förstår
              av medierapporteringen.
            </seg>
            <seg n="5c08cd4a">
              För närvarande har 54 stater erkänt Kosovo som en självständig
              stat. I Europa är det 33, en siffra som inkluderar Sverige. De
              kosovanska myndigheterna, politiska och andra, är engagerade i
              en process för att konsolidera denna stats institutioner.
            </seg>
            <seg n="271d4226">
              Jag hade tillfälle att besöka Kosovo för två veckor sedan i min
              egenskap av rapportör för Europarådets parlamentariska församling.
              Jag gjorde ett omfattande besök. Jag var i Priština, Mitrovica,
              Gjilan och Gračanica. Mitt huvudintryck är att det är ett vanligt
              värdigt liv som människor i Kosovo vill leva, oberoende av Kosovos
              internationella status.
            </seg>
            <seg n="f4bfbcc3">
              Jag tror att det kan vara möjligt att söka efter en sorts minsta
              gemensamma nämnare i det syftet och försöka komma fram till att
              varje människa i Kosovo ska ha samma rättsliga ställning som alla
              andra européer oberoende av i vilket sammanhang de ingår i Kosovo.
              Det kanske viktigaste är det rättsliga systemet, att få fram en
              trovärdig polis, åklagarmyndighet och domstolar. Med andra ord:
              Kosovo behöver the rule of law .
            </seg>
            <seg n="a62fce81">
              Europeiska unionens insats, Eulex, var ytterst nödvändig. Det
              är välkommet att den finns, men man konfronteras med mycket besvärliga
              problem. Ett är att förmå människor från de serbiska entiteterna
              och det albanska samhället att verkligen arbeta sida vid sida
              professionellt.
            </seg>
            <seg n="d150470e">
              Dessutom är de rättsliga förutsättningarna mycket invecklade.
              Det finns flera tusen, tiotusentals, ärenden som ligger. Det är
              en mycket osäker kvalitet i domstolssystemet. Det är en ytterst
              komplicerad fråga vilka lagar som egentligen ska ligga till grund
              för domstolarnas dömande. Är det Unmiks föreskrifter? Är det den
              nya parlamentariska församlingens i det självständiga Kosovo?
              Är det den tidigare jugoslaviska lagstiftningen? Är det internationella
              normer? Eulex är, som det heter, en statusneutral och teknisk
              mission, men en domare måste ha förutsättningar för att fungera.
            </seg>
            <seg n="a8c0e426">
              När jag mötte domare och åklagare i norra Mitrovica, den serbiska
              delen av Mitrovica, blev jag slagen, nästan gripen, av hur stora
              svårigheterna var för domare att i verkligheten kunna utöva sitt
              arbete. Man vill arbeta, men möjligheterna är än så länge mycket
              begränsade.
            </seg>
            <seg n="c7b22955">
              När jag kom tillbaka till Sverige fick jag reda på att den lagstiftande
              församlingen på nytt har varit ur stånd att välja en ombudsman,
              den kanske centrala funktionen för att upprätthålla de mänskliga
              rättigheterna i ett internationellt perspektiv.
            </seg>
            <seg n="2c99df12">
              Jag vill fästa kammarens och regeringens uppmärksamhet vid att
              Eulex måste få en effektivare verkligt professionell verksamhet
              särskilt när det gäller domstolarna i Kosovo. Utan domar, beslut
              av domstolar, kommer rättsordningen inte att kunna upprätthållas
              av de lägre myndigheterna, poliser och olika myndighetspersoner.
            </seg>
            <seg n="8d903e60">
              Jag anser att Europarådet, som är den centrala organisationen
              för de mänskliga rättigheterna, för the rule of law och för ett
              gott demokratiskt samhälle måste kunna arbeta, och jag vill säga,
              effektivare i Kosovo utan att för den skull komma i konflikt med
              den statusneutralitet som faktiskt alla dagens internationella
              organisationer arbetar under i Kosovo.
            </seg>
            <seg n="5988e875">
              Eulex, det vill jag framhålla för kammaren och även för regeringen
              när regeringen läser protokollen, behöver ytterligare stöd av
              medlemsstaternas regeringar för att kunna genomföra sin synnerligen
              viktiga mission. Jag vill fästa kammarens uppmärksamhet vid att
              min bedömning är att problemen är många. Utvecklingen har trots
              allt goda förutsättningar, men domstolsväsendet, ledamöter, är
              enligt min mening kärnan i stegen framåt, som vi hoppas.
            </seg>
          </u>
          <note n="f9fcdddb">
            Anf. 58 LENNART SACRÉDEUS (kd):
          </note>
          <u who="bjorn_von_sydow_c2bfb3" xml:id="i-5a08cfc7ee4124ca-0" n="f13b1dc0" prev="i-605d737e7e95dc43-0">
            <seg n="7e936f02">
              Fru talman! Cypernfrågan berörs i regeringens utrikespolitiska
              deklaration på s. 10 i varsamma och försiktiga formuleringar.
              Det mest slående beviset på Turkiets ovilja att samarbeta för
              en lösning i linje med FN kom den 15 november 1983. För att befästa
              sitt grepp över den ockuperade delen utropade den turkcypriotiska
              ledningen ensidigt området som en egen stat under namnet Turkiska
              republiken Nordcypern. Trots att denna handling har fördömts av
              FN och inget annat land än Turkiet har erkänt denna illegala utbrytarstat
              fortgår Turkiets militära ockupation av norra Cypern. Det innebär
              att 36 procent av öns och republikens territorium är ockuperat.
            </seg>
            <seg n="35a88237">
              Staden Famagustas stadsfullmäktige i exil, ledd av borgmästaren
              Alexis Galanos och vice borgmästaren Andreas Shopahas jag har
              träffat bägge dessa borgmästare i fjol har ställt sig bakom ett
              upprop till stadens ca 40 000 flyktingar och deras ättlingar.
              Man kallar uppropet för Ge din stad en röst. Det består av en
              deklaration där jag läser valda delar.
            </seg>
            <seg n="bfee0194">
              För det första: Det är oacceptabelt att staden Famagusta fortfarande,
              efter 33 år, har medborgare som lever som flyktingar i sitt eget
              hemland.
            </seg>
            <seg n="752b78ca">
              För det andra: Ockupationen av staden Famagusta med inhägnandet
              av en del av staden har berövat stadens lagliga medborgare deras
              egen stad. Detta utgör ett brott mot Europa och hela världen.
            </seg>
            <seg n="8f572bca">
              För det tredje: Europeiska unionen, i vilken Cypern är en medlemsstat
              och vilken Turkiet aspirerar att bli en del av, måste uttrycka
              den nödvändiga medvetenheten om de brott som begås mot en europeisk
              stad.
            </seg>
            <seg n="e84e5cb6">
              För det fjärde: Den fortsatta ockupationen av staden Famagusta
              är ett klart brott inte enbart mot de mänskliga rättigheterna
              utan också mot FN-resolutionen 550, vilken är bindande för alla.
            </seg>
            <seg n="72586d60">
              Som europé, som svensk, som kristdemokrat kan jag till fullo
              instämma i detta upprop från staden Famagustas exilbefolkning.
            </seg>
            <seg n="5b672634">
              Fru talman! På s. 5 i regeringens utrikespolitiska deklaration
              nämns, och det är värdefullt, att Sverige stöder FN:s Allians
              av civilisationer och deras arbete för att främja dialog mellan
              religioner. Den i dag vanligaste orsaken till att våra medmänniskor
              i denna värld utsätts för förföljelse, kränkningar och övergrepp,
              inte sällan med dödlig utgång, är just religiös tillhörighet och
              identitet. Hoten mot religiösa minoriteter håller på att bli ett
              allt större problem i vår värld.
            </seg>
            <seg n="093c75c9">
              Fru talman! De stora förbrytarna mot människor med religiös identitet
              och mot deras religionsfrihet är främst regimer som bygger på
              marxistisk eller islamistisk ideologi, även om dessa inte står
              för hela problematiken. Inte heller alla islamiska stater är repressiva
              i fråga om religionsfrihet, vilket tyvärr inte kan sägas om de
              marxistiska.
            </seg>
            <seg n="7b57d22c">
              Som jag tidigare nämnt i anförandet är det ett faktum att den
              enskilt vanligaste orsaken till att människor utsätts för förföljelse,
              kränkningar och övergrepp, inte sällan med dödlig utgång, i dag
              är religiös tillhörighet och identitet. I Indien är det den hinduiska
              majoriteten som står för förföljelser, i till exempel Irak är
              det den muslimska. Åtminstone tidigare har just de kristna varit
              de mest utsatta av alla religiösa minoritetsgrupper i världen,
              och jag tror inte att detta har förändrats efter det att konflikterna
              i Irak eskalerat i olika muslimska riktningar. När det gäller
              Irak får vi nämligen alarmerande rapporter om att de kristna syrianerna,
              assyrierna och kaldéerna i Irak utsätts för förföljelser som kan
              liknas vid etnisk och religiös resning.
            </seg>
            <seg n="3fd02e93">
              Fru talman! Det är inte slumpen att en stor andel av dem som
              har sökt sig till frihet i vårt land har gjort det till följd
              av religiös förföljelse.
            </seg>
            <seg n="1d7a121d">
              Fru talman! Jag vill också uttrycka att vi kristdemokrater ser
              med oro på den rättsprocess som drivs sedan slutet av förra året
              mot Sankt Gabriel-klostret i Midyat i sydöstra Turkiet. Vi vill
              framhålla Turkiets skyldighet att upprätthålla mänskliga fri-
              och rättigheter där religionsfriheten och skyddet av minoriteter
              spelar en helt grundläggande roll. Tillsammans med min partikollega
              Annelie Enochson har jag aktualiserat denna fråga tidigare i form
              av en skriftlig fråga till utrikesminister Carl Bildt.
            </seg>
            <seg n="8f8e3b4a">
              Fru talman! Tillsammans med Ulrika Karlsson, Moderaterna, Fredrick
              Federley, Centern, Cecilia Wigström, Folkpartiet, och Bodil Ceballos,
              Miljöpartiet, har jag nominerat katoliken och kristdemokraten
              Oswaldo Payá från Kuba till Nobels fredspris. Han är en ledare
              med personlig integritet som vill och kan bygga broar mellan olika
              grupper. Kubas dissidenter har med Varelaprojektet, en namninsamling
              för en ny demokratisk grundlag, velat bryta landets isolering
              och för första gången bli sedda och erkända av landets övriga
              befolkning.
            </seg>
          </u>
          <note n="9a31b64c">
            Detta insåg USA:s tidigare president Bill Clinton tillsammans
            med landets kongress redan 1998 när lagen om internationell religionsfrihet,
            kallad The International Religious Freedom Act, instiftades och
            presidenten inrättade den nationella kommissionen The US Commission
            on International Religious Freedom. Syftet var att övervaka den
            internationella utvecklingen av tanke-, samvets- och religionsfrihet.
            Syftet var också att försäkra sig om att internationell religionsfrihet
            främjades och integrerades i alla aspekter av USA:s utrikespolitik.
          </note>
          <note type="speaker" n="276c1838">
            Anf. 59 PETER RÅDBERG (mp):
          </note>
          <u who="peter_radberg_0a5fb2" xml:id="i-b7ff70d8d14001de-0" n="52ad2b39">
            <seg n="e0d7f221">
              Fru talman! Jag kommer under de sex minuter som jag har till
              mitt förfogande att tala om Gazakonflikten, Natomedlemskap och
              ett ökat nordiskt samarbete på försvarssidan.
            </seg>
            <seg n="76ade62a">
              Jag börjar med Gazakonflikten. Redan innan Israels attack mot
              Gaza var det ingen överdrift att likna Gaza vid ett koncentrationsläger,
              där befolkningen fråntagits sitt människovärde. En och en halv
              miljon palestinier är inspärrade på en 360 kvadratmeter stor yta,
              vilket motsvarar en tredjedel av Ölands yta.
            </seg>
            <seg n="099673ec">
              Jag vill vara mycket tydlig med att understryka att jag inte
              under några förhållanden försvarar Hamas raketskjutningar mot
              Israel. Tvärtom det är också ett brott mot folkrätten som ska
              fördömas med all kraft.
            </seg>
            <seg n="a39ed26c">
              Men det brott som Israel har gjort sig skyldigt till står inte
              i proportion till de brott som Hamas har begått. Israel är en
              ockupationsmakt sedan 40 år tillbaka. Israel är det land i världen
              som har brutit flest gånger mot FN:s resolution utan att världen
              har reagerat. Vilket annat land har kunnat föra krig mot ett försvarslöst
              folk utan att världen har protesterat?
            </seg>
            <seg n="6abc1f0a">
              I regeringsdeklarationen deklarerade Fredrik Reinfeldt högtidligt
              att folkrätten är central för den borgerliga regeringen. När det
              gäller Israels krig mot Hamas tog det två veckor innan utrikesminister
              Carl Bildt tog ordet folkrätt i sin mun. Han sade efter ett antal
              intervjuer den 8 januari att Israel förmodligen har brutit mot
              folkrätten.
            </seg>
            <seg n="307d8e14">
              Miljöpartiet ifrågasätter starkt regeringens ambition att folkrätten
              är central. Folkrätten verkar gälla olika beroende på vilka som
              berörs.
            </seg>
            <seg n="ccd3068c">
              Huvudfrågan till regeringen är ändå: Vilken är Sveriges Mellanösternpolitik
              i dag? Om man läser utrikesdeklarationen ser man att Sverige ska
              vänta och se vad USA eller EU kommer att göra. Egna utrikespolitiska
              initiativ för Mellanöstern lyser tyvärr med sin frånvaro i Carl
              Bildts tal.
            </seg>
            <seg n="377d654f">
              Om knappt ett halvår är Sverige ordförandeland för EU. Då har
              Sverige ett ypperligt tillfälle att ta initiativ till att fredsprocessen
              kommer i gång i Mellanöstern. Ett sätt att sätta press på Israel
              är att börja med att suspendera det utökade associationsavtalet
              som planeras att träda i kraft den 1 april i år.
            </seg>
            <seg n="6b183fc0">
              Vidare måste Sverige och EU verka för att FN antar en resolution
              som möjliggör att världssamfundet får skicka fredstrupper till
              Gaza och till de ockuperade områdena.
            </seg>
            <seg n="6a25ae60">
              Nu går jag över till svensk säkerhetspolitik. Till sommaren kommer
              Sverige för första gången att stå värd för den största Natoövningen
              någonsin i vår historia. Det är Natos snabbinsatsstyrka som ska
              träna på svensk mark. Nato har två syften med övningen i Sverige.
              Det ena är att träna sina stridsplan för att kunna slå till snabbt
              någonstans i världen där Nato känner sig hotat. Det andra är att
              skydda nya olje- och gasfyndigheter i Barents hav, som kan bli
              verklighet inom en snar framtid när isen smälter. Det är av den
              anledningen som Sverige upplåter svensk mark för åtta Natoländer
              att öva på.
            </seg>
            <seg n="46e37608">
              Min fråga är: Vilket syfte har regeringen med att säga ja till
              Natoövningen? Britterna kommer med ett hangarfartyg som har en
              besättning på 1 000 sjömän. Med största sannolikhet är det kärnvapenbestyckat.
              Hur ska regeringen hantera att britterna kommer med kärnvapen
              på svensk mark? Regeringen har sagt att man inte ska ta upp frågan
              om Natomedlemskapet under den här mandatperioden, och det tycker
              jag är bra. Men när man står värd för den här typen av Natoövningar
              skickar det en helt annan signal än den som regeringen säger sig
              företräda. Den här övningen är så nära ett Natomedlemskap man
              över huvud taget kan komma.
            </seg>
            <seg n="b3938db5">
              Carl Bildt sade i sitt anförande att regeringen under våren kommer
              att redogöra för Sveriges samarbete med Nato. Jag ser med spänning
              fram mot den skrivelsen.
            </seg>
            <seg n="aad3298b">
              Fru talman! Man får vara både blind och döv om man inte ser att
              den nuvarande regeringen närmar sig Nato med stormsteg trots att
              den säger motsatsen. Världen blir inte säkrare genom att man bygger
              upp större och fler militära pakter. Händelsen i Georgien i höstas
              kastar en mörk skugga över Ryssland. Vad gör regeringen i ett
              sådant här läge? Jo, man närmar sig världens största militära
              makt med stormsteg.
            </seg>
            <seg n="02dfccb9">
              Sverige har en unik möjlighet att vara en bricka mellan Ryssland
              å den ena sidan och Nato å den andra. Den möjligheten går tyvärr
              förlorad genom att man helhjärtat står värd för den här typen
              av Natoövningar. Regeringen tar tyvärr inte heller några egna
              initiativ till att förändra svensk utrikespolitik. Vi vill som
              vanligt gå i USA:s eller EU:s ledband utan att själva ta några
              egna initiativ.
            </seg>
            <seg n="97aeb822">
              När det gäller det nordiska försvarssamarbetet gläds jag dock
              över att Carl Bildt ser den före detta norska försvarsministern
              Thorvald Stoltenbergs idérapport om ett fördjupat nordiskt försvarssamarbete
              med positiva ögon. Miljöpartiet har sedan partiets barndom framhållit
              vikten av ett ökat nordiskt samarbete på försvars- och säkerhetsområdet.
              Miljöpartiet ser att vi kan utöka försvarssamarbetet med de nordiska
              länderna på en rad områden. Det gäller allt från gemensamma förband,
              materielanskaffning, övningsverksamhet och internationella insatser.
            </seg>
            <seg n="2d84a02c">
              Ett ökat samarbete mellan de nordiska länderna på försvarsområdet
              gör inte bara att vi kommer att spara pengar, utan också att effektiviteten
              kommer att öka.
            </seg>
          </u>
          <note n="bcc3f4ce" type="speaker">
            Anf. 60 LENNART SACRÉDEUS (kd) replik:
          </note>
          <u who="lennart_sacredeus_149cc5" xml:id="i-96bb8687213770f4-0" n="c6bdc1f2">
            <seg n="3d4ca6d4"/>
            <seg n="4abfde01">
              Fru talman! Jag vill tacka Peter Rådberg för ett engagerat anförande.
              Jag begärde ordet därför att du formulerar dig i termer av Israels
              krig mot Hamas. Är det inte också Hamas krig mot Israel?
            </seg>
            <seg n="610af14a">
              Jag är den första att tillstå att det är en djup tragedi när
              1 300 människor dödas. Det är en ofantlig tragedi när 400, eller
              kanske ännu fler, barn mister livet. Jag är inte här för att på
              något sätt ringakta det eller beskriva det som någonting annat
              än något djupt tragiskt.
            </seg>
            <seg n="2a5f5100">
              Men, Peter, hade inte du och Miljöpartiet vunnit i ditt anförande
              på att lyfta fram att Hamas i sju åtta år har riktat raketer mot
              israeliska städer och att man också skulle kunna tala om Hamas
              krig mot Israel?
            </seg>
            <seg n="ad303151">
              Jag är inte jude själv, men det finns 20 000 judar i Sverige.
              Det är inte många. Det är inte det lättaste att vara jude i det
              här landet. De har blivit utsatta för en hel del förföljelse i
              vårt land, och vi ska vara varsamma med språket.
            </seg>
          </u>
          <note type="speaker" n="e8d5cec6">
            Anf. 61 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-1603eb747958eee7-0" n="52ad2b39" next="i-1ea885fee2d8d8f4-0">
            <seg n="78cb22db">
              Fru talman! Lennart Sacrédeus hörde att jag sade att jag tar
              bestämt avstånd från Hamas raketskjutningar. Jag noterade det
              tydligt.
            </seg>
            <seg n="bde3d31b">
              Men man måste ändå se proportionerna i detta. Det brott som Israel
              begår mot folkrätten står inte i proportion till det brott som
              Hamas begår. Det är egentligen det jag vill kasta ljus på.
            </seg>
            <seg n="1e13202c">
              Gaza har 1,5 miljoner invånare på en tredjedel av Ölands yta.
              De har ingenstans att ta vägen. Där går Israel in med full kraft
              och dödar 1 300 människor. Detta står världen tyst inför. Då kan
              man inte som svensk parlamentariker bara stå och titta på. Då
              måste man agera.
            </seg>
            <seg n="a2614e20">
              Jag vill naturligtvis att regeringen ska agera. Men tyvärr tar
              inte Carl Bildt upp detta. Det tog två veckor för Carl Bildt innan
              han använde orden att bryta mot folkrätten, vilket var uppenbart
              redan efter två timmars krig. Detta tycker jag var ett flagrant
              misstag.
            </seg>
          </u>
          <note n="3c909554">
            Anf. 62 LENNART SACRÉDEUS (kd) replik:
          </note>
          <u who="peter_radberg_0a5fb2" xml:id="i-1ea885fee2d8d8f4-0" n="52ad2b39" prev="i-1603eb747958eee7-0">
            <seg n="e2266694">
              Fru talman! Då ber jag verkligen Peter Rådberg så mycket om ursäkt
              för att jag inte noterade det i ditt inlägg. Det var beklagligt.
              Men det är bra om du gjorde ett tydligt avståndstagande från Hamas.
            </seg>
            <seg n="39d581fc">
              Om man ska nå respekt hos bägge sidor tror jag inte att man vinner
              på att tala om proportioner. Jag tror inte att konflikten handlar
              om vem som är mest ond eller mest god, utan vi har ett ansvar
              gentemot bägge sidor att verka för fred och försoning.
            </seg>
            <seg n="d713bfce">
              Du säger att befolkningen i Gaza inte har någonstans att ta vägen.
              Med Hamas militära maktövertagande och det sätt som de styr Gaza
              på har de satt sin egen befolkning i en gisslanliknande situation.
            </seg>
            <seg n="57597672">
              Jag vill än en gång vädja om att vi är så varsamma som möjligt
              i tonläget i den här frågan med tanke på det stora antal invandrade
              från Mellanöstern och den lilla judiska minoritet vi har.
            </seg>
          </u>
          <note type="speaker" n="271dd93d">
            Anf. 63 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-b7ff70d8d14001de-1" n="52ad2b39">
            <seg n="4949fcbf">
              Fru talman! Jag håller helt med Lennart Sacrédeus om att det
              måste bli en försoning mellan dessa två folkgrupper i framtiden.
              Jag håller med om det till etthundra procent. Miljöpartiet arbetar
              med full kraft för att just få de här två grupperna att komma
              sams. Det är därför det gör mig så beklämd att utrikesministern
              inte kan ta till de kraftiga orden och fördöma och å andra sidan
              hitta en väg ut. Det är mitt budskap.
            </seg>
            <seg n="30393b14">
              Den här otroligt starka militärmakten Israel går in i det här
              lilla området med full kraft och skjuter ned FN-byggnader och
              byggnader som vi har betalat med skattepengar, och Sverige och
              FN gör väldigt lite.
            </seg>
            <seg n="f4b15545">
              Jag håller helt med Lennart Sacrédeus om att vi måste titta framåt,
              och då måste de här två folkgrupperna samsas så gott det går.
            </seg>
          </u>
          <note type="speaker" n="2537b5c2">
            Anf. 64 ANNE LUDVIGSSON (s):
          </note>
          <u who="anne_ludvigsson_89c2d2" xml:id="i-16a1bb023b39b2b5-0" n="d40262b5" next="i-a10a0b2ccfef1d40-0">
            <seg n="e62d649f">
              Herr talman! Jag ska prata om mänskliga rättigheter i Turkiet
              och norra Cypern. När jag pratar om mänskliga rättigheter inkluderar
              jag kvinnors rättigheter. Jag vill nämna det inledningsvis. Det
              är inte alla som gör det. Jag nämner det inte mer i mitt anförande.
            </seg>
            <seg n="6825d4de">
              EU:s krav på reformer i Turkiet inför medlemskapet har varit
              en drivande kraft för den demokratiska utvecklingen i landet.
              Fram till 2007 gick reformarbetet relativt bra. Det fanns förhoppningar
              om reformer på MR-området. Förväntningarna var stora bland kurder,
              minoritetsgrupper och kvinnorörelsen i Turkiet och även internationellt.
            </seg>
            <seg n="6b33b3bc">
              De senaste åren har reformarbetet nästan helt avstannat. År 2008
              blev även det ett förlorat EU-år. En orsak var den inrikespolitiska
              kris som utlöstes i samband med riksåklagarens försök att förbjuda
              regeringspartiet.
            </seg>
            <seg n="595669eb">
              Negativa signaler från EU och flera av EU:s medlemsländer när
              det gäller Turkiets medlemskap har naturligtvis inte varit ett
              stöd för Turkiets reformprocess och den inhemska befolkningens
              tro på ett medlemskap. Sverige är tydligt i den frågan, och det
              uppskattar jag. Vi stöder alla att det är ett fullvärdigt medlemskap
              som gäller för Turkiet när den dagen kommer.
            </seg>
            <seg n="c1969e55">
              Efter hotet om stängning, som inte verkställdes, verkar ändå
              regeringspartiet välja att ha goda relationer med armén i stället
              för med det civila samhället. Viljan till reformer för demokrati
              och mänskliga rättigheter verkar ha ebbat ut.
            </seg>
            <seg n="a4674c74">
              Kurderna och flera minoritetsgrupper saknar fortfarande sina
              mänskliga rättigheter, rätten till sin kulturella historia och
              sitt språk. Utan en lösning av den kurdiska frågan blir det aldrig
              demokrati i Turkiet.
            </seg>
            <seg n="4543a3d9">
              Ett steg i rätt riktning är den statliga tv-kanal som nu har
              öppnats och som sänder på kurdiska, men det räcker inte. Jag hoppas
              att detta med tv-kanalen inte bara är ett spel för gallerierna.
            </seg>
            <seg n="2a3336e8">
              Regeringspartiet AKP måste visa en starkare vilja till förändring
              med lika rättigheter för alla medborgare i Turkiet. Man måste
              visa att man är ett demokratiskt alternativ som kan bryta militärens
              eviga maktställning och reformera Turkiet. I det här arbetet behöver
              Turkiet och det turkiska civilsamhället EU:s och Sveriges stöd.
              Jag vill att Sverige tar vara på denna möjlighet under ordförandeskapet.
            </seg>
            <seg n="cc5efea7">
              I slutet av mars är det kommunalval i Turkiet. Oron är stor för
              att valet inte kommer att genomföras på ett demokratiskt sätt
              framför allt i de sydöstra delarna av Turkiet. Det är viktigt
              att vi i riksdagen och i våra respektive partier bevakar detta.
            </seg>
            <seg n="10cc5602">
              Herr talman! En annan fråga som jag vill lyfta upp här handlar
              om Cyperns framtid. Efter att nyligen ha besökt norra Cypern kan
              jag konstatera att situationen för människor där är ganska svår.
              Den norra delen av Cypern, som röstade ja till ett enande av Cypern,
              har nu straffats med isolering och utanförskap från EU-gemenskapen.
              EU kan inte längre blunda för den här situationen och enbart lyssna
              på den del av Cypern som blivit medlem av EU och därmed fått en
              rad fördelar och dessutom kan lägga in sitt veto mot EU-insatser.
            </seg>
            <seg n="af628b1d">
              Isoleringen leder dessutom till ett ökat beroende av Turkiet,
              vilket jag inte tror att vare sig EU eller den södra delen av
              Cypern egentligen gillar. Människor på norra Cypern fråntas sina
              självklara mänskliga rättigheter.
            </seg>
            <seg n="9dbfbe3b">
              Herr talman! Isoleringen av norra Cypern måste få ett slut. FN:s
              generalsekreterare har i ett uttalande den 3 december 2007 tydligt
              deklarerat att handel, socialt, kulturellt och sportsligt utbyte
              ökar möjligheterna till ett enat Cypern. Sverige bör göra sin
              röst hörd i EU för mänskliga rättigheter också på norra Cypern.
              De förhandlingar om ett enat Cypern som pågår stöds av både EU
              och FN. Det är väldigt bra, men vi vet inte hur detta löses. Under
              den här tiden måste också människor på norra Cypern få sina mänskliga
              rättigheter.
            </seg>
          </u>
          <note n="b515a09e">
            Anf. 65 LENNART SACRÉDEUS (kd) replik:
          </note>
          <u who="anne_ludvigsson_89c2d2" xml:id="i-a10a0b2ccfef1d40-0" n="d40262b5" prev="i-16a1bb023b39b2b5-0">
            <seg n="4cf55897">
              Herr talman! Jag vill tacka Anne Ludvigsson för hennes anförande.
              Jag vill ta upp det som hon nämnde om att isoleringen av norra
              Cypern måste få ett slut. Vill Socialdemokraterna att den norra
              delen av Cypern ska erkännas som ett eget land? Det är bara Turkiet
              som har erkänt detta som ett eget land. Jag nämnde i mitt anförande
              vad som skedde den 15 november 1983 när man utropade den turkiska
              republiken på norra Cypern. Vill Socialdemokraterna att Sverige
              ska gå emot samtliga FN-resolutioner som gäller Turkiet och som
              ger landet rätt till en återförening och att den turkiska militära
              ockupationen ska hävas?
            </seg>
            <seg n="8941f87b">
              När man besöker cyprioterna ser man ett stort lidande ännu i
              dag efter 35 år där så många människor lever i exil på sin egen
              ö.
            </seg>
          </u>
          <note type="speaker" n="45e51abf">
            Anf. 66 ANNE LUDVIGSSON (s) replik:
          </note>
          <u who="anne_ludvigsson_89c2d2" xml:id="i-16a1bb023b39b2b5-1" n="d40262b5" next="i-a10a0b2ccfef1d40-1">
            <seg n="42274e78">
              Herr talman! Jag har, som sagt var, haft möjlighet att resa runt
              på norra Cypern och prata med människor. Därmed har jag också
              bildat mig historiskt. Vi är inte helt uppdaterade om hela bakgrunden
              när det gäller konflikten mellan grek- och turkcyprioterna. Det
              är viktigt att ha med sig hela historiebilden.
            </seg>
            <seg n="11e16079">
              Jag pratar inte om att erkänna den norra delen som en egen republik.
              Vi socialdemokrater ser ett framtida enat Cypern som den lösning
              som vi ska arbeta för. Det jag menar med mitt anförande är att
              jag tycker att det är helt orimligt med isoleringen och de konsekvenser
              som den får för människor som lever och bor på norra Cypern. Jag
              sade också att det finns uttalanden av FN:s generalsekreterare
              Ban Ki Moon om att den här isoleringen inte är acceptabel.
            </seg>
          </u>
          <note n="6008eeb2">
            Anf. 67 LENNART SACRÉDEUS (kd) replik:
          </note>
          <u who="anne_ludvigsson_89c2d2" xml:id="i-a10a0b2ccfef1d40-1" n="d40262b5" prev="i-16a1bb023b39b2b5-1">
            <seg n="2d61d198">
              Herr talman! Jag vill tacka Anne Ludvigsson för det klarläggande
              beskedet. Det är viktigt för den socialdemokratiska politiken
              att Sverige nu inte får ett besked att det största oppositionspartiet
              i riksdagen anser att den norra delen av Cypern, den ockuperade
              delen av Cypern, ska erkännas som en egen stat.
            </seg>
            <seg n="9b75df7f">
              Är det inte så att det är den militära ockupationen av norra
              Cypern, Anne Ludvigsson, som har försatt befolkningen där i denna
              isolering? Är det inte också så att en stor inflyttning av turkar
              från Anatolien har försatt den turkcypriotiska befolkningen i
              minoritet på norra delen av ön och även att militären utgör en
              stor del av befolkningen? Vilket ansvar anser Anne Ludvigsson
              och Socialdemokraterna att Turkiet med sin militär, politik och
              ockupation har för att befolkningen på norra Cypern har isolerats?
              Vilket ansvar har man för att den stora inflyttningen av turkiska
              medborgare från Turkiet har gjort att turkcyprioterna är i minoritet
              på norra delen av ön?
            </seg>
          </u>
          <note type="speaker" n="7f99d932">
            Anf. 68 ANNE LUDVIGSSON (s) replik:
          </note>
          <u who="anne_ludvigsson_89c2d2" xml:id="i-db956cb1f63b005c-0" n="d40262b5">
            <seg n="7d2ade4f">
              Herr talman! Som jag sade tidigare har jag fått en historisk
              bakgrund som sträcker sig längre bort än 1974. Det är viktigt
              att ta med sig.
            </seg>
            <seg n="1f00a15e">
              Fokus handlar om den situation som människorna på norra Cypern
              lever i. Isoleringen leder till precis det Lennart vill jobba
              mot, nämligen att Turkiet får större och större inflytande på
              norra delen av Cypern. Det gynnar inte någon. Det är också helt
              rätt att det finns många inflyttade från Turkiet.
            </seg>
            <seg n="454d3f25">
              Jag vill se ett enat Cypern där grekcyprioter och turkcyprioter
              kan leva sida vid sida. Jag önskar inget hellre än att förhandlingsprocessen
              mellan de båda presidenterna blir lyckad. Jag står helt bakom
              generalsekreterare Ban Ki Moons uttalande om att isoleringen inte
              leder i rätt riktning.
            </seg>
          </u>
          <note type="speaker" n="cc9277ae">
            Anf. 69 AMINEH KAKABAVEH (v):
          </note>
          <u who="amineh_kakabaveh_08f6a8" xml:id="i-52875fccaa67a442-0" n="533192f1">
            <seg n="e9ae49ad">
              Herr talman! Jag skulle vilja lyfta upp den kurdiska frågan som
              en av de stora konfliktfrågorna i Mellanöstern efter Palestinafrågan.
            </seg>
            <seg n="cc303bad">
              De kurdiska folken lever i dag främst i Turkiet, Iran, Irak och
              Syrien. I dag pågår ett utnötningskrig mellan Turkiet och kurdgerillan.
              Den turkiska staten försöker lösa frågan om kurdernas rättigheter
              med våld i stället för att försöka få till en förhandlingslösning.
              Turkiets bristande respekt för kurdernas mänskliga, ekonomiska,
              politiska, språkliga och kulturella rättigheter har varit ett
              av hindren för landets anslutning till EU. Turkiet har de facto
              försökt att övertyga EU om att dessa frågor har beaktats genom
              juridiska reformer som tillåter kurderna att publicera och använda
              sitt språk i etermedier samt även i privatundervisning i kurdiska
              språket. Dessa steg är dock inget annat än kosmetiska förändringar
              för det kurdiska folket. Det kurdiska språket och kurdisk kultur
              lever under fortsatt förtryck. Det tycks som om Turkiet inte ännu
              är berett att garantera de rättigheter som stipuleras av Europeiska
              rådet, Europarådets ramkonvention för skydd av nationella minoriteter
              och Europastadgan för regionala språk och minoritetsspråk.
            </seg>
            <seg n="c3f770a1">
              Turkiet är nu en kandidat för medlemskap i EU och har ännu inte
              uppfyllt de politiska kriterier som antogs av Europarådet 1993
              i Köpenhamn när det gäller mänskliga rättigheter och respekt för
              och skydd av minoriteter. Turkiet har faktiskt ännu inte erkänt
              kurderna som en minoritet. Blotta användandet av benämningarna
              kurd, kurdiska språket och Kurdistan är kriminaliserat.
            </seg>
            <seg n="8d736fba">
              Sverige måste i EU driva frågan om kurdernas legitima mänskliga
              rättigheter i Turkiet som ett villkor för Turkiets medlemskap
              i EU. Samtidigt har Sverige många kontakter med det kurdiska folket,
              och många kurder bor i Sverige i dag. Sverige har därför goda
              förutsättningar att under sitt EU-ordförandeskap lyfta upp den
              kurdiska frågan och ta initiativ till en konferens i frågan. Syftet
              med denna konferens ska vara att få i gång en fredlig process
              för att tillgodose kurdernas rättigheter i alla länder men särskilt
              när det gäller den kurdiska frågan i Turkiet. Vänsterpartiet anser
              därför att regeringen bör ta initiativ till en konferens om en
              fredsprocess mellan Turkiet och kurderna.
            </seg>
            <seg n="622755fe">
              När det gäller den kurdiska delen av Iran känner utrikesministern
              och alla vi andra mycket väl till den islamiska regimens angrepp
              mot det egna folket och särskilt mot kurderna. Den dagliga repressionen
              är bekant för många av oss. Den består av tortyr, fängslanden,
              avrättningar, hot och våld mot folket. Stening av kvinnor och
              förtryck av kvinnor är några av de hot som hör till vardagen.
              Kvinnors rättigheter och rättsliga ställning är svaga, nästan
              obefintliga.
            </seg>
            <seg n="5dccf96c">
              EU:s och Sveriges handel med Iran ökar. Det är tydligt att den
              kritiska dialogen inte fungerar. Sverige har goda förutsättningar
              att påverka EU:s hållning att få i gång mer kraftiga åtgärder
              när det gäller mänskliga rättigheter i allmänhet och särskilt
              när det gäller kurderna i Iran och kvinnornas rättigheter i Iran
              och Kurdistan.
            </seg>
          </u>
          <note type="speaker" n="1da6eb9a">
            Anf. 70 OLLE THORELL (s):
          </note>
          <u who="olle_thorell_ed820b" xml:id="i-f8aab6385ceb56e8-0" n="6dcf408d" next="i-d474fa0664d450ab-0">
            <seg n="8451df94">
              Herr talman! Jag kommer att ägna mitt inlägg åt att tala om två
              saker. Först vill jag säga något om Osloprocessen för ett internationellt
              förbud mot klustervapen. Därefter vill jag också tala om utvecklingen
              i Asien.
            </seg>
            <seg n="1b705d5f">
              Den 3 december i fjol samlades närmare 100 länder i Oslo för
              att skriva under ett avtal om förbud mot klustervapen. Sverige
              var en av undertecknarna, och det är glädjande. Men allt är inte
              frid och fröjd i och med detta. Historien förskräcker. Regeringen
              har släpat fötterna efter sig och har intagit skiftande positioner
              under Osloprocessens gång.
            </seg>
            <seg n="ef0e41b9">
              Först var regeringen svagt positiv. Efter det svängde regeringen
              och verkade för ett undantag för den svenska bombkapsel 90. Utrikesministern
              förlöjligade hela processen och menade att den inte spelade någon
              egentlig roll. Efter starkt tryck inte bara från oss i oppositionen
              utan från hela riksdagen, fredsrörelsen och stora delar av det
              civila samhället svängde regeringen slutligen. Ett par veckor
              före Oslokonferensen meddelade man att man skulle skriva under.
              Det var förstås ett positivt besked.
            </seg>
            <seg n="f7f16a47">
              Men det finns fortfarande anledning till oro. Det finns inga
              besked om hur fort regeringen ämnar ratificera avtalet. Det finns
              inte heller något besked om när man tänker skrota bk 90, vilket
              vi är ålagda att göra enligt avtalet. Konventionen är så skriven
              att länder har upp till hela 16 år på sig att ratificera avtalet
              och göra sig av med sina klustervapen. Utrikesministern verkar
              inte ha någon särskild brådska. I en interpellationsdebatt med
              mig i kammaren före jul menade han att det kunde ta upp till ett
              decennium och kosta ungefär en halv miljard att göra sig av med
              bk 90. Det duger inte, anser vi. Vi kräver att regeringen så snart
              som möjligt ratificerar avtalet och skyndsamt påbörjar skrotningen
              av bk 90.
            </seg>
            <seg n="c4d7c34f">
              Sverige har sedan många år haft en ledande position inom nedrustningsområdet,
              men med den här regeringen riskerar vi att tappa tätpositionen
              och i stället vara nödbedda och hänga på längst bak i kön. Det
              duger inte.
            </seg>
            <seg n="8e389ff6">
              Herr talman! Låt mig nu säga något om utvecklingen i Asien, först
              om Kina.
            </seg>
            <seg n="88957b78">
              Efter sommar-OS i Peking har fokus flyttats från Kina. Inför
              spelen var det en livlig debatt, som var mycket folkbildande och
              bra både här i kammaren och i medierna, om situationen i Kina.
              Det har nu blivit betydligt tystare. Det är synd, för Kina är
              precis lika viktigt nu som det var då. OS förbättrade inte respekten
              för de mänskliga rättigheterna i Kina. I och för sig har den personliga
              friheten ökat för de allra flesta kineser, och den snabba tillväxten
              sedan 1979 har lyft upp hundratals miljoner människor ur fattigdom.
              Det är en oerhörd prestation som Kina har lyckats med.
            </seg>
            <seg n="a4dd93c1">
              Men det ursäktar inte på något vis de kränkningar av mänskliga
              rättigheter som pågår varje dag i Kina. Journalister spärras in,
              Internet övervakas av 50 000 Internetpoliser, arbetare utnyttjas
              hänsynslöst, flest dödsstraff i världen utdöms i Kina, religionsfriheten
              är inskränkt och minoriteter förvägras sina rättigheter. Jag hoppas
              att regeringen under sitt ordförandeskap i EU senare i år kommer
              att driva en fortsatt kritisk dialog med Kina om dessa och andra
              frågor.
            </seg>
            <seg n="05dbea23">
              Jag vill också säga något om arbetstagares rättigheter i Asien.
            </seg>
            <seg n="553c7ca0">
              Vi socialdemokrater anser att kampen för arbetstagares rättigheter
              är oerhört viktig. Fackliga rättigheter är också mänskliga rättigheter.
              Att ha rätt att organisera sig och teckna avtal med arbetsgivaren
              är grundläggande för att kunna få en rättvis fördelning i ett
              samhälle. Den kampen har vi i Sverige fört i över 100 år, men
              kampen pågår fortfarande i många länder, inte minst i Asien.
            </seg>
            <seg n="b31de43d">
              I Kina kan arbetare inte fritt organisera sig, och där utnyttjas
              arbetskraft ofta hänsynslöst. De lagar som faktiskt finns kan
              vara välskrivna men implementeras alltför dåligt.
            </seg>
            <seg n="d978e1dc">
              I Thailand finns ett par miljoner burmesiska migrantarbetare,
              som ofta arbetar under slavlika förhållanden, inte sällan med
              att städa hotellrum för semestrande svenskar. Alltsomoftast har
              de dessa förhållanden med regimens och polisens goda minne, och
              det är helt oacceptabelt. Regeringen borde utnyttja sina goda
              relationer med Thailand och försöka påverka landets regim att
              få en ändring till stånd.
            </seg>
            <seg n="c93d63c8">
              I Sydkorea, som är en av väldigt få riktiga demokratier i regionen,
              är situationen också alarmerande. Det var fackföreningsrörelsen
              och studenterna som satte i gång demokratiseringsprocessen i Sydkorea
              på 80-talet. Nu är de fackliga rättigheterna starkt hotade. Regeringen
              där har inte ratificerat ILO:s konventioner om rätten att organisera
              sig. Man använder sig av en speciallagstiftning om disturbance
              of business för att stenhårt slå ned på fackliga aktivister. Fackligt
              aktiva trakasseras och fängslas kortare eller längre perioder
              på väldigt tveksamma grunder. Ordföranden för den största fackliga
              organisationen KCTU fängslades den 2 december och sitter fortfarande
              inlåst. Kraven som facken har där är grundläggande och helt rimliga.
              Man vill ha rätt att organisera sig och teckna avtal för sina
              medlemmar.
            </seg>
            <seg n="7e4ba206">
              Brotten mot dessa rättigheter är helt oacceptabla. Sverige har
              representanter i ILO och OECD. Vi anser att de här flagranta brotten
              mot fackliga rättigheter måste tas upp där och att Sverige i sina
              kontakter med Sydkorea ska verka för att de grundläggande fackliga
              rättigheterna respekteras.
            </seg>
            <seg n="5a56accf">
              Den utrikespolitiska debatten var härmed avslutad.
            </seg>
          </u>
          <note n="4f96d201">
            3 § Anmälan om fördröjda svar på interpellationer
          </note>
          <note n="451c3c6f">
            Till riksdagen hade inkommit följande skrivelser:
          </note>
          <note n="e06dd6fa">
            Interpellation 2008/09:265
          </note>
          <note n="10b2616c">
            Interpellation 2008/09:265 Glasriket
          </note>
          <note n="d286e7c8">
            Interpellationen kommer att besvaras fredagen den 20 februari
            2009.
          </note>
          <u who="olle_thorell_ed820b" xml:id="i-d474fa0664d450ab-0" n="6dcf408d" prev="i-f8aab6385ceb56e8-0">
            <seg n="4a38e650">
              Skälet till dröjsmålet är sjukdom.
            </seg>
            <seg n="b48254ef">
              Skälet till dröjsmålet är redan inbokade engagemang.
            </seg>
            <seg n="b48254ef">
              Skälet till dröjsmålet är redan inbokade engagemang.
            </seg>
            <seg n="b48254ef">
              Skälet till dröjsmålet är redan inbokade engagemang.
            </seg>
            <seg n="5ffa7531">
              KOM(2008)727
            </seg>
          </u>
          <note n="95462dfa">
            Fredrik Ahlén
          </note>
          <note n="68894e24">
            Interpellation 2008/09:326
          </note>
          <note n="0f9d68ae">
            Interpellation 2008/09:326 A-kassan och deltidsbrandmännen
          </note>
          <note n="0cb7c2cc">
            Interpellationen kommer att besvaras fredagen den 3 april 2009.
          </note>
          <note n="98f665a8">
            Karin Renman
          </note>
          <note n="f81fb5cd">
            Interpellation 2008/09:329
          </note>
          <note n="3cc2f761">
            Interpellation 2008/09:329 OSA för personer med tidigare missbruksproblem
          </note>
          <note n="0cb7c2cc">
            Interpellationen kommer att besvaras fredagen den 3 april 2009.
          </note>
          <note n="98f665a8">
            Karin Renman
          </note>
          <note n="e5787081">
            Interpellation 2008/09:339
          </note>
          <note n="a8a59634">
            Interpellation 2008/09:339 Situationen för yrkesarbetande småbarnsföräldrar
          </note>
          <note n="0cb7c2cc">
            Interpellationen kommer att besvaras fredagen den 3 april 2009.
          </note>
          <note n="98f665a8">
            Karin Renman
          </note>
          <note n="7b6a155a">
            4 § Anmälan om inkomna faktapromemorior om förslag från Europeiska
            kommissionen
          </note>
          <note n="f71a8dc9">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="4915b636">
            KOM(2008)859
          </note>
          <note n="d4a88915">
            KOM(2008)820
          </note>
          <note n="7f76fbfd">
            KOM(2008)825
          </note>
          <note n="822c3be3">
            KOM(2008)886
          </note>
          <note n="bec8e117">
            KOM(2008)887
          </note>
          <note n="6879978f">
            KOM(2008)790
          </note>
          <note n="5cda4aa7">
            5 § Hänvisning av ärenden till utskott
          </note>
          <note n="43652724">
            Föredrogs och hänvisades
          </note>
          <note n="5eb8913f">
            6 § Förnyad bordläggning
          </note>
          <note n="6e4d3b98">
            Föredrogs och bordlades åter
          </note>
          <note n="f2596636">
            7 § Ägarlägenheter
          </note>
          <note n="7f550a8d">
            Föredrogs
          </note>
          <note type="speaker" n="6978da70">
            Anf. 71 JOHAN LÖFSTRAND (s):
          </note>
          <u who="johan_lofstrand_5b1d8e" xml:id="i-e1294a68f07c9b6a-0" n="6bbc6e22" next="i-845c2a6c172f29e2-0">
            <seg n="b7c74f64">
              Herr talman! Den borgerliga regeringen har under två år vid makten
              monterat ned den sociala bostadspolitiken. Regeringen har avskaffat
              de bostadspolitiska målen, avlövat det befintliga regelverket
              och avskaffat allt stöd till bostadsbyggande. Effekterna har inte
              låtit vänta på sig. Bostadsbyggandet har slagit i backen, och
              bostadsbristen breder nu ut sig över landet.
            </seg>
            <seg n="455b02ad">
              Den borgerliga regeringen hade i början av mandatperioden en
              väldigt hög svansföring inom det bostadspolitiska området. Efter
              regeringsskiftet uttalade sig bostadsminister Mats Odell och sade
              att det nu skulle bli ändring på den svenska bostadspolitiken,
              att den skulle utvecklas. Flera reformer skulle komma som drastiskt
              skulle utveckla och förbättra den svenska bostadsmarknaden.
            </seg>
            <seg n="eb7dd3db">
              Det har nu gått två år, och om man bortser från några mindre
              förändringar i lagstiftningen kring andrahandsuthyrning har ingenting
              hänt. Men här i dag ska vi diskutera det som, om jag har förstått
              allting rätt, ska revolutionera den svenska bostadsmarknaden eller?
            </seg>
            <seg n="837e1d01">
              Borgerlighetens enda framtidsvision, förutom att den fria marknaden
              ska få ett större inflytande i bostadspolitiken, verkar vara införandet
              av ägarlägenheter. Denna proposition är, precis som mycket annat
              inom den borgerliga politiken, ett slag i luften och en bock i
              något av de borgerliga partiernas politiska handlingsprogram.
            </seg>
            <seg n="2654d94a">
              Vi kommer här i kammaren i dag säkerligen att få höra några av
              mina borgerliga kolleger lovorda denna nya lagstiftning. Men jag
              skulle då vilja fråga dem om de verkligen tror att införandet
              av ägarlägenheter, så som propositionen är skriven i dag, kommer
              att påverka den svenska bostadsmarknaden både på kort och på lång
              sikt.
            </seg>
            <seg n="7be53e85">
              Jag vill också så här inledningsvis vara tydlig med var vi socialdemokrater
              står i frågan. Vi har inga som helst problem med att man äger
              sitt boende. Vi kan till och med sträcka oss så långt att man
              inför en ny upplåtelseform i den svenska bostadspolitiken och
              på den svenska bostadsmarknaden. Men om man ska införa en ny upplåtelseform
              på den svenska bostadsmarknaden kunde man hoppas för det första
              att det fanns ett syfte med det, för det andra att det fanns en
              stor efterfrågan på en ny upplåtelseform och slutligen för det
              tredje att lagförslaget som läggs fram för riksdagen är väl genomarbetat
              och heltäckande. Den proposition som vi ska diskutera i dag uppfyller
              tyvärr inget av de här tre kriterierna, och det tycker jag är
              väldigt problematiskt.
            </seg>
            <seg n="e3fded22">
              Det hade varit bättre om regeringen hade prioriterat några av
              de frågor som faktiskt är oerhört viktiga inom det svenska bostadspolitiska
              fältet i dag. Det hade varit jätteintressant att debattera hur
              vi ska utveckla och förfina den svenska bostadspolitiken, vilka
              principer som ska gälla och hur vi ska uppnå en balans mellan
              de upplåtelseformer som finns i dag. Ämnena hade kunnat vara många,
              och sådana debatter hade jag gärna välkomnat.
            </seg>
            <seg n="20e9e30a">
              Dagens debatt kommer i stället att handla om varför regeringen
              nu lägger fram ett halvfärdigt förslag om införande av ägarlägenheter
              som är såväl dåligt som orättvist och otillräckligt. Det är tyvärr
              inte första gången som den borgerliga regeringen lägger fram ett
              förslag som inte är tillräckligt berett.
            </seg>
          </u>
          <note n="aeeaf382">
            Med denna korta inledning skulle jag vilja yrka avslag på förslaget
            i propositionen och bifall till reservationen i betänkandet.
          </note>
          <u who="johan_lofstrand_5b1d8e" xml:id="i-845c2a6c172f29e2-0" n="6bbc6e22" prev="i-e1294a68f07c9b6a-0">
            <seg n="96c35d46">
              Herr talman! Vad är det då för fel och brister i det förslag
              som vi ska diskutera här i dag? Jo, jag hade tänkt dela upp min
              kritik i tre delar, och det rör till största delen utformningen
              av propositionen.
            </seg>
            <seg n="52835b5b">
              Den första delen rör lagstiftningen generellt. Som jag har sagt
              i min inledning är lagförslaget ofullständigt i vissa delar. Varför
              har man inte skapat en separat lagstiftning, som till exempel
              bostadsrättslagstiftningen, och därigenom garanterat att man fick
              med alla viktiga pusselbitar i det ganska komplexa system som
              bostads- och fastighetslagstiftning faktiskt är?
            </seg>
            <seg n="9c6baed8">
              I stället har man använt minsta motståndets lag och helt enkelt
              pusslat i befintlig lagstiftning och på så sätt missat en del
              viktiga delar eller åtminstone skapat osäkerhet på ett antal områden
              som borde vara tydliga.
            </seg>
            <seg n="82e550bf">
              Det finns som sagt ett antal oklarheter. Det gäller till exempel
              villkoren för att upplåta ägarlägenheter med hyresrätt. Det gäller
              också att förutsätta vad som gäller för innehavarna av ägarlägenheter
              och vad som gäller dem emellan. Det gäller också vad som uppstår
              om en granne stör en annan granne. Det kommer garanterat att bli
              föremål för diskussion i framtiden.
            </seg>
            <seg n="74ef0c28">
              Andelsägandet i samfälligheten och de begränsningar för större
              andelsägare som finns med i lagstiftningen i dag kommer helt säkert
              att vara ett område som kommer att innebära en hel del funderande
              både hos lagstiftarna och hos de aktörer som finns på marknaden.
              Vidare kommer det säkerligen att uppstå problem vid försäljning
              av ägarlägenheter, då upplysningsplikten i dagsläget inte är tillräckligt
              tydlig. Även när det gäller krav på redovisning av samfälligheternas
              ekonomi finns det oklarheter som någon gång måste rättas till
              och förtydligas.
            </seg>
            <seg n="2f87088c">
              Alla dessa delar gör att både byggherre och köpare kommer att
              känna sig osäkra om vad som gäller i fråga om denna upplåtelseform.
              Detta, tror jag, kommer att innebära att intresset blir väldigt
              lågt.
            </seg>
            <seg n="4a81472a">
              Den andra del som jag hade tänkt ta upp gäller förändringen av
              besittningsskyddet för de eventuella andrahandshyresgäster som
              kan komma att finnas när ägarlägenhetsägaren vill hyra ut sin
              lägenhet. Ett av motiven till införandet av ägarlägenheter har
              ju varit att man vill få in ytterligare kapital i bostadssektorn
              och på så sätt öka utbudet av hyreslägenheter. Jag anser att man
              redan i dag kan säga att det finns en del problem på den andrahandsmarknad
              som finns. De kommer inte att bli mindre om besittningsskyddet
              blir svagare för dem som hyr ägarlägenheter. Detta kommer också
              att innebära att det kommer att bli svårare för en del hyresgäster
              att byta lägenheter. Det kommer med största sannolikhet också
              att innebära att ett antal hyresgäster kommer att begränsas i
              sitt val av standard, då mindre hyresvärdar inte kan erbjuda vare
              sig möjlighet att byta lägenhet eller möjlighet till att standarden
              i lägenheterna förändras.
            </seg>
            <seg n="cb571bc9">
              Den tredje delen som jag tänkte beröra gäller de skatterättsliga
              reglerna. De förslagen kommer inte att diskuteras och debatteras
              här och nu, utan de tas upp av skatteutskottet i debatten efteråt.
              Men jag måste ändå ur ett rent bostadspolitiskt perspektiv lyfta
              fram frågan, för jag tycker att den är viktig. De skatterättsliga
              reglerna för ägarlägenheter är oerhört gynnsamma, åtminstone i
              vissa tillfällen. Jag tänker inte nu gå in på detaljerna, även
              om jag kanske återkommer till dem i något replikskifte senare.
            </seg>
            <seg n="d27412eb">
              Man kan konstatera att regeringen nu skapar ytterligare en upplåtelseform
              som innebär att obalansen på den svenska bostadsmarknaden blir
              ännu tydligare. Under de senaste månaderna har vi sett ett antal
              borgerliga företrädare som faktiskt har stött oppositionen i kritiken:
              Det finns faktiskt problem på bostadsmarknaden i dag. Exempelvis
              lyfter man fram hyresrätten som en av de förfördelade upplåtelseformer
              som finns.
            </seg>
            <seg n="328b380a">
              Regeringen borde lyssna på oppositionen och på de borgerliga
              företrädare som anser att någon måste se över hur balansen mellan
              de olika upplåtelseformerna bör se ut. I stället lägger man nu
              fram ett förslag som kommer att öka skevheten och göra att obalansen
              mellan de olika upplåtelseformerna i svensk bostadspolitik blir
              ännu större.
            </seg>
            <seg n="800f636f">
              Herr talman! Sammanfattningsvis tycker jag att det är olyckligt
              att regeringen lägger fram ett förslag som inte är ordentligt
              genomarbetat och som samtidigt ytterligare snedvrider bostadsmarknaden.
              Man borde i stället ha prioriterat sina resurser och försökt lösa
              de väldigt stora utmaningar som svensk bostadspolitik står inför.
              Man borde ha utvecklat de sociala redskap som bostadspolitiken
              har och som man i större grad borde utnyttja. Man borde ha hittat
              lösningar på hur allmännyttan kan bli mer aktiv och spela en mer
              pådrivande roll i framtiden. Och man borde ha jobbat med det som
              rör hyressättningen och balansen mellan olika upplåtelseformer.
            </seg>
            <seg n="82d49221">
              I stället lägger den borgerliga regeringen fram ett förslag som
              har ett antal brister som kommer att kräva att lagen omarbetas
              och förbättras för att den här upplåtelseformen ska få acceptans
              och fungera långsiktigt.
            </seg>
            <seg n="bef17ee0">
              Jag ser egentligen bara två tydliga förändringar som man uppnår
              med den proposition som vi behandlar här i dag. Det handlar om
              att man fritt kan sälja och hyra ut sin ägarlägenhet. Om nu detta
              var den borgerliga regeringens syfte med förslaget hade man enkelt
              kunnat ändra ett par små detaljer i bostadsrättslagstiftningen
              och på så sätt ha fått precis samma genomslag, men man hade sparat
              en väldig massa tid och resurser, och man hade också haft en tydligare
              bostadssektor.
            </seg>
            <seg n="4bde4c4d">
              Uppenbarligen handlar det mer om vackra ord än om att uppnå tydliga
              och rättvisa regler på bostadsmarknaden.
            </seg>
          </u>
          <note type="speaker" n="d96bd45f">
            Anf. 72 EGON FRID (v):
          </note>
          <u who="egon_frid_85d7bf" xml:id="i-c65ecc03b66f001f-0" n="24901fed">
            <seg n="6dab2694">
              Herr talman! Jag vill inledningsvis yrka bifall till reservationen
              från Socialdemokraterna, Vänsterpartiet och Miljöpartiet. Jag
              konstaterar också att bostadsministern lyser med sin frånvaro
              när den så kallade stora bostadspolitiska reformen nu behandlas
              i kammaren. Inte ens då behagar Mats Odell delta som representant
              för regeringen och regeringens bostadspolitik. Men för hans del
              är kanske inte förslaget så stort nu när det väl ska behandlas
              att bostadsministern finner det värt att komma hit och debattera
              det.
            </seg>
            <seg n="b5c0ce41">
              Vänsterpartiet arbetar för en social bostadspolitik som en del
              av den generella välfärden. Grunden i den sociala bostadspolitiken
              är en bostadsmarknad i balans och god tillgång på hyresrätter
              till rimliga hyror som erbjuds alla grupper av hyresgäster.
            </seg>
            <seg n="3d0e166f">
              Till en god bostadsmarknad hör också att vi har blandade upplåtelseformer
              med hyresrätter, villor och bostadsrätter. Genom olika upplåtelseformer
              i ett blandat byggt samhälle är det möjligt för den enskilde att
              forma sitt boende efter egna behov, krav och önskemål. Det är
              av stor vikt att bostäderna och upplåtelseformerna omgärdas av
              ett regelverk där förutsättningarna är tydliga och förutsägbara.
              Det viktigaste är en neutralitet mellan upplåtelseformerna ur
              skattesynpunkt och en hyreslagstiftning med ett starkt besittningsskydd
              för både förstahandshyresgästen och andrahandshyresgästen.
            </seg>
            <seg n="1fcc4045">
              Att människor ska kunna äga sin bostad är i sig inget skäl till
              att avslå en proposition med en ny upplåtelseform. Vad vi i Vänsterpartiet
              är enormt kritiska till är att detta förslag från regeringen,
              förslaget om ägarlägenheter med samma hyreslagstiftning som villor
              och bostadsrätter, enbart är ett sätt att ytterligare späda på
              spekulationen på bostadsmarknaden.
            </seg>
            <seg n="4e8ee39d">
              Vi är också mycket kritiska till det föreslagna regelverket.
              Genom regelverkets utformning kommer ägarlägenheter i första hand
              att skapa nya möjligheter för kapitalplacering snarare än att
              bidra till en bostadsmarknad i balans. Förslaget kommer att bidra
              till ytterligare spekulation på bostadsmarknaden. Är det regeringens
              enda bidrag till bostadspolitiken att öka spekulationen och att
              rika blir rikare?
            </seg>
            <seg n="f2a39709">
              Vi ser även en påtaglig risk med att förslaget om att samma hyresregler
              som för uthyrning av egna hem i första och andra hand ska gälla
              bidrar till att cementera en otrygg andrahandsmarknad. Genom att
              fler fritt kan hyra ut ägarlägenheter kommer det att leda till
              fler oprofessionella hyresvärdar. Särskilt oroande är att det
              ojämlika förhållandet mellan lägenhetsägare och den som hyr i
              andra hand riskerar att öppna för en friare hyressättning och
              en ny form av beroendeförhållande mellan hyresgäst och hyresvärd.
              Besittningsskyddet för hyresgästerna måste därför stärkas.
            </seg>
            <seg n="28008ee4">
              Vi gör bedömningen att ägarlägenheterna inte kommer att öka bostadsbyggandet
              i någon väsentlig utsträckning utan kommer att utgöra en mycket
              liten andel av beståndet på svensk bostadsmarknad åren framöver.
            </seg>
            <seg n="36737ebb">
              Skulle förslaget om ägarlägenheter få en betydelse som ett tillskott
              på bostadsmarknaden borde regelverket bygga på en hyreslagstiftning
              för lägenheter.
            </seg>
            <seg n="017507e7">
              Nu kanske jag ska chocka er lite och säga någonting positivt,
              om ni har suttit och väntat på det. Jag ska då ändå säga att en
              positiv tanke med förslaget kan vara att möjliggöra för mindre
              byggbolag, investerare, privatpersoner som vill bygga, placera
              och investera i byggandet av ägarlägenheter att göra det. Det
              kan finnas fördelar med att man finansierar ägarlägenheten till
              taket.
            </seg>
            <seg n="689cd70d">
              Kan detta intresse finnas och därmed bidra till att det byggs
              mindre bostadshus, tre ägarlägenheter och uppåt per hus, kan detta
              också leda till ett positivt tillskott av bostäder att hyra ut,
              kanske främst i mindre städer och tätorter. Denna tanke leder
              dock också till en hyreslagstiftning som gäller för lägenheter.
            </seg>
            <seg n="e451a64d">
              Nu är det slut med de positiva tankarna om förslaget.
            </seg>
            <seg n="0ebd0e2a">
              Det råder i dag en mycket stor bostadsbrist, vilket innebär att
              det finns ett stort behov av att få till stånd nyproduktion av
              bostäder med olika upplåtelseformer, främst hyresrätter. Här har
              Vänsterpartiet lagt fram en rad motioner och förslag om byggande
              av hyresrätter, som konsekvent avvisats av de borgerliga partierna.
              Vi vill därför också vara tydliga med att vi återigen säger nej
              till eventuellt kommande förslag om att göra det möjligt att ombilda
              till äganderätt i det befintliga bostadsbeståndet.
            </seg>
            <seg n="579205bb">
              Herr talman! För att vi ska komma till rätta med obalansen, bristen
              på bostäder, främst hyresrätter, måste vi i stället för att införa
              ägarlägenheter byta regering och bostadsminister. Vi måste bygga
              upp en social bostadspolitik som räddar och klimatlyfter hyresrätten.
              Det handlar om en bostadspolitik som garanterar rätten till en
              god bostad till rimlig hyra, för alla som är utan bostad i dag,
              för alla som står i bostadsköerna, för alla som är oroliga för
              sina hyror och för alla som liksom Vänsterpartiet inte vill spekulera
              med bostaden utan som vill känna den rättmätiga tryggheten i sitt
              boende.
            </seg>
          </u>
          <note type="speaker" n="5a19b951">
            Anf. 73 JAN LINDHOLM (mp):
          </note>
          <u who="jan_lindholm_8746bf" xml:id="i-991920cb19f675a1-0" n="94bc8b16" next="i-c5fb58843fe25ae7-0"/>
          <note n="0f45fcd2">
            Herr talman! I civilutskottets betänkande 16 om ägarlägenheter
            behandlas regeringens förslag om en ny upplåtelseform för bostäder.
          </note>
          <u who="jan_lindholm_8746bf" xml:id="i-c5fb58843fe25ae7-0" n="94bc8b16" prev="i-991920cb19f675a1-0">
            <seg n="76fab76c">
              Miljöpartiet har tillsammans med Socialdemokraterna och Vänsterpartiet
              i en gemensam följdmotion utvecklat den kritik som vi har mot
              regeringens förslag.
            </seg>
            <seg n="039ded2e">
              Vid behandlingen av ärendet i utskottet har majoriteten sedan
              valt att inte på något som helst sätt, på någon enda punkt, gå
              oppositionen till mötes, vilket är grunden för att de tre partierna
              tillsammans i en reservation föreslår att kammaren ska avslå regeringens
              framställan.
            </seg>
            <seg n="6217e194">
              Miljöpartiet anser att medborgaren i alla de lägen när han själv
              så önskar ska ha rätt till ett stort inflytande över sitt eget
              boende. Inflytandet kan självklart utformas på många olika sätt.
            </seg>
            <seg n="fa0eb6ab">
              Det finns ju de som väljer att köpa ett helt paket, inklusive
              underhåll och service, till exempel när de köper en bil i stället
              för att själva ägna fritid åt att pyssla om bilen. Så är det även
              för många när det gäller boendet. Man vill inte själv ta ansvar
              för att ta reda på när det är dags för stambyten och fasadmålning
              och hur man ska fixa trädgårdsskötseln och så vidare. För dessa
              personer kan hyresrätten vara ett ganska bra alternativ, på både
              inflytande- och engagemangsnivå.
            </seg>
            <seg n="aeb73bad">
              Men det finns också många som inget hellre önskar än ett eget
              litet hus att sköta om. Att äga sitt boende är för vissa en väldigt
              stor fråga. Det ger möjligheter att individualisera på ett helt
              annat sätt än i en hyrd bostad, och det finns många för vilka
              det är en väldig tillfredsställelse att exempelvis bygga om.
            </seg>
            <seg n="6ebb1db7">
              Ägandet kan emellertid utformas på många olika sätt. Traditionellt
              har den ägda bostaden varit ett eget hus. Sedan kom parhusen,
              radhusen och kedjehusen, mycket på grund av de kraftigt stigande
              markpriserna. Den egna markbiten minskade från kanske 2 000 kvadratmeter
              till 1 000 kvadratmeter och sedan ned till, i dag, kanske bara
              100 kvadratmeter utöver själva byggnadens yta. Fortfarande handlar
              det om ett eget hus och en egen ägd markbit, även om det har blivit
              trängre och trängre.
            </seg>
            <seg n="3a343437">
              Regler för trädgårdsskötsel och hur man får använda uteplatserna
              utvecklades i många bostadsområden eftersom närheten, tätheten,
              innebar att grannens aktiviteter påverkade det egna. På samma
              sätt som i flerbostadshusen uppstod det behov av att reglera aktiviteter
              som stör grannarna.
            </seg>
            <seg n="c2021a7d">
              Parallellt med den här utvecklingen förändrades även flerbostadshusen.
              Från att de från början enbart bestod av hyresbostäder, ofta med
              väldigt bristfälliga regleringar av förhållandet mellan fastighetsägaren
              och hyresgästerna, utvecklades både den tydliga hyresrätten och
              den ägarform som benämns bostadsrätten.
            </seg>
            <seg n="0f9cdca6">
              Bostadsrätten skulle man kunna kalla för den första generationens
              urbana egnahem. Där är emellertid ägandet ganska svårgreppbart
              för många. Man äger egentligen inte sin egen bostad, utan man
              äger en del i en förening som förvaltar bostäder. Med den här
              andelen följer en massa skyldigheter gentemot föreningen men också
              rätten att disponera, förändra, utveckla och påverka en viss utpekad
              bostad i föreningens byggnad eller byggnader, om man förvaltar
              flera byggnader.
            </seg>
            <seg n="f10e6eb3">
              Det som dagens betänkande handlar om, ägarlägenheter, skulle
              man, herr talman, kunna kalla för den andra generationens urbana
              egnahem. Här saknas den egna tomten, precis som i en bostadsrättsförening.
              Men i princip skulle tomt kunna ingå som en gemensamt förvaltad
              del av ägarlägenhetsdelen, om innehavarna skulle önska det.
            </seg>
            <seg n="93f8c0da">
              Precis som bostadsrättsinnehavarna sköter ägarlägenhetsägarna
              soprum, trapphus, avloppsstammar, tak, fasader och en mängd andra
              sådana här nödvändigheter gemensamt. Den delen kan utvecklas hur
              mycket som helst, utifrån vad ägarlägenhetsinnehavarna tycker
              är lämpligt. De kanske tycker att det är lämpligt att ha en gemensam
              övernattningslägenhet för gäster. De vill kanske ha en gemensam
              tvättstuga eller ett gemensamt hobbyrum. Eller varför inte en
              bilpool det är ju modernt med ett gemensamt garage? Så skulle
              det mycket väl kunna se ut.
            </seg>
            <seg n="e46e6480">
              Men den egna bostaden äger man verkligen i den här andra generationens
              urbana egnahem, precis som om det vore en friliggande villa.
            </seg>
            <seg n="43cd8616">
              Tack vare den tredimensionella fastighetsbildningen kan ägarlägenheten
              nämligen vara en bostad, insprängd i en byggnadskropp, på till
              exempel sjunde våningen i ett hus som i övrigt innehåller kontor,
              hotell, bostäder med andra upplåtelseformer eller helt andra verksamheter.
              Det enda kravet i regeringens förslag är att det måste finnas
              minst tre ägarlägenheter i byggnaden för att ägarlägenheterna
              ska få bildas. Men de behöver inte alls vara grannar eller ligga
              på samma våningsplan.
            </seg>
            <seg n="d2bf0cb7">
              Det här är en spännande utveckling där man försöker ta till vara
              fördelarna med det kollektiva och samtidigt behålla det självständiga
              ägandet så långt det är möjligt.
            </seg>
            <seg n="903b3ad2">
              Ett gemensamt klimatskal sänker ju uppvärmningskostnaden, och
              villor som står på höjden får en lägre tomtkostnad och kortare
              anslutningsledningar till elektricitet, bredband, fjärrvärme,
              vatten och avlopp. Den privata tomten skulle kunna vara en rätt
              väl tilltagen balkong.
            </seg>
            <seg n="e85cbd22">
              Vi miljöpartister tycker att det här är en väldigt spännande
              utveckling. Boende i den här formen kan ge många fördelar, inte
              minst när det gäller att stödja en utveckling mot en livsstil
              som förhoppningsvis kan vara både resurssnål och hållbar ur ett
              klimatförändringsperspektiv.
            </seg>
            <seg n="a87c0d73">
              Vi är alltså inte på något sätt motståndare till en utveckling
              mot en form av ägarlägenhetskoncept. Vi hade gärna sett en reform
              med en ny upplåtelseform i stil med den vision som jag lite kort
              har försökt att översiktligt beskriva.
            </seg>
            <seg n="53f18641">
              Tyvärr har regeringen nu valt att under täckmanteln av en ägarlägenhetsreform
              lägga fram ett förslag som mer har karaktär av en fastighetsägarreform.
              I sin iver att snabbt bli klar har man glömt bort den boende och
              enbart fokuserat på fastighetsägarperspektivet. Det är vår uppfattning.
            </seg>
            <seg n="d927d611">
              Det tydliga motivet i propositionen är ju att man genom den nya
              upplåtelseformen ska åtgärda problemet med bristen på hyreslägenheter.
              Den som inte har möjlighet att bygga en komplett hyresfastighet
              med hyresrätter erbjuds genom den här reformen en möjlighet att
              investera i ägarlägenheter, som en början på en hyresverksamhet.
            </seg>
            <seg n="3efd2755">
              Observera då att det inte är hyresrätter utan hyreslägenheter.
            </seg>
            <seg n="ec0b3456">
              I regeringens förslag finns det inget skydd för hyresgästerna
              i den här boendeformen. Tvärtom poängteras ägarens rätt att ständigt
              förändra villkoren. Ägarens rätt går hela tiden före. Den helt
              fria rätten till uthyrning kommer självklart att leda både till
              höga hyror och mycket stor osäkerhet för dem som ska bo i de här
              lägenheterna och förmodligen till orimligt stora vinster för ägarna.
              Samtidigt finns samma möjligheter till spekulationsvinster med
              en ägarlägenhet som i alla andra former av ägda bostäder och byggnader.
            </seg>
            <seg n="38834f4e">
              Att investera i en byggnad med hyresrätter kanske riskerar att
              bli en dålig affär i förhållande till att investera i en byggnad
              med ägarlägenheter. Det är i och för sig inget fel i att tjäna
              pengar, men vi menar att det är fel med politiska beslut som automatiskt
              driver upp kostnaderna för konsumenterna.
            </seg>
            <seg n="dd85ebd1">
              Regeringens förslag till utformning av ägarlägenheter i Sverige
              om det nu får något genomslag, vilket vi är tveksamma till om
              det kommer att få över huvud taget med alla de osäkerheter som
              finns kommer i praktiken med allra största sannolikhet att bidra
              till att boendekostnaderna ökar på den traditionella hyresrättsmarknaden.
              Det är vi rätt övertygade om.
            </seg>
            <seg n="9d04d070">
              Det finns kunskaper om hur ägarlägenheter har fungerat och fungerar
              i andra länder. Vi menar att regeringen kunde ha tagit till sig
              en del av de kunskaperna och utarbetat ett mer genomtänkt förslag
              till utformning av en ny upplåtelseform med ägande som moment.
              Det skulle vara en ägarlägenhetsreform som tar fasta på de boende
              och inte bara på fastighetsspekulation.
            </seg>
            <seg n="bbeaaf52">
              Nu, herr talman, förväntar sig säkert några att jag ska presentera
              en alternativ lagstiftning för en grön ägarlägenhetsreform. Men
              det hade jag inte tänkt att göra. Jag menar att det inte är vår
              uppgift som ett litet parti med de små resurser vi har att presentera
              alternativa lagstiftningsförslag. Ett så omfattande förslag som
              en sådan här reform innebär kräver kompetenser och resurser som
              ett litet parti aldrig har möjlighet att bekosta.
            </seg>
            <seg n="93567957">
              Miljöpartiet har tidigare fått gehör för tanken på kooperativa
              hyresrätter, och det har ju numera blivit en i och för sig marginell
              men fungerande form för boende. Vår vision om hur en reform för
              införandet av ägarlägenheter skulle kunna se ut har mer att göra
              med den trygghet och stabilitet som präglar kooperativa lösningar
              än det stora inslag av spekulation som regeringen har valt att
              bejaka när man har gjort mixen i det här förslaget.
            </seg>
            <seg n="6c11a2ae">
              Ett regelverk som hade gjort det naturligt och kanske till och
              med självklart att det är ägaren som bor i ägarlägenheten, ungefär
              i stil med hur det ser ut i bostadsrättsföreningar, hade blivit
              något helt annat än ett system som gynnar uthyrning och spekulation.
              Miljöpartiet hade faktiskt kunnat stödja regeringens förslag till
              ägarlägenheter om det hade försetts med ett regelverk som i första
              hand inte gynnar spekulation i lägenheterna och som i någon form,
              som jag inte kan beskriva riktigt, skulle styra så att ägande
              utan att man själv bor i ägarlägenheten på något sätt skulle bli
              oekonomiskt eller kanske opraktiskt.
            </seg>
            <seg n="4124ffff">
              Vårt mål är att det är de boende som ska äga bostäderna. Det
              är en ökad boendemakt som vi eftersträvar, inte ökade spekulationsvinster
              till finansiärerna.
            </seg>
            <seg n="d23b065f">
              Vi vill inte heller medverka till en ny boendereform som skapar
              nya bostadsbubblor, som gör det möjligt att skapa ännu större
              finansiella kriser än den som vi har drabbats av just nu. Vi vill
              se en upplåtelseform där ägandet till bostaden kan kombineras
              med en sund ekonomi.
            </seg>
            <seg n="ab593c96">
              Hur lagar och skattesystem ska utformas för att göra vår vision
              möjlig får jag återkomma med den dag som Miljöpartiet förfogar
              över Regeringskansliets enorma resurser. Då kommer vi inte att
              ha några problem med att ta fram spelregler för långsiktigt sunda
              och hållbara sätt att både äga och bo, även i flerbostadshus.
            </seg>
            <seg n="feecf1b6">
              Herr talman! Det finns naturligtvis små saker som man kan kritisera,
              exempelvis det sätt på vilket man har valt att definiera nyproduktion
              i det här lagförslaget. Jag trodde att vi bara skulle få se ägarlägenheter
              som inslag i nyproduktion, i nyproducerade byggnader. Det hette
              ju så.
            </seg>
            <seg n="0a1b9850">
              Men regeringen förslår att det ska bli möjligt att bygga ägarlägenheter
              på vindar i gamla hus eller på taken på befintliga byggnader som
              klarar av att bära tillbyggnader på taken. Och vi kommer att få
              se ägarlägenheter när verksamhetsfastigheter som till exempel
              gamla industribyggnader görs om till bostäder. Kravet är då att
              byggnaderna inte ska ha använts för boendefunktion under de senaste
              åtta åren.
            </seg>
            <seg n="e114d0ae">
              Det finns alltså, herr talman, inget i förslaget som styr mot
              att det skulle byggas nya byggnader som skulle kunna innehålla
              till exempel hyresrätter och bostadsrätter i kombination med ägarlägenheter
              som ett paket. Den så kallade nybyggnationen man kan ifrågasätta
              om det handlar om det i förslaget kan i värsta fall komma att
              helt fokusera på att komplettera befintlig bebyggelse med ägarlägenheter,
              och vi får inget nytillskott alls av andra upplåtelseformer. Att
              den här reformen på något sätt skulle kunna bidra till att öka
              utbudet av hyresrätter är inte möjligt att se.
            </seg>
            <seg n="376a86a0">
              Likaså kan reglerna för grannrättsliga frågor leda till en hel
              del problem. De ofullständiga reglerna behandlar förhållandena
              mellan ägarlägenhetsinnehavarna och inte mellan dessa och deras
              sammanslutning och övriga boende eller verksamheter som kan finnas
              i samma byggnad. Det är inte på något sätt självklart att ägarlägenheterna
              ska hållas åtskilda från andra funktioner i en byggnadskropp.
              Tvärtom kommer samnyttjande att vara det normala.
            </seg>
            <seg n="ad08d40a">
              Störningar från andra verksamheter och bostäder med andra upplåtelseformer
              kan komma att ingå i det problemkomplex som ett sådant här regelverk
              skulle behöva hantera. Det finns inte med i förslaget.
            </seg>
            <seg n="e3f9a295">
              Regelverket uppmanar till något som nästan liknar angiveri, vilket
              jag tycker är rätt olustigt att läsa om. Jag tycker faktiskt att
              det hela verkar mycket ogenomtänkt. Regelverket kommer säkert
              att behöva förändras.
            </seg>
            <seg n="2a5a659f">
              Herr talman! I dagens debatt diskuterar vi i civilutskottet betänkandet
              om införande av ägarlägenheter äntligen. Frågan om ägarlägenheter
              diskuterades första gången i Sveriges riksdag på 1880-talet. Därefter
              har frågan varit uppe till debatt med jämna mellanrum. Slutligen
              1999 fanns det i Sveriges riksdag en majoritet för att regeringen
              skulle få i uppdrag att utreda frågan om tredimensionell fastighetsbildning
              och ägarlägenheter.
            </seg>
            <seg n="5041de4f">
              Efter en mycket lång utredningstid utmynnade detta enbart i förslag
              till att tredimensionell fastighetsbildning infördes. Något förslag
              om att införa ägarlägenheter lades tyvärr aldrig fram av den socialdemokratiska
              regeringen.
            </seg>
            <seg n="396cc763">
              Efter regeringsskiftet började alliansregeringen att ta fram
              lagstiftning för ägarlägenheter. Lagstiftningen bygger på utredningen
              SOU 2002:21 om ägarlägenheter som togs fram av den förra regeringen.
              Både utredningen och lagförslaget har remissbehandlats. Utifrån
              vad Socialdemokraterna lyfte fram tyckte jag att det var viktigt
              att peka på det, men jag tror att även mina kolleger återkommer
              till den biten.
            </seg>
            <seg n="d21e138e">
              Med dagens beslut får vi en mer komplett bostadsmarknad. Från
              den 1 maj kommer man att kunna äga, hyra, nyttja genom bostadsrätt
              eller bo i kooperativt boende oberoende av om huset man bor i
              är ett flerfamiljshus eller ett småhus. Det tycker jag är ett
              steg framåt.
            </seg>
            <seg n="bbb98c8d">
              Ägarlägenheter är en upplåtelseform som i princip finns i hela
              världen. Bara det, tycker jag, utgör ett viktigt skäl för att
              införa det även här i Sverige. Om det sedan skapar viss förutsättning
              för nyproduktion är det alldeles utmärkt.
            </seg>
            <seg n="33bf541e">
              Jag tänker nu lyfta fram några av de regelverk som vi i dag kommer
              att fatta beslut om. Genom tredimensionell fastighetsbildning
              kommer lägenheter i flerfamiljshus att kunna köpas med direkt
              äganderätt. Det innebär att man har full förfoganderätt över sin
              bostad.
            </seg>
            <seg n="102d3622">
              Det finns några uppställda krav. För det första kommer det för
              närvarande enbart att kunna ske i nyproduktion eller vid ombyggnad
              av byggnad där det inte funnits bostäder på åtta år. I en ägarlägenhetsfastighet
              införs en samfällighetsförening för förvaltning av gemensamma
              utrymmen. Där kommer man att få följa sedvanlig samfällighetslagstiftning.
            </seg>
            <seg n="99fb03f1">
              När det gäller störning kommer sedvanlig grannlagrätt och miljöskydd
              att gälla i dessa fastigheter. Det finns långa paragrafer om det
              i lagstiftningen. Överlåtelse och pantsättning sker på samma sätt
              som för annan fast egendom. Fri förfoganderätt gäller för fastigheten,
              vilket bland annat innebär oinskränkt rätt till uthyrning och
              försäljning.
            </seg>
            <seg n="55a233e4">
              Vid eventuell uthyrning gäller sedvanliga regler i hyreslagen
              som gäller för uthyrning av småhus. Ägarlägenhetsfastigheter ska
              inte kunna upplåtas med tomträtt.
            </seg>
            <seg n="04d2316b">
              Med anledning av vad oppositionen lyfter fram när det gäller
              hyressättningen vill jag förtydliga med att reglerna som i dagsläget
              gäller för uthyrning av småhus fungerar väl och är funktionella.
              Jag förutsätter att de också kommer att fungera alldeles utmärkt
              för ägarlägenheter.
            </seg>
            <seg n="ab533e58">
              Fast det kanske är så att Socialdemokraterna, Vänstern och Miljöpartiet
              inte tycker att de regelverken fungerar väl. Då vore det dock
              på sin plats att man lade fram förslag om hur dessa regelverk
              borde förändras.
            </seg>
            <seg n="f25b9ce5">
              Herr talman! Om ägarlägenheter i framtiden kommer att utgöra
              en stor eller en liten del av bostadsbeståndet är ingenting jag
              kan säga. Vissa hävdar att det kommer att bli mycket populärt,
              andra att ägarlägenheter kommer att få en marginell roll. Dock
              tycker jag i grunden att det är helt oväsentligt. Det jag anser
              är det väsentliga är att vi nu får en mer komplett bostadsmarknad.
              Hur människor sedan väljer att bo är upp till dem, inte till oss
              här i riksdagen. Människors eget val ska gälla.
            </seg>
            <seg n="5dcaf8dc">
              När jag tittar på Socialdemokraternas, Vänsterns och Miljöpartiets
              reservation och motstånd mot ägarlägenheter blir jag förbryllad.
              Å ena sidan är det positivt att människor kan äga sin bostad.
              Å andra sidan byggs det så lite just nu, och därför är införandet
              av ägarlägenheter inte aktuellt. Borde då inte möjligheten till
              varje tillskott till nyproduktion vara positivt?
            </seg>
            <seg n="7de4f0bf">
              Å ena sidan anser man att alla de som kommer att hyra en ägarlägenhet
              får en försämrad ställning på bostadsmarknaden. Man skriver i
              sin reservation att ägarlägenheter kommer att cementera en otrygg
              situation för stora grupper boende. Å andra sidan skulle det enligt
              deras uppfattning i princip inte byggas några ägarlägenheter och
              alltså inte ges något nytillskott. Vilka är alltså dessa stora
              grupper?
            </seg>
            <seg n="5f1670d7">
              Nej, jag tycker det är trist att Socialdemokraterna, Vänstern
              och Miljöpartiet inte kan ha ett mer långsiktigt perspektiv utan
              enbart vill diskutera en fråga inom bostadspolitiken och inte
              kan se möjligheter. Ni har hamnat i precis den diskussion som
              Hyresgästföreningen brukar hamna i: Eftersom det inte finns tillräckligt
              med hyresrätter blir vi emot ägarlägenheter. Det tycker jag är
              både kortsiktigt och enkelspårigt.
            </seg>
            <seg n="ebf258e9">
              Med detta, herr talman, vill jag yrka bifall till förslaget i
              betänkandet och avslag på reservationen.
            </seg>
          </u>
          <note n="b026acf2">
            Med det, herr talman, yrkar jag avslag på förslaget i betänkandet
            och bifall till reservationen.
          </note>
          <note n="65769c1c">
            Anf. 74 EWA THALÉN FINNÉ (m):
          </note>
          <note n="c46af4bf">
            I anförandet instämde Christine Jönsson (m).
          </note>
          <note type="speaker" n="eb0d99a9">
            Anf. 75 JOHAN LÖFSTRAND (s) replik:
          </note>
          <u who="johan_lofstrand_5b1d8e" xml:id="i-e1294a68f07c9b6a-1" n="6bbc6e22" next="i-845c2a6c172f29e2-1">
            <seg n="c5a40580">
              Herr talman! Det var bara lovord och stående ovationer och detta
              är lösningen på alla problem. Jag vill bara uppmärksamma Ewa Thalén
              Finné på att jag i mitt anförande inte alls tog upp hyressättningen
              som ett problem över huvud taget. Jag menar att bruksvärdet kommer
              att följas och ska följas, och jag tror att hyressättningen kommer
              att bli bra. Detta tror jag däremot kommer att innebära att det
              inte finns speciellt stora kommersiella krafter som vill hyra
              ut de här lägenheterna, vilket i sin tur kommer att innebära att
              det inte blir så många.
            </seg>
            <seg n="800c1d47">
              En av de punkter jag tog upp i mitt anförande handlade om balansen
              på bostadsmarknaden. Jag tänkte ta ett exempel. Ponera att det
              byggs en ägarlägenhetsfastighet med två våningar, med en väldigt
              liten samfällighet med väldigt få gemensamhetsanläggningar och
              egen ingång i ett väldigt attraktivt område, till exempel här
              i Helsingfors. Precis på tomten jämte byggs ett antal kedjehus,
              alltså egnahem. I ett sådant fall kommer ägarlägenhetsfastigheten
              och egnahemmen att värderas helt olika. Varför ska det vara så
              att ägarlägenhetsfastigheten ska värderas som hyreshus? Skillnaden
              mellan att bo i ägarlägenhetsfastigheten med två våningar och
              väldigt få samfällighetsdelar och egen ingång och att bo i ett
              egnahem kommer att vara väldigt liten.
            </seg>
            <seg n="8af268fb">
              Det vore oerhört intressant att få höra Ewa Thalén Finné förklara
              varför det ska finnas en skillnad i hur man värderar och beskattar
              de här två lägenheterna som är i stort sett exakta för dem som
              bor där.
            </seg>
          </u>
          <note n="a872e08d">
            Anf. 76 EWA THALÉN FINNÉ (m) replik:
          </note>
          <u who="johan_lofstrand_5b1d8e" xml:id="i-845c2a6c172f29e2-1" n="6bbc6e22" prev="i-e1294a68f07c9b6a-1">
            <seg n="63eebdb4">
              Herr talman! Då är vi där igen. Det är så intressant. Varje gång
              man diskuterar ägarlägenheter vill gärna oppositionen lyfta fram
              att det skulle vara lösningen på alla problem. Självklart är det
              inte så. Vi ska senare i vår diskutera bostadsförsörjning och
              upplåtelseformer. Då kan vi komma tillbaka till de andra delarna
              som är det stora. I dag diskuterar vi införandet av en ny upplåtelseform,
              och det har över huvud taget inget med de andra frågorna att göra.
            </seg>
            <seg n="db5f8ecd">
              När det gäller beskattning kommer man att diskutera det kring
              nästa betänkande, men jag skulle vilja påpeka att Johan Löfstrand
              nog har missuppfattat lagstiftningen i det här fallet. När vi
              taxerar bostäder i Sverige kan vi antingen göra det i flerfamiljshus
              eller i småhus. Småhus har en grund för beskattning, och flerfamiljshus
              har en annan. När du lyfter fram att det skulle vara i småhus
              man helt plötsligt gjorde en flerfamiljshustaxering så stämmer
              det inte. Den här frågan har vi diskuterat förut i bostadsutskottet,
              där man har lyft fram att det har varit en obalans om man har
              hyresrätt och bostadsrätt i småhus, just för att de blir taxerade
              som småhus. Så kommer det att fortsätta vara.
            </seg>
            <seg n="dcf31e0d">
              Den stora skillnaden blir i stället att i det flerfamiljshus
              där det är ägandelägenheter kommer själva ägandelägenhetsfastigheten
              att vara taxerad som ett hyres- eller flerfamiljshus. Men själva
              beskattningsreglerna för varje lägenhet kommer att vara som småhus,
              det vill säga för varje fastighet. Det innebär med andra ord att
              det till exempel blir sämre än för bostadsrätter och hyresrätter
              eftersom det där kommer att vara andra nivåer.
            </seg>
          </u>
          <note type="speaker" n="0f3165e9">
            Anf. 77 JOHAN LÖFSTRAND (s) replik:
          </note>
          <u who="johan_lofstrand_5b1d8e" xml:id="i-e1294a68f07c9b6a-2" n="6bbc6e22" next="i-845c2a6c172f29e2-2">
            <seg n="c07ef65d">
              Herr talman! Jag ser fram emot att få ha lite ideologiska debatter
              framgent om bostadsförsörjning och annat.
            </seg>
            <seg n="1761c463">
              Jag är mycket väl påläst om precis hur beskattningssystemet fungerar,
              både för ägarlägenheter och flerfamiljshus, och jag har blivit
              väl informerad av många källor om exakt hur det fungerar.
            </seg>
            <seg n="ddfd9024">
              Det exempel jag tar kommer att innebära problem. Om man skapar
              en ägarlägenhetsfastighet som har väldigt stor likhet med egnahem
              men som har upplåtelseformen ägarlägenhetsfastighet kommer den
              att värderas mycket lägre, det vill säga som flerfamiljshus, eftersom
              upplåtelseformen är denna även om de på bild inte kommer att skilja
              sig speciellt mycket. Man kan faktiskt bygga ägarlägenhetsfastigheter
              som kommer att vara två våningar höga och så vidare. Då kommer
              den fastigheten att beskattas annorlunda än villorna på andra
              sidan vägen, och det kommer då att bli mer förmånligt att faktiskt
              ha de här ägarlägenhetsfastigheterna.
            </seg>
            <seg n="06cc39cb">
              Det här är bara ett litet problem. Det jag vill lyfta upp som
              den principiella diskussionen vi kommer som sagt var att diskutera
              under nästa debatt också är att nu skapar vi en upplåtelseform
              till, vilket är helt okej, men vi kommer att skapa en ännu större
              snedvridning och obalans i bostadssektorn. Det blir ännu rörigare
              för konsumenten och den boende att veta vilka regler som ska gälla.
              Vi kommer att få en ny upplåtelseform som kommer att beskattas
              och värderas på helt andra sätt än någon av de andra upplåtelseformerna.
              Det kommer att bli rörigt, och det skapar inkonsekvens i systemet.
              Det är det jag vill lyfta fram.
            </seg>
          </u>
          <note n="044e8900">
            Anf. 78 EWA THALÉN FINNÉ (m) replik:
          </note>
          <u who="johan_lofstrand_5b1d8e" xml:id="i-845c2a6c172f29e2-2" n="6bbc6e22" prev="i-e1294a68f07c9b6a-2">
            <seg n="f19acc04">
              Herr talman! Här har vi helt olika information. Antingen är ett
              hus ett flerfamiljshus eller också är det ett småhus. Sedan kan
              flerfamiljshus, det vet både du och jag, vara två våningar med
              fyra lägenheter och så vidare, men då är det ett flerfamiljshus
              och då taxeras det som ett flerfamiljshus. Det kommer att göras
              oberoende av upplåtelseform.
            </seg>
            <seg n="2f3ad913">
              Det är väldigt intressant, för vi har haft motioner tidigare,
              som jag var inne på, där vi har tyckt att det eventuellt inte
              har varit helt okej att hyresrätt och bostadsrätt i småhus taxeras
              som småhus. I bostadsutskottet fick vi för några år sedan lära
              oss att man inte taxerar upplåtelseform utan man taxerar ju fastigheter.
            </seg>
            <seg n="c4af50bd">
              Nu kommer ägarlägenhetsfastigheter att vara lite mittemellan.
              Därför säger man att när de finns i flerfamiljshus taxerar man
              själva byggnaden som ett flerfamiljshus. Men eftersom varje lägenhet
              kommer att ha ett fastighetsnummer, precis som ett småhus, taxerar
              man lägenheten med de regelverk som gäller för småhus. Jag tycker
              att det är oerhört rimligt. Det är svårt att få det mer balanserat.
            </seg>
            <seg n="935d7881">
              Ett alternativ skulle naturligtvis vara att man sade att det
              skulle vara precis samma taxering som bostadsrättsfastigheter
              och hyresrättslägenheter. Men jag tycker att det här är ett mer
              rimligt sätt att taxera de fastigheterna på.
            </seg>
            <seg n="d5272eca">
              Nu tror jag att vi har föregått hela nästa debatt, så de kan
              lägga ned den.
            </seg>
          </u>
          <note type="speaker" n="542299d8">
            Anf. 79 EGON FRID (v) replik:
          </note>
          <u who="egon_frid_85d7bf" xml:id="i-c65ecc03b66f001f-1" n="24901fed">
            <seg n="7544a69b">
              Herr talman! Det är intressant att höra Ewa Thalén Finné säga
              att detta inte är den stora bostadspolitiska debatten för våren
              utan att den kommer senare i vår när vi ska diskutera upplåtelseformer
              och bostadsförsörjning. Men vi har försökt att diskutera bostadspolitik
              i två och ett halvt år och försökt att få hit bostadsminister
              Mats Odell. De få gånger han har varit här och debatterat har
              han lyft fram ägarlägenheter som den stora lösningen på alla problem
              som i dag existerar på det bostadspolitiska området, i alla fall
              i Sverige.
            </seg>
            <seg n="ded0ded1">
              Jag måste ändå ställa frågan till Ewa Thalén Finné: Hur stort
              värde tillmäter du det här förslaget som bostadspolitisk reform,
              vilken nytta kommer det faktiskt att göra och för vilka grupper
              avser regeringen att den här reformen ska göra nytta?
            </seg>
            <seg n="07a06cc4">
              Balansen mellan upplåtelseformerna är naturligtvis avgörande
              när vi diskuterar detta förslag. Är det inte förståeligt, Ewa
              Thalén Finné, att det med den enorma obalans som ändå råder i
              dag på bostadsmarknaden finns ett stort motstånd både mot att
              regeringen kommer med ett relativt litet och begränsat förslag
              som en bostadspolitisk reform och mot den lagstiftning som man
              väljer när man ser det som en bostadspolitisk reform som ska gynna
              hyresgäster som väntar på en bostad och människor som står utan
              bostad i dag? Jag tycker ändå att det är rimligt att majoritetens
              företrädare berör de här funderingarna kring vad som är regeringens
              ambition.
            </seg>
          </u>
          <note n="e8e65108" type="speaker">
            Anf. 80 EWA THALÉN FINNÉ (m) replik:
          </note>
          <u who="ewa_thalen_finne_b1f973" xml:id="i-411b5884a0e1b4ab-0" n="58bb4fac">
            <seg n="3d4ca6d4"/>
            <seg n="469fffcf">
              Herr talman! Utifrån de stora bostadspolitiska diskussionerna
              kan jag ju konstatera att vi troligtvis inte hör på samma sätt.
              Jag har hört bostadsministern lyfta fram ägarlägenheter som en
              viktig reform, men jag har då aldrig hört honom lyfta fram det
              som den, hur var det du uttryckte det, stora lösningen på alla
              problem. Självklart är det väl så att därför att man inför en
              upplåtelseform till löser man inte på något sätt de problem vi
              ser på svensk bostadsmarknad. Det kan vi vara helt överens om.
            </seg>
            <seg n="c2740b8d">
              För mig är det här viktigt. Jag tycker att det är principiellt
              viktigt. Det är viktigt att man med direkt äganderätt också ska
              kunna äga en lägenhet i ett flerfamiljshus. Det har man inte kunnat
              göra tidigare. Jag tycker att det blir symmetri. Oberoende av
              om ett hus är småhus eller ett flerfamiljshus kommer vi från den
              1 maj man ska hinna bygga dem också att kunna äga vårt boende.
              Det tycker jag är mycket bra.
            </seg>
            <seg n="325ba17b">
              Hur stort är värdet, och vilka ska bo där? Jag har redan sett
              artiklar om företag, byggherrar, som tänker bygga ägarlägenheter.
              Självklart tror jag att det kommer att finnas efterfrågan på ägarlägenheter.
              Hur stort det sedan blir vet inte jag, och jag tycker inte att
              det i grunden är en politisk fråga. Det är upp till dem som faktiskt
              vill bo där att göra den bedömningen. Om vi alltid skulle införa
              upplåtelseformer utifrån hur populära de är borde vi omgående
              lägga ned kooperativ hyresrätt. Det har ju inte blivit jättemånga
              som bor så. Men jag tycker att det har ett värde att de finns
              för dem som vill bo på det sättet. Det ska inte jag ha några synpunkter
              på i riksdagens talarstol.
            </seg>
          </u>
          <note type="speaker" n="ececc679">
            Anf. 81 EGON FRID (v) replik:
          </note>
          <u who="egon_frid_85d7bf" xml:id="i-b321f363aedf8386-0" n="24901fed" next="i-201327516cd1974a-0">
            <seg n="fa68aab9">
              Herr talman! Det var ett tacknämligt besked från Ewa Thalén Finné,
              att det här inte på något sätt alls påverkar de stora problem
              vi ser på bostadsmarknaden i dag. Det var ett tröstens besked,
              i alla fall till mig som hävdar samma sak.
            </seg>
            <seg n="c03e2645">
              Ewa Thalén Finné har heller inte varit med på alla de interpellationsdebatter
              som jag har haft med Mats Odell här i kammaren, där Mats Odell
              som svar till oss som har ställt frågor om regeringens ambitioner
              med bostadspolitiken sagt just att ägarlägenheter är den stora
              lösningen på regeringens ambitioner på det bostadspolitiska området.
              Nu har vi fått svar från Ewa att så inte är fallet.
            </seg>
            <seg n="99a6bab9">
              Det jag ville betona och som jag ändå tycker är viktigt att diskutera
              är ju vilka grupper som avses med den här reformen, vilka grupper
              som kommer att vara finansiärer, vilka som kommer att bygga ägarlägenheterna.
              Jag gör samma bedömning som Ewa Thalén Finné gör, att det inte
              är säkert att det är de som avser att bo där som kommer att bygga
              dem. Det kommer att vara en marknad för de byggda ägarlägenheterna.
              De kommer att stå till bostadsmarknadens förfogande för uthyrning.
            </seg>
            <seg n="a1f97f56">
              Jag kan hålla med Ewa Thalén Finné om det hon säger om olika
              kompletterande upplåtelseformer, som kooperativ hyresrätt, och
              man kan diskutera även andra upplåtelseformer om det skulle visa
              sig att det finns behov av det. Men vi måste ändå vara medvetna
              om, och det har varit oerhört viktigt när vi har diskuterat detta,
              att de här lägenheterna kan vara och kanske ska vara föremål för
              uthyrning. Då ska hyreslagstiftningen med fullt besittningsskydd
              för varaktig uthyrning gälla.
            </seg>
          </u>
          <note n="36e206ac">
            Anf. 82 EWA THALÉN FINNÉ (m) replik:
          </note>
          <u who="egon_frid_85d7bf" xml:id="i-201327516cd1974a-0" n="24901fed" prev="i-b321f363aedf8386-0">
            <seg n="2c4ba781">
              Herr talman! Jag vet inte om jag uttryckte mig oklart: påverkar
              inte alls på något sätt de problem som finns på bostadsmarknaden.
              Det tror jag säkert att det kommer att göra. Jag är säker på att
              det kommer att skapa nyproduktion. All nyproduktion vi kan få
              är mycket positiv.
            </seg>
            <seg n="e3631355">
              Vilka grupper kommer då att vilja bo i ägarlägenheter? Jag tror
              att det kommer att vara vissa byggare som bygger. Jag tror att
              det kommer att finnas grupper av enskilda som tycker att det är
              intressant att gå ihop och bygga ett hus för att man ska bo i
              sina lägenheter. Jag tror att de allra flesta som kommer att flytta
              in i ägarlägenheter också kommer att bo i sina ägarlägenheter.
              Självklart kommer det sedan att finnas några som har behov av
              att hyra ut dem, och vissa som vill hyra ut dem därför att man
              ser det som en långsiktig investering för att barnen ska kunna
              flytta in där när de ska flytta hemifrån. Jag tror att vi kommer
              att se oerhört många olika skäl.
            </seg>
            <seg n="81a97217">
              Men en sak som jag skulle vilja lyfta fram bara för att det ska
              vara tydligt är att om det skulle vara så att det blir kommersiellt
              uthyrande av ägarlägenheter, det vill säga att fastighetsägare
              bygger massor av ägarlägenheter som de hyr ut i flertal, kommer
              hyreslagens gängse regelverk att gälla. Jag tycker att det är
              viktigt att det kommer fram. Det står i lagstiftningen.
            </seg>
            <seg n="fe50f7aa">
              När det däremot gäller den enskilda individen som vill hyra ut
              sin ägarlägenhet kommer de regelverk som gäller för uthyrning
              av småhus att gälla. Det tycker jag är helt rimligt. Det kan inte
              vara på något annat sätt.
            </seg>
          </u>
          <note type="speaker" n="55f94509">
            Anf. 83 LENNART PETTERSSON (c):
          </note>
          <u who="lennart_pettersson_9f009e" xml:id="i-88e94e30a32c6796-0" n="9f3c0738">
            <seg n="653870a8">
              Herr talman! Äntligen, vill jag säga, äntligen finns det ett
              förslag på riksdagens bord som innebär att vi kan skapa ägarlägenheter
              i Sverige. Äntligen kan fler få äga sin bostad och därmed också
              i högre grad påverka både sin boendekostnad och sin ekonomi i
              det längre perspektivet. För mig som centerpartist känns det självklart
              bra när fler får ökade möjligheter att råda över sin egen livssituation.
            </seg>
            <seg n="11f8487d">
              Tyvärr är det dock ingen enig riksdag som ställer sig bakom beslutet,
              och jag måste säga att jag blev oerhört konfunderad när jag läste
              motionen från oppositionen. Dels är det inte riktigt den bild
              som Socialdemokraterna gav sken av i höstas, dels tycker jag att
              de säger emot sig själva i skrivningarna.
            </seg>
            <seg n="9de84760">
              Vi har i dag bostadsbrist i stora delar av landet, och detta
              har oppositionen haft mycket synpunkter på, trots att de själva
              bär det största ansvaret. När vi då lägger fram ett förslag som
              kan medverka till att underlätta för fler att få bostad blir det
              ett tvärnej.
            </seg>
            <seg n="4e2c8500">
              Det blir inte enklare att förstå när oppositionen i sin motion
              skriver att det är självklart att människor ska kunna äga sin
              bostad på en fungerande bostadsmarknad och att det är utifrån
              denna princip som införandet av en ny upplåtelseform med äganderätt
              även i flerbostadshus ska ske.
            </seg>
            <seg n="171b6dab">
              Kan någon förklara för mig hur man kan bejaka ägandet av sin
              bostad och samtidigt säga nej till ägarlägenheter? Det går inte
              att både äta kakan och ha den kvar.
            </seg>
            <seg n="fb3f4f8f">
              I reservationen står att denna möjlighet hittills kunnat tillgodoses
              genom bostadsrättsformen. Detta är fel. Ingen bostadsrättsinnehavare
              äger sin bostad. Man äger bara rätten att disponera en viss lägenhet.
              Det är allvarligt om man som reservant inte ser vad den skillnaden
              innebär.
            </seg>
            <seg n="cfb3120e">
              Oppositionen påstår också att den som hyr en ägarlägenhet ges
              en svagare rättslig ställning exempelvis i fråga om besittningsskydd.
              Detta är också fel. Hyreslagstiftningen för ägarlägenheter är
              densamma som den som gäller i dag för hyresgäster och fastighetsägare.
            </seg>
            <seg n="07e5c0e3">
              Det är dock möjligt att oppositionen inte har sett skillnaden
              mellan att hyra ut en privatbostad och att hyra ut i affärsmässig
              verksamhet. I det senare gäller fullt besittningsskydd.
            </seg>
            <seg n="8efaecd2">
              Herr talman! Det blir än mer intressant och märkligt i reservationen
              när reservanterna redan nu avvisar tanken på att kunna ombilda
              befintliga hyresrätter eller bostadsrätter till ägarlägenheter
              i framtiden. Vad är det som gör er så negativa? Varför kan ni
              inte åtminstone se både möjligheter och eventuella problem?
            </seg>
            <seg n="7d7452ab">
              Tänk att kunna ombilda ett flerbostadshus till ägarlägenheter
              i stället för till bostadsrätter. Det skulle innebära att de som
              vill köpa sina lägenheter gör det. De som inte vill, kan ju fortsätta
              att hyra av den tidigare fastighetsägaren. Ingen blir tvungen
              att mot sin vilja och genom majoritetsbeslut köpa sin bostad.
            </seg>
            <seg n="0b2063b9">
              Ägarlägenheter finns i större delen av Europa. Däremot är bostadsrätter
              mycket ovanliga. Passar inte ägarlägenheter in i den svenska,
              socialdemokratiska modellen? Är det så att ni egentligen inte
              står bakom det ni själva skriver, nämligen det positiva i att
              äga sin bostad? Jag kan inte tolka det på något annat sätt.
            </seg>
            <seg n="9fb78669">
              I reservationen skriver man om det bostadspolitiska sammanhanget
              och att ett förnyat statligt ansvarstagande för bostadssektorn
              skulle kunna bryta den nedåtgående utvecklingen.
            </seg>
            <seg n="5b6cf5f9">
              Socialdemokraterna sätter i sin budget av 400 miljoner till utvecklingsinsatser.
              Om man skulle omsätta det i antal bostäder skulle det bli ca 250
              stycken, det vill säga mindre än en bostad per kommun. Det lyfter
              inte bostadsmarknaden.
            </seg>
            <seg n="07a7d322">
              Herr talman! I reservationen går det också att läsa följande:
              Vi tror inte att ägarlägenheter kan utgöra något nämnvärt bidrag
              till en ökad bostadsproduktion. Regeringen kunde därför ha avvaktat
              med den aktuella reformen och i stället prioriterat utformningen
              av mer angelägna åtgärder.
            </seg>
            <seg n="db772663">
              Fråga 1: Om det inte blir något nämnvärt bidrag till bostadsproduktionen,
              vad är då problemet?
            </seg>
            <seg n="46c37913">
              Fråga 2: På vilket sätt har förslaget om ägarlägenheter förhindrat
              andra mer angelägna åtgärder?
            </seg>
            <seg n="31f371bb">
              Skrivningarna om spekulation och segregation skulle man helst
              vilja bortse ifrån. Det finns i dag en segregation som på sina
              håll är synnerligen besvärande, men det är ju den socialdemokratiska
              bostadspolitiken som har bidragit till den. Ser man till prisutvecklingen
              i framför allt storstäderna finns det en spekulationsekonomi redan
              i dag och inte heller den har Socialdemokraterna lyckats förhindra
              med sin politik. Våga se detta och ta ansvar för det innan ni
              kommer med påståenden om att de förändringar vi föreslår genom
              ägarlägenheter skulle förstärka den negativa bild som redan finns.
            </seg>
            <seg n="942b9198">
              Man skriver också om rättsläget och oklarheter som borde utredas
              närmare. Vilka oklarheter är det fråga om?
            </seg>
            <seg n="4b68d30e">
              I en fråga är vi överens, nämligen att det stora utbudet av hyresbostäder
              ska tillgodoses genom produktion av hyresfastigheter. Däremot
              förstår jag inte alls varför det skulle vara fel att komplettera
              med andra alternativ. Målet och det viktigaste måste väl rimligtvis
              vara att vi har tillräckligt många bostäder så att alla kan ha
              tak över huvudet och komma in i värmen när det behövs.
            </seg>
            <seg n="6aff441a">
              Herr talman! Sammanfattningsvis konstaterar jag att framför allt
              Socialdemokraterna håller på att bli rejält konservativa i sitt
              synsätt och i sin ideologi. Inget får förändras. Inget blir bättre
              om vi vågar tänka nytt. Det är bara det gamla som Socialdemokraterna
              tidigare har bestämt som är bra för samhällsutvecklingen.
            </seg>
            <seg n="ae10fa21">
              Tänk att sitta så fast i egna gamla värderingar att man inte
              ser att världen förändras utan fortfarande tror att gårdagens
              lösningar också fixar morgondagens problem.
            </seg>
            <seg n="91d0dbd3">
              Det är skillnad mellan en framåt, nytänkande alliansregering
              och i synnerhet Socialdemokraterna och Vänsterpartiet som är de
              två mest konservativa partierna i Sverige i dag.
            </seg>
          </u>
          <note n="a4ae53c8">
            Jag yrkar bifall till förslagen i utskottets betänkande och avslag
            på reservationen.
          </note>
          <note type="speaker" n="1a93784c">
            Anf. 84 JOHAN LÖFSTRAND (s) replik:
          </note>
          <u who="johan_lofstrand_5b1d8e" xml:id="i-495bf552717ece50-0" n="6bbc6e22">
            <seg n="5127bfeb">
              Herr talman! Efter det inlägget tror jag att jag skulle behöva
              åtta repliker.
            </seg>
            <seg n="2b81b17d">
              Jag vill börja med att förklara för Lennart Pettersson att mycket
              av den lagstiftning som gäller ägarlägenheter ute i Europa liknar
              den bostadsrättslagstiftning som vi har i Sverige, rent lagtekniskt,
              men man har inte en förening utan en samfällighet. Man har fortfarande
              ett andelsägande. Skillnaderna är väldigt små.
            </seg>
            <seg n="d4ccb963">
              Den första frågan som Lennart Pettersson tog upp handlade om
              vad man äger och vad som är skillnaden.
            </seg>
            <seg n="94bb6fe5">
              I den ägarlägenhetslagstiftning som finns i dag är det inte ens
              definierat vad som är lägenheten. Det innebär att i varje enskilt
              fall kommer varje ägarlägenhetssamfällighet att ha problem att
              definiera vad som anses vara lägenheten och vad som anses vara
              samfälligheten.
            </seg>
            <seg n="61e274e4">
              Det tror jag kommer att skapa jättestora problem. Jag tror att
              försäkringsbolagen i dagsläget kommer att få jättesvårt att försäkra
              samfälligheterna och den enskilda ägarlägenheten på grund av att
              det i dagsläget inte finns definierat. Det anser jag vara ett
              jättestort problem.
            </seg>
            <seg n="2bb14a7d">
              Ett annat problem som inte finns med är att det inte finns några
              krav på hur samfälligheten ska redovisa sin ekonomiska berättelse.
              Jag tror att man som köpare tycker att det är väldigt viktigt
              att det är tydligt specificerat hur det ska göras.
            </seg>
            <seg n="c2e41b29">
              Jag tror att det finns många områden där lagstiftningen inte
              är tillräckligt bra.
            </seg>
            <seg n="2a3c4570">
              Jag hinner inte med alla mina frågor så jag sparar dem till min
              nästa replik.
            </seg>
            <seg n="b2669ac0">
              Min första fråga till Lennart Pettersson är: Hur många ägarlägenheter
              tror du kommer att byggas?
            </seg>
            <seg n="29d0855f">
              Den andra frågan är: Tror du verkligen att den lagstiftning som
              vi nu tar ställning till innehåller alla de delar som behövs för
              att klara av bekymmer kring störning, uppvisningsplikt och så
              vidare?
            </seg>
          </u>
          <note type="speaker" n="2d7db53a">
            Anf. 85 LENNART PETTERSSON (c) replik:
          </note>
          <u who="lennart_pettersson_9f009e" xml:id="i-88e94e30a32c6796-1" n="9f3c0738">
            <seg n="71d81832">
              Herr talman! Jag ville bara tala om för Johan Löfstrand hur det
              ser ut i övriga Europa. Här har vi en ypperlig möjlighet att få
              en bättre integration. Många av våra invandare förstår inte hur
              man kan betala miljonbelopp för någonting som man inte äger. Men
              däremot är de vana vid upplåtelseformen äganderätt.
            </seg>
            <seg n="5637baf1">
              Man känner sig tryggare om man vet att man äger någonting. Man
              får lov att köpa, man får lov att sälja, och man får lov att hyra
              ut utan att någon annan lägger sig i. Jag har därför stora förhoppningar
              om att detta ska kunna bidra till att lösa de problem som vi har
              på vissa håll.
            </seg>
            <seg n="79a30d9c">
              När det gäller problem eller möjligheter det beror på hur man
              ser på det, men jag ser det som möjligheter att hantera detta
              med avgränsningar kan det variera beroende på fastigheterna, vilken
              yttre omgivning det är och så vidare. Jag kan inte se att detta
              är annat än detaljer som man kan lösa på vägen.
            </seg>
            <seg n="664316b5">
              Om jag minns rätt sade man när jag började här för drygt två
              år sedan att man hade behandlat aktiebolagslagen sju gånger på
              ett år. Det är förmätet att tro att den lagstiftning som vi ska
              fatta beslut om i dag skulle vara den slutgiltiga. Jag tror inte
              att det är så i något annat sammanhang. Man får vara beredd på
              att det uppstår saker på vägen. Då får man korrigera. Alternativet
              skulle vara att man aldrig vågar anta en ny lagstiftning för att
              det skulle vara helt förskräckligt om man har missat något. Jag
              tror inte på den modellen. Jag är väl tillräckligt mycket halvdansk
              för att inse att man ibland måste komma till beslut. Sedan får
              man i efterhand rätta till och korrigera när avtal och liknande
              är tecknade.
            </seg>
            <seg n="913587dd">
              Johan Löfstrand sade i sitt inledningsanförande att det var ett
              halvfärdigt förslag. Jag undrar därför om han skulle uppfatta
              att ett helfärdigt förslag hade varit bättre, det vill säga att
              vi också skulle kunna ombilda befintliga bostäder.
            </seg>
          </u>
          <note type="speaker" n="985ad852">
            Anf. 86 JOHAN LÖFSTRAND (s) replik:
          </note>
          <u who="johan_lofstrand_5b1d8e" xml:id="i-495bf552717ece50-1" n="6bbc6e22">
            <seg n="61a86509">
              Herr talman! Det var stora ord i Lennart Petterssons anförande.
              Men i hans replik fanns det inte många svar. Jag anser inte att
              den ofullständiga lagstiftningen kring till exempel definitionen
              av ägarlägenheter är en möjlighet. Jag tror inte heller att de
              försäkringsbolag som ska sätta sig ned och försäkra dessa olika
              fastigheter kommer att tycka det eftersom det kommer att bli oerhört
              snårigt att bestämma hur de olika fastigheterna ska försäkras
              och vilken del som samfälligheten ska försäkra och vilken del
              som ägarlägenhetsinnehavaren ska försäkra. Jag tror att det kommer
              att bli väldigt snårigt och väldigt problematiskt.
            </seg>
            <seg n="a546f574">
              När jag i mitt anförande lyfte fram att jag ville att man skulle
              ha ett heltäckande förslag handlade det inte om att jag tyckte
              att man skulle ha det vid ombildningar, även om jag tror att det
              kommer att ske väldigt få ombildningar om denna lagstiftning skulle
              bli verklighet. Det som jag menar är att man från regeringen kanske
              skulle ha lyft fram ett förslag i en helt ny lagtext, det vill
              säga att man hade skapat en lag som hade varit en ägarlägenhetslagstiftning
              på samma sätt som vi har en bostadsrättslagstiftning. Det hade
              gjort det tydligt, man hade fått med alla områden, och det hade
              gjort att arbetet hade känts mer seriöst. Nu har man pusslat med
              ett antal olika lagstiftningar. Det ser jag som oerhört problematiskt.
            </seg>
            <seg n="b13814ef">
              Avslutningsvis vill jag bara ha ihjäl den myt som säger att det
              även vid kommersiell uthyrning av ägarlägenheter är fullt besittningsskydd.
              Det stämmer inte. Om man bedriver en kommersiell verksamhet med
              uthyrning av ägarlägenheter och dessa ägarlägenheter kommer till
              försäljning är det så att de hyresgäster som bor i lägenheterna
              vid en försäljning och vid andra tillfällen kan bli tvingade att
              flytta om den nya ägaren vill flytta in. Det går därför inte att
              säga att besittningsskyddet är detsamma. Det är inte ett gängse
              besittningsskydd, utan hyreslagstiftningens gängse regler gäller
              inte på samma sätt vid uthyrning av ägarlägenheter som vid vanlig
              uthyrning.
            </seg>
          </u>
          <note type="speaker" n="c9b6b446">
            Anf. 87 LENNART PETTERSSON (c) replik:
          </note>
          <u who="lennart_pettersson_9f009e" xml:id="i-88e94e30a32c6796-2" n="9f3c0738">
            <seg n="c94e1997">
              Herr talman! Vi gör helt olika tolkningar av besittningsskyddet.
              Jag har från departementet fått ett skriftligt besked om att det
              är exakt samma lagstiftning när det gäller uthyrning i affärsmässig
              verksamhet, ingenting annat, och att det också är samma lagstiftning
              när det gäller uthyrning av privatbostad eller småhus. Det står
              också i propositionen. Det är därför som jag inte riktigt förstår
              varför Johan Löfstrand har kvar uppfattningen att det inte skulle
              vara på det sättet. Jag har i alla fall inte kunnat få några tydligare
              besked, utan det är så.
            </seg>
            <seg n="b3b36b41">
              När det gäller den separata lagstiftningen har vi lite olika
              referenser. Vi jobbar med att göra saker och ting enkla och smidiga
              och inte krångla till dem. Det är klart att om det finns en gällande
              lagstiftning för fastigheter tar vi till vara den eftersom den
              är användbar även när det gäller ägarlägenheter. Varför skulle
              man då skapa ett eget lagrum just för den upplåtelseformen när
              den går att hantera inom befintligt lagrum? Jag förstår därför
              inte detta.
            </seg>
            <seg n="325c8f6d">
              Man kan dock säga att våra företrädare i Rosenbad inte har varit
              kända för att göra saker och ting enklare, utan de har hela tiden
              byggt på olika system och därmed på olika sätt krånglat till tillvaron
              för oss invånare.
            </seg>
            <seg n="5eb122e9">
              Jag bedömer att det är av rationalitetsskäl och enkelhetsskäl
              med en tydlig lagstiftning som vi har kommit fram till detta.
              Skulle några oklarheter visa sig i framtiden får vi ta ställning
              till dem då och lösa problemen. Det gör man i alla andra sammanhang.
            </seg>
          </u>
          <note type="speaker" n="7ee20e88">
            Anf. 88 LARS TYSKLIND (fp):
          </note>
          <u who="lars_tysklind_52dd95" xml:id="i-066773fdab146d15-0" n="7f8c0f92">
            <seg n="8914729e">
              Herr talman! Det har sagts en hel del i denna debatt, och det
              är mycket som jag skulle vilja bemöta, men jag ska försöka hålla
              mig till det som jag hade tänkt säga. Om man känner att man inte
              får svar får man återkomma i en replik.
            </seg>
            <seg n="66aea42c">
              Jag kan börja med att instämma i det som mina allianskolleger
              Ewa Thalén Finné och Lennart Pettersson har sagt tidigare.
            </seg>
            <seg n="b082956f">
              Jag kan konstatera att det har varit en lång process på tio år
              sedan tillkännagivandet i riksdagen om att vi skulle börja utreda
              detta nu i den sista omgången. Nu har vi äntligen ett betänkande
              som faktiskt innebär att vi kan införa ägarlägenheter i Sverige
              från och med den 1 maj 2009 i nyproduktion.
            </seg>
            <seg n="87090d8b">
              Jag tycker ändå att det är lite historiskt. Det är i alla fall
              inte varje vecka som vi inför en ny upplåtelseform i Sverige.
            </seg>
            <seg n="a1d07f8d">
              Det har väldigt mycket diskussion om hur många frågor som man
              löser i och med detta. Men det är naturligtvis ingen som tror
              att detta löser alla frågor på bostadsmarknaden. Det vore väldigt
              naivt att tro det. Det tror jag faktiskt inte heller att bostadsminister
              Odell har sagt, även om Egon Frid har sagt det vid flera tillfällen.
            </seg>
            <seg n="2f3f9f66">
              Herr talman! Jag yrkar därför, inte utan en viss glädje, bifall
              till förslaget i betänkandet och avslag på reservationen.
            </seg>
            <seg n="6b2e21f4">
              Att Socialdemokraterna, Vänsterpartiet och Miljöpartiet reserverar
              sig mot att man ska införa ägarlägenheter som en ny upplåtelseform
              förvånar nog ingen, åtminstone inte om man ser till historien.
            </seg>
            <seg n="8a6c16fe">
              Vad man än tycker i själva sakfrågan kan man inte säga annat
              än att dagens oppositionspartier har varit konsekventa i sitt
              nej till en upplåtelseform som ger en ökad mångfald och valfrihet
              i boendet.
            </seg>
            <seg n="f124ffcb">
              Jag kan inte befrias från tanken att det har funnits och finns
              någon typ av ideologisk blockering i denna fråga.
            </seg>
            <seg n="54256ecf">
              Egentligen finns bara ett undantag, och det var 1999 när Miljöpartiet
              röstade med de borgerliga partierna för det tillkännagivande som
              blev grunden för utredningen om ägarlägenheter.
            </seg>
            <seg n="055f804b">
              Vad som sedan fick Miljöpartiet att ändra uppfattning är höljt
              i dunkel. Så det är väl egentligen ingen som vet vad som hände.
            </seg>
            <seg n="15816e70">
              I och med att Miljöpartiet tydligen inte tyckte att detta var
              en bra idé längre stannade arbetet med ägarlägenheter upp helt
              och hållet.
            </seg>
            <seg n="98c73e3a">
              I en proposition från den dåvarande socialdemokratiska regeringen
              i mars 2004, Ändringar i fastighetsbildningslagens förfaranderegler
              m.m. en spännande titel gjorde regeringen helt kortfattat bedömningen
              att det inte bör införas någon lagstiftning om äganderätt i enskilda
              lägenheter i flerbostadshus. Det var faktiskt detta som dolde
              sig bakom detta m.m.. Vi var då väldigt förvånade över hur man
              kunde se så lätt på den frågan och kalla det m.m..
            </seg>
            <seg n="fc14f7f4">
              Allianspartierna reserverade sig naturligtvis i stor enighet
              mot detta beslut.
            </seg>
            <seg n="736c4ab9">
              Det märkliga var att man vid denna tidpunkt faktiskt hade infört
              tredimensionell fastighetsbildning som var en grundförutsättning
              för att man skulle ha ägarlägenheter. Men i den skapade man regler
              som helt enkelt skulle hindra ägarlägenheter. Det var det som
              man sedan hade som motiv för att inte införa sådana. Det var mycket
              av moment 22 i det resonemanget.
            </seg>
            <seg n="423310ab">
              Den 11 april 2005 hade några folkpartister en interpellationsdebatt
              med dåvarande samhällsbyggnadsminister Mona Sahlin. Hon sade då:
              Jag ser inget behov av ägarlägenheter. Vi gör olika bedömningar,
              och så är det ofta och ska vara, i den politiska debatten. Det
              kan man hålla med om.
            </seg>
            <seg n="5bed3e5d">
              Som jag och regeringen ser det har vi en mångfald av upplåtelseformer,
              och så ska det vara. Det är väldigt viktigt för bostadspolitiken
              och för möjligheterna till valfrihet.
            </seg>
            <seg n="f7432f98">
              Men vi i Folkpartiet det är kanske det som är den stora skiljelinjen
              har aldrig tyckt att det är vi på den politiska sidan som ska
              bedöma vad människor har behov av eller inte.
            </seg>
            <seg n="55276fad">
              Precis som tidigare sagts i debatten här: Hur stort detta med
              ägarlägenheter blir har naturligtvis att göra med enskilda personers
              val i framtiden. Ägarlägenheter är en möjlighet. Det blir väldigt
              märkligt när vi från politiskt håll definierar vad folk har behov
              av eller inte.
            </seg>
            <seg n="a3767bd8">
              År 2006 fick vi ju ett maktskifte, som väl alla har märkt. Då
              återupptogs arbetet med den utredning som den socialdemokratiska
              regeringen hade tagit fram. I den utredningen utreddes bara frågan
              om nyproduktion. Det var vad som föreslogs. Det är trots allt
              något krångligare att gå in i en ombildning. Om ett förslag ska
              byggas på den utredningen blir det därmed en begränsning till
              nyproduktion. Om man ska gå vidare måste det beredas ytterligare.
            </seg>
            <seg n="6af927ba">
              Herr talman! Som jag tidigare sagt är i alla fall oppositionspartierna
              konsekventa. I sin motion och i sin reservation skriver oppositionen:
              Att människor ska kunna äga sin bostad är självklart på en fungerande
              bostadsmarknad. Men sedan dras tydligen en gräns. Det ska inte
              införas ägarlägenheter som ger möjlighet till direkt ägande i
              flerbostadshus.
            </seg>
            <seg n="e48ec9dd">
              Jag tycker mig märka en liten nyansskillnad i debatten här i
              dag. Åtminstone från socialdemokratiskt håll har jag uppfattat
              att Johan Löfstrand i grunden lite grann är öppen för att analysera
              och ta ställning till förslaget om ägarlägenheter. Det är en viss
              omsvängning i förhållande till tidigare då man egentligen uttryckte:
              Det behövs inga ägarlägenheter. Det hörde vi inte bara från Mona
              Sahlin. Även dåvarande bostadsministern Lars-Erik Lövdén uttryckte
              exakt samma sak.
            </seg>
            <seg n="5fbbe89d">
              Sedan blir er slutsats att rakt av yrka avslag på propositionen.
              Det är naturligtvis också konsekvent. Som vi fått höra här i debatten
              bygger man upp otroligt många oöverstigliga hinder. Då måste man
              ju säga nej. Med den bild av verkligheten som bland annat Johan
              Löfstrand framställer här blir naturligtvis ett nej den logiska
              följden.
            </seg>
            <seg n="1529a0e9">
              Vilka argument är det då som framförs? Ja, jag ska ge några exempel
              från reservationen. Där säger man att det föreslagna regelverket
              är bristfälligt, att det riskerar att leda till ytterligare spekulation
              på bostadsmarknaden, att det cementerar en otrygg situation för
              stora grupper boende, att vi får fler oprofessionella hyresvärdar
              på svensk hyresmarknad, att bruksvärdesprincipen riskerar att
              sättas ur spel och att det är ett otillräckligt regelverk för
              det som rör förvaltning av gemensamma tillgångar. Det finns fler
              argument. Vad jag här nämnt är ett axplock.
            </seg>
            <seg n="8b401852">
              Herr talman! De här invändningarna saknar enligt min mening reell
              grund. Det finns inga bärande argument för att enskilda människor
              inte ska kunna få välja att bo i ägarlägenhet, i en direktägd
              bostad i ett flerbostadshus.
            </seg>
            <seg n="8aff7387">
              Man kan fundera på de olika invändningarna. När det gäller detta
              med spekulation måste vi ändå ha utgångspunkten att det naturliga
              även i detta fall kommer att vara att enskilda människor förvärvar
              en bostad för att själva bo i den. När man lyssnar på debatten
              här verkar det inte ens vara en tanke. Men med ägarlägenheter
              kommer det att vara fallet, precis som med alla andra typer av
              bostäder.
            </seg>
            <seg n="1f203b2d">
              Att det direkta ägandet ger full dispositionsrätt ligger i ägandets
              natur. Att man fritt får hyra ut och försälja en lägenhet, sin
              privata egendom, är vad ägandet går ut på.
            </seg>
            <seg n="2176313e">
              Jag kan inte se annat än att samtliga invändningar i reservationstexten
              har beaktats i regeringens förslag. Med tanke på hur lång tid
              som beredningsprocessen tagit och med tanke på att införandet
              av ägarlägenheter görs genom förändringar i gällande lagstiftning
              torde regelverket vara förutsägbart och rättssäkert. Här har jag
              en helt motsatt uppfattning, Johan Löfstrand! Det är en styrka
              att man använder befintlig lagstiftning som man har stor erfarenhet
              av. Att ägarlägenheter förs in i det sammanhanget ger just en
              trygghet, inte en försvagning.
            </seg>
            <seg n="9ece62f4">
              Ska man göra en helt ny lagstiftning är risken mycket större
              att det blir luckor. Jag förstår inte riktigt att det skulle finnas
              ett behov av det.
            </seg>
            <seg n="db11e84e">
              Herr talman! Man är nog lite dum om man inte också försöker vara
              lite ödmjuk i det här fallet och säga att det om ett nytt regelverk
              införs kan uppstå situationer som inte riktigt har förutsetts.
            </seg>
            <seg n="4c31cb81">
              Det är precis som Lennart Pettersson här tidigare sagt. Om man
              ska sitta och grunna på saker som eventuellt kan hända blir det
              till slut väldigt svårt att fatta något beslut över huvud taget.
              Därför tycker jag att det är väldigt bra att regeringen utskottet
              står naturligtvis bakom detta kommer att följa utvecklingen och
              ta initiativ till en tidig utvärdering.
            </seg>
            <seg n="a06e9475">
              Ett motargument i motionen är att man även ska se detta på längre
              sikt. Men det finns ju inget motsatsförhållande i att tidigt utvärdera.
              I utvärderingens natur ligger väl att man ser till vad som har
              hänt och till vad som framåt ska hända. En tidig utvärdering hindrar
              alltså inte att man ser saker på längre sikt. I stället är det
              närmast en förutsättning.
            </seg>
            <seg n="892cc6cc">
              Sammanfattningsvis: Jag kan inte se annat än att denna reform
              kommer att bli väldigt bra. Alla problem löses inte därmed, men
              reformen ger människor i Sverige en ökad valfrihet. Sannolikt
              kommer den att innebära att bostäder tillförs bostadsmarknaden,
              vilket aldrig kan vara negativt. Jag har mycket svårt att tro
              att reformen som sådan hindrar att bostäder uppkommer på bostadsmarknaden.
            </seg>
            <seg n="6df754a3">
              Från en enig allians om jag nu får prata för de andra i alliansen;
              jag tror inte att de kommer att protestera kan det väl sägas att
              vi välkomnar det här förslaget.
            </seg>
          </u>
          <note n="36a2c781">
            Jag yrkar bifall till utskottets förslag i betänkandet och avslag
            på reservationen.
          </note>
          <note n="2bf0999a">
            I detta anförande instämde Gunnar Andrén (fp).
          </note>
          <note type="speaker" n="1d320d7b">
            Anf. 89 JOHAN LÖFSTRAND (s) replik:
          </note>
          <u who="johan_lofstrand_5b1d8e" xml:id="i-495bf552717ece50-2" n="6bbc6e22">
            <seg n="b4285367">
              Herr talman! Under debatten här har vi några gånger kommit in
              på detta med att se sig om i Europa. Jag tänker börja där. I Sverige
              har vi i ganska många år diskuterat ägarlägenheter. Ett antal
              europeiska exempel har lyfts fram som oerhört bra och som lösningen
              på alla problem.
            </seg>
            <seg n="69b64a69">
              Men när man tittar på de olika exemplen runt om i Europa ser
              man att det skiftar ganska mycket. Det går inte att säga att det
              och det är definitionen av en ägarlägenhet. Det finns ju ägarlägenheter
              för vilka reglerna väldigt mycket liknar vår bostadsrättslagstiftning,
              och det finns ägarlägenheter som nästan är som våra egnahem. Det
              går alltså inte att definiera på nämnda sätt.
            </seg>
            <seg n="5d8b649d">
              Har vi inte hamnat i en väldigt semantisk debatt? Jag förstår
              att man som borgerlig företrädare i debatten om ägarlägenheter
              kan tycka att det känns ganska bra att nu ha ställt sig bakom
              en lagstiftning om ett införande av ägarlägenheter. Men vad har
              vi egentligen gjort? Har vi inte skapat en papperstiger här? Vad
              är skillnaden mellan den bostadsrättsliga lagstiftningen och lagstiftningen
              om ägarlägenheter sett till de praktiska delarna när det gäller
              de boende?
            </seg>
            <seg n="75c6bb91">
              Om man bortser från de delar som vi tidigare talat om, nämligen
              att man fritt får sälja och fritt får hyra ut, är de praktiska
              skillnaderna för de boende väldigt få. I en bostadsrättsförening
              är du en andelsägare. Du har nyttjanderätt. Har du en ägarlägenhet
              äger du den fysiska lägenheten samt någon centimeter runt om.
              Du är också andelsägare av tak och lite annat. Vad är då egentligen
              den praktiska skillnaden? Dock finns det en del skatteskillnader
              och lite annat som jag redan tillräckligt mycket har diskuterat
              här i dag.
            </seg>
            <seg n="57024905">
              Är det alltså inte fråga om en papperstiger? Vad är skillnaden?
              Pratar vi inte bara semantik, eller?
            </seg>
          </u>
          <note type="speaker" n="4b358154">
            Anf. 90 LARS TYSKLIND (fp) replik:
          </note>
          <u who="lars_tysklind_52dd95" xml:id="i-066773fdab146d15-1" n="7f8c0f92">
            <seg n="5babf516">
              Herr talman! Man kan undra vad som är problemet. Det är klart
              att det finns en skillnad, vilket flera gånger här tagits upp.
              I en bostadsrättsförening äger man en andel. Det är faktiskt skillnad.
              Även ekonomiskt finns det ett samröre på ett helt annat sätt.
            </seg>
            <seg n="13eda435">
              När det gäller en del andra praktiska saker i det vardagliga
              livet kan jag säga att i bostadsrättsföreningar, i ägarlägenhetssammanhang
              och i radhusområden har man mycket gemensamt som man vårdar och
              sköter. Så är det utifrån att man bildar gemensamhetsanläggningar.
              I Sverige har vi ett väldigt bra system. Lantmäteriet tilldelar
              andelar. Man är skyldig att vara med i den samfällighetsförening
              som sköter det hela.
            </seg>
            <seg n="366ee434">
              Från den synpunkten har vi i Sverige ett fungerande system detta
              sagt med tanke på talet om att ha en särskild lagstiftning. Det
              är, som sagt, stor skillnad. I ägarlägenhetsfallet får du möjlighet
              att direkt äga en bostad i ett flerfamiljshus. Du kan inteckna
              bostaden, och du har fri dispositionsrätt.
            </seg>
            <seg n="4385525d">
              Det är faktiskt så att om du ska hyra ut en bostad i en bostadsrättsförening
              ska föreningen ge sitt tillstånd. Om det vore exakt samma sak
              fanns det ingen anledning att ha den här diskussionen.
            </seg>
            <seg n="2c9128db">
              Vad är egentligen bekymret? Jag tycker att Socialdemokraterna
              är svaret skyldiga. Vad är bekymret som gör att man desperat försöker
              att få det så likt bostadsrättsförening så att det inte finns
              något behov av det?
            </seg>
            <seg n="bf17fbfa">
              Man kan titta ute i Europa. Vi behöver inte gå så hemskt långt.
              Om man befinner sig hemma hos mig på västkusten kan man till exempel
              gå till Norge.
            </seg>
            <seg n="16943690">
              Tittar man på deras ägarlägenheter ligger de någonstans mittemellan
              de två upplåtelseformer som vi nu kommer att ha.
            </seg>
          </u>
          <note type="speaker" n="c51dc497">
            Anf. 91 JOHAN LÖFSTRAND (s) replik:
          </note>
          <u who="johan_lofstrand_5b1d8e" xml:id="i-495bf552717ece50-3" n="6bbc6e22">
            <seg n="957edd00">
              Herr talman! Det är inte speciellt stora praktiska skillnader
              för det enskilda boendet. Om vi om fem år skulle gå ut och fråga
              människor, om det nu finns speciellt många ägarlägenheter byggda
              då, vad det är för upplåtelseform de bor i och vad som skiljer
              den från någon annan, tror jag att de kommer att ha väldigt svårt
              att definiera det. Man har redan i dag svårt att definiera det.
              Det finns de som bor i kooperativ hyresrätt som tror att det är
              bostadsrätt. Det finns många sådana förvecklingar. Jag tror att
              det finns ett antal problem redan som det är i dag.
            </seg>
            <seg n="2d62e365">
              Den borgerliga majoriteten säger gång på gång att det är viktigt
              med enkla regler. Det här är väl ett område där det är viktigt
              med enkla regler. Om syftet nu är och det är väldigt viktigt att
              man fritt ska få försälja och fritt få hyra ut hade man bara kunnat
              göra ett antal små förändringar i bostadsrättslagstiftningen och
              sedan hade det varit löst. Men det handlar om att skapa just ägarlägenheter.
              Jag vet egentligen inte vad den praktiska skillnaden för den boende
              är.
            </seg>
            <seg n="c67b3ed2">
              Jag håller med dig om att skillnaden är att du kan ha lagfart
              på den fysiska lägenheten plus några centimeter i taket, golvet
              och väggarna. Tyvärr är det inte definierat hur många centimeter
              eller vad som kan ingå, men det kanske kommer att lösa sig så
              småningom. I en bostadsrätt är det fråga om en andel. Men du skulle
              mycket väl lagstiftningsmässigt kunna ge andelsägaren och ägaren
              av nyttjanderätten till andelen en mycket större makt. Den skillnaden
              finns inte.
            </seg>
            <seg n="a3dabe2b">
              Jag har en fundering om den ofantligt bra lagstiftningen om samfälligheterna.
              Jag håller med dig om att den är jättebra. Varför har man då infört
              20-procentsregeln? Den kommer att göra stora andelsägare inte
              kommer att ha ekonomiskt inflytande i samma grad som mindre andelsägare.
              Det tror jag att kommer att skapa stora problem.
            </seg>
          </u>
          <note type="speaker" n="dca52a83">
            Anf. 92 LARS TYSKLIND (fp) replik:
          </note>
          <u who="lars_tysklind_52dd95" xml:id="i-066773fdab146d15-2" n="7f8c0f92">
            <seg n="3d0c0ff3">
              Herr talman! Det visar sig att vi har kommit ganska långt från
              vad som uttrycktes i texten i motionen om att människor självklart
              ska kunna äga en bostad på en fungerande bostadsmarknad. Nu ska
              vi bevisa att man inte ska få tillfälle att äga en bostad i ett
              flerfamiljshus.
            </seg>
            <seg n="31944c95">
              Johan Löfstrand underskattar enskilda människor å det grövsta.
              Jag tror inte att det skulle vara så komplicerat att människor
              som bor där inte skulle veta vad de bor i. Med det resonemanget
              borde vi omedelbart dra in upplåtelseformer som till exempel kooperativ
              hyresrätt. Om du går ut och frågar människor på gatan är det säkert
              inte så särskilt många som kan tala om vad det är.
            </seg>
            <seg n="b7db9c75">
              Människor vet vad de bor i. Jag bor till exempel i en hyresrätt
              hos allmännyttan. Det vet jag alldeles säkert, eftersom jag betalar
              hyra varje månad, så det måste väl vara så. Jag tvekar inte en
              sekund om det. Jag tror inte att det behövs någon jättebegåvning
              för att förstå hur man har förvärvat sin bostad. Det resonemanget
              tycker jag är mycket märkligt i sammanhanget, men jag är lite
              försiktig ibland.
            </seg>
            <seg n="ae2b9f42">
              Sedan går jag till frågan om samfällighet och ökad procentsats.
              Det är för att man i vissa sammanhang ska ha en balans i föreningen
              så att alla ska ha ett inflytande och att några inte ska ha ett
              jätteinflytande. Det skulle bli ett slags majoritetsinflytande
              så att några få kan styra en hel samfällighetsförening. Det skulle
              inte fungera speciellt bra. Det är därför man har den här typen
              av spärregler.
            </seg>
          </u>
          <note type="speaker" n="49fa1ed5">
            Anf. 93 YVONNE ANDERSSON (kd):
          </note>
          <u who="yvonne_andersson_78c29c" xml:id="i-79083c600265fe9f-0" n="1f6bcc04">
            <seg n="39382163">
              Herr talman! Den 1 maj får vi en ny boendeform i Sverige. Äntligen,
              säger många. Jag som inte ha varit med i den bostadspolitiska
              debatten så länge tycker att det är roligt att vi följer med den
              internationella utvecklingen och att det som finns i många andra
              länder också kommer att finnas i vårt land.
            </seg>
            <seg n="6e593f42">
              Ändå är det inte det som är det yttersta syftet med att införa
              ägarlägenheter. Det är att öka mångfalden och valfriheten i boendet
              och att stärka enskilda människors makt och inflytande över sitt
              boende. Avsikten är också att vi ska kunna öka bostadsproduktionen
              och att man ska få ett ökat utbud av lägenheter.
            </seg>
            <seg n="d9eeb3cb">
              Det är fem viktiga positiva effekter av ägarlägenheter. Det är
              jätteintressant när Johan Löfstrand tydligt säger: Det är dåligt,
              orättvist och otillräckligt. Det tre delarna säger väldigt lite
              om reformen. Det som säger väldigt mycket om reformen är de fem
              delarna mångfald, valfrihet, enskildas makt över sitt boende,
              ökad bostadsproduktion och ett ökat utbud.
            </seg>
            <seg n="46b106ce">
              Enligt Socialdemokraterna, Miljöpartiet och Vänstern kommer regelverket
              för ägarlägenheter att leda till ökad otrygghet och spekulation.
              Man har synpunkter på uthyrning och hävdar att den som hyr en
              ägarlägenhet ges en svagare rättslig ställning till exempel när
              det gäller besittningsskyddet, som vi har hört här. Man påtalar
              att hyresgäster i ägarlägenheter utestängs från möjligheten att
              byta sin lägenhet mot annan bostad.
            </seg>
            <seg n="ff474b34">
              Det är en kritik som inte alls är befogad. Det finns ingenting
              som säger att den förändringen att man inför en ny boendeform
              kommer att få de effekterna. Låt oss i stället samla oss kring
              kunskaperna. Där var Egon Frid från Vänstern trevlig nog att säga
              något positivt: Ja, visst, man får betydligt fler småskaliga uthyrare
              av bostäder. Det är bra för bostadspolitiken.
            </seg>
            <seg n="0d3d4499">
              Herr talman! I den proposition som regeringen har lämnat till
              riksdagen framgår det väldigt tydligt att hyreslagens regler om
              förstahandsuthyrning av småhus är vad som ska gälla för lägenhetsägare
              när de hyr ut sin lägenhet. De reglerna har inte just vår regering
              hållit på att ändra. Det är ett arvegods vi har. Vi tycker att
              de reglerna är hyfsat bra, så de får nu gälla. Vi kommer att arbeta
              på reformen successivt.
            </seg>
            <seg n="384cd89d">
              Vi har ett exempel där ägarlägenheter med framgång skulle kunna
              användas. Det är i särskilt utsatta områden i storstädernas förorter.
              Där skulle ägarlägenheter kunna minska segregationen. Det scenariot
              att det finns ett hus med ägarlägenheter bredvid kedjehus, hyresrätter
              och bostadsrätter låter som en jättebra idé för att minska segregationen.
            </seg>
            <seg n="5a0fc08c">
              Många människor med invandrarbakgrund kommer från länder med
              en stark tradition att äga sin bostad. De vill köpa sitt boende
              så snart de börjar göra karriär i Sverige. Det innebär att de
              vill lämna hyresrätter som de i dag bor i. Det kan förstärka känslan
              av utanförskap utan att för den skull vara det. De skulle kunna
              vara kvar i gemenskapen med ägarlägenheter i närheten av där de
              hade sin hyresrätt tidigare. Man skulle kunna ha ett bostadsrättssystem
              i närheten av det. Vi behöver inte binda oss vid boendeformerna.
              Vi bör kunna ha en variation.
            </seg>
            <seg n="81308af8">
              Det är svårt att uppskatta hur stor andel av de nya hus som byggs
              som kommer att bli ägarlägenheter. Det har kommit signaler i dag
              om att man ska bygga. Jag fick alldeles nyligen av en trevlig
              kollega veta att i Hammarby Sjöstad byggs det redan ägarlägenheter.
              Det är jättespännande och ett nytänkande.
            </seg>
            <seg n="6c935f18">
              Jag har hört från oppositionspartierna att de vill ha något nytt.
              De är trötta på det som har varit och inser att det har varit
              lite misslyckat här och var. Man vill ha en ny idé, men man kommer
              inte med någon idé.
            </seg>
            <seg n="7c582b87">
              Men vi kommer med en idé. Vi kommer med ett förslag, och det
              förslaget lägger vi på bordet i dag både när det gäller skattepliktiga
              konsekvenser, så småningom, och när det gäller, för vår del, den
              form som det ska bli.
            </seg>
            <seg n="34cb5fb2">
              Det är skönt att vi äntligen får ägarlägenheter i nybestånd.
              Vi vill naturligtvis så småningom också kunna erbjuda det i redan
              befintliga flerbostadshus. Det är i så fall ett viktigt instrument
              för att vi också ska klara den lågkonjunktur som vi står inför.
              Jag tror att vi med ägarlägenheter får en ökad flexibilitet som
              Sverige i dag saknar.
            </seg>
          </u>
          <note n="36a2c781">
            Jag yrkar bifall till utskottets förslag i betänkandet och avslag
            på reservationen.
          </note>
          <note type="speaker" n="60e5a853">
            Anf. 94 JOHAN LÖFSTRAND (s) replik:
          </note>
          <u who="johan_lofstrand_5b1d8e" xml:id="i-495bf552717ece50-4" n="6bbc6e22">
            <seg n="ab725ff3">
              Fru talman! Debatten börjar lida mot sitt slut. Jag ville ändå
              gå upp eftersom jag har en frågeställning till som jag inte har
              lyft fram i dag och som jag gärna skulle vilja få svar på.
            </seg>
            <seg n="d7cc96f7">
              Vi har hört Yvonne Andersson och hennes borgerliga kolleger prata
              om ägarlägenheter, och framför allt om hur förträffligt bra lagstiftningen
              är skapad. Det innehåller tydligen alla upptänkligheter som kan
              tänkas dyka upp.
            </seg>
            <seg n="1787c4ee">
              Ett av de områden som vi inte har pratat speciellt mycket om
              är den del som rör till exempel detta att om man som hyresgäst
              i eller ägare av en ägarlägenhet skulle störas. Det kan vara antingen
              av en annan person som bor inhyrd i en ägarlägenhet eller av någon
              som äger en ägarlägenhet. Det kan också gälla en verksamhet som
              bedrivs i samma samfällighet som ägarlägenhetsfastigheten befinner
              sig i. Hur är regelverket konstruerat för hur man ska göra om
              man känner sig störd eller om man själv stör?
            </seg>
            <seg n="9ad13746">
              Jag har tidigare förstått här att de är de grannlagsrättsliga
              regleringarna som ska gälla och att de är väl tillämpliga på det
              här området. Men jag tror inte det. Jag tror att när vi kommer
              till det läget att man faktiskt äger sitt boende kommer det att
              vara ganska svårt att kunna göra någonting mot till exempel en
              ägarlägenhetsinnehavare som stör eller en hyresgäst som bor hos
              en ägare till en ägarlägenhet. Han eller hon kanske inte är intresserad
              av att kasta ut hyresgästen.
            </seg>
            <seg n="aa499684">
              Då är min fråga: Hur ska man lösa det här? I förslaget till lagstiftning
              finns ett förslag om vite. Jag tror av ett antal olika skäl att
              den lösningen inte kommer att vara gångbar. Jag skulle gärna vilja
              höra vilken lösning Yvonne Andersson har på de här problemen.
            </seg>
          </u>
          <note type="speaker" n="8c12658a">
            Anf. 95 YVONNE ANDERSSON (kd) replik:
          </note>
          <u who="yvonne_andersson_78c29c" xml:id="i-79083c600265fe9f-1" n="1f6bcc04">
            <seg n="430bb656">
              Fru talman! Det finns boendeformer där man äger sin bostad man
              själv eller banken, i princip. Det är en villa, ett kedjehus,
              ett radhus eller en ägarlägenhet. Det finns också bostäder som
              man inte äger, till exempel en bostadsrätt eller en hyresrätt,
              som Johan Löfstrand bor i.
            </seg>
            <seg n="9e55652d">
              Vilka regler är det som gäller i dag och som gäller enligt den
              bostadspolitik som Socialdemokraterna har stått upp för i många
              år? Vilka regler är det som gäller för Johan Löfstrand i hans
              hyresrätt eller för mig som just nu är ägare av en villa? Vad
              är det för skillnad på reglerna i dag? Det är min fråga. Och vad
              tror Johan Löfstrand att det kan bli för skillnad framöver mellan
              dem som äger sitt boende och dem som hyr sitt boende?
            </seg>
          </u>
          <note type="speaker" n="4f32b99e">
            Anf. 96 JOHAN LÖFSTRAND (s) replik:
          </note>
          <u who="johan_lofstrand_5b1d8e" xml:id="i-495bf552717ece50-5" n="6bbc6e22">
            <seg n="5ada18c7">
              Fru talman! Jag tror att Yvonne Andersson svarade på min fråga
              ungefär lika bra som propositionen besvarar de problem som det
              här framgent kommer att leda till.
            </seg>
            <seg n="c0acf201">
              Det man kan säga är att det i bostadsrättslagstiftningen finns
              ganska tydliga regler om vad man kan göra om en andelsägare till
              exempel stör. I en villa är regelverken inte speciellt tydliga,
              men där är det ofta så att man bor en bit ifrån varandra och på
              så sätt inte stör varandra speciellt mycket.
            </seg>
            <seg n="011abd70">
              Här handlar det, som vi har diskuterat, om flerbostadshus vilket
              innebär att man bor nära varandra. Det kanske också bedrivs kommersiell
              verksamhet i fastigheten som kan påverka ljudnivå och annat. Jag
              kan inte utläsa i regelverket hur man har löst problemen med olika
              grannar som stör varandra i den här upplåtelseformen.
            </seg>
            <seg n="3bdcd39c">
              Det enda som finns är att man ska plocka ut någon typ av vite.
              Jag ser detta som oerhört problematiskt eftersom det kan vara
              så att en andelsägare till och med kan tänka sig att betala vitet
              för att fortsätta att störa. Det kanske är en kommersiell verksamhet
              som man bedriver, och det kan vara okej att betala vitet. Den
              andra varianten är att andelsägaren inte har några pengar och
              inte kan betala vitet. Då kommer man att dras in i ganska långa
              processer om hur det hela ska lösas.
            </seg>
            <seg n="826e7950">
              Detta innebär att jag inte tror att det finns någon lösning på
              detta i dagsläget. Det betyder att på det här området precis som
              på ganska många andra områden kommer man att vara tvungen att
              göra en ganska ordentlig översyn av lagstiftningen. Det finns
              många hål som måste täppas till.
            </seg>
            <seg n="28786c8a">
              Hade det inte varit bättre att regeringen hade lagt fram ett
              fullt och helt förslag än att som nu lägga fram ett halvfärdigt
              förslag om ägarlägenheter?
            </seg>
          </u>
          <note type="speaker" n="2d9936a2">
            Anf. 97 YVONNE ANDERSSON (kd) replik:
          </note>
          <u who="yvonne_andersson_78c29c" xml:id="i-79083c600265fe9f-2" n="1f6bcc04">
            <seg n="dcc52b7c">
              Fru talman! Jag tror att Johan Löfstrand förvillar sig lite grand.
              Det finns hus som ligger vägg i vägg med nästa villaägares hus,
              eller hur? Det finns regler för detta, och de reglerna kommer
              att gälla även för ägarlägenheter.
            </seg>
            <seg n="a16b6ef1">
              Vi målar inte upp allsköns problem som är mycket värre än dem
              som finns i dag. Jag hoppas verkligen att vi får ett samhälle
              där det funkar mycket bättre. Jag tror att de som köper en ägarlägenhet
              är rätt hyfsade människor som vill sköta sig och ha en god grannsämja.
              Jag har en tilltro till att människor överlag vill leva ett hyggligt
              liv. Sedan måste vi naturligtvis ha en lagstiftning när problem
              uppstår.
            </seg>
            <seg n="7df01208">
              Vi är jätteglada för att vi nu får en lagstiftning med en flexibilitet.
              Människor kan flytta och välja andra boendeformer i de fall det
              skulle uppstå problem, precis som nu. Det här är ett sätt att
              förbättra bostadsmarknaden. Sedan tror jag att vi successivt måste
              jobba på de lagar, regler och former som vi har. Det här är en
              bit på väg.
            </seg>
            <seg n="a6b8e19c">
              En sak är säker; ni kommer inte som opposition någonsin att kunna
              påstå att vi inget gör. Vi gör något, och en del kommer att bli
              vansinnigt bra. Annat blir inte riktigt lika bra, men då jobbar
              vi med det under tiden och följer upp så att det blir bättre.
              Det är värre för er i oppositionen, för det ni gjorde förra mandatperioden
              var knappt något. Vi är glada att vi har gjort något.
            </seg>
          </u>
          <note n="e434a852">
            Överläggningen var härmed avslutad.
          </note>
          <note n="651eb899">
            8 § Taxering och beskattning av ägarlägenheter
          </note>
          <note n="7f550a8d">
            Föredrogs
          </note>
          <note n="46edbf1a">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="8dd819f6">
            Anf. 98 BIRGITTA ERIKSSON (s):
          </note>
          <u who="birgitta_eriksson_3d9705" xml:id="i-4517d2d68aa2b140-0" n="e79bd5ca">
            <seg n="3f1cb59c">
              Fru talman! Jag börjar med att yrka bifall till vår reservation.
              Det gäller proposition 2008/09:83, som handlar om taxering och
              beskattning av ägarlägenheter, som vi nu har debatterat.
            </seg>
            <seg n="81b039b4">
              Genom att föreslå införandet av ägarlägenheter har regeringen
              valt att prioritera tillkomsten av en helt ny form av äganderätt
              framför att arbeta för att skapa ett robust regelverk som garanterar
              de boendes rättigheter inom ramen för nuvarande boendeformer.
              Vi beklagar detta.
            </seg>
            <seg n="e809aed2">
              Som har sagts här tidigare i debatten är det för oss socialdemokrater
              viktigt att bostadspolitiken är socialt hållbar, förutsägbar,
              framtidsinriktad och till för alla. Med sådana insatser skapas
              fler attraktiva och hållbara bostadsområden med blandade bostadsformer.
            </seg>
            <seg n="0916e896">
              Vi gör bedömningen att införandet av ägarlägenheter inte kommer
              att innebära det tillskott av bostäder som svensk bostadsmarknad
              så väl behöver. Vi ser i dagsläget att byggnation av nya boenden
              i stort sett har stagnerat. Detta är Socialdemokraternas motivering
              till varför vi yrkar avslag på regeringens förslag att införa
              ägarlägenheter.
            </seg>
            <seg n="2631002a">
              Nu över till propositionen. Skattereglerna för ägarlägenheter
              ska enligt regeringens förslag vara desamma som för småhus utom
              i fråga om taxeringsbeskattningen vid beräkning av taxeringsvärdet.
              Vid taxeringsvärderingen ska i stället hyresnivån, som i sin tur
              bygger på ett bruksvärde, vara utgångspunkt. Flera remissinstanser
              och till och med regeringen själv har ifrågasatt om detta kommer
              att innebära att taxeringsvärdet kommer att återspegla 75 procent
              av ägarlägenheternas marknadsvärde. Detta är man tveksam till.
            </seg>
            <seg n="175002ca">
              Det går naturligtvis inte att säkert säga hur ägarlägenhetsmarknaden
              kommer att utvecklas, vilket har diskuterats här tidigare. Enligt
              vår uppfattning talar dock mycket för att ägarlägenheterna i många
              områden kommer att bli för lågt värderade och att de blir en typ
              av fastigheter som i många områden kommer att gynnas skattemässigt
              jämfört med andra boenden. Detta gäller både vid inkomstbeskattning
              och taxeringsvärdering. Vi tycker att det är olyckligt om en ny
              boendeform introduceras för konsumenterna på bostadsmarknaden
              med hjälp av gynnsamma särregler. Det kan aldrig vara bra på sikt.
            </seg>
            <seg n="04cd0c23">
              Konsekvenserna för bostadsmarknaden i övrigt är inte utredda
              vare sig i propositionen som gäller skattereglerna eller i propositionen
              om att införa ägarlägenheter. Det är en brist. Andra boendeformer
              kommer med all sannolikhet att ställa krav på kompensation när
              man indirekt missgynnas på detta sätt. Det är av största vikt
              att eftersträva neutralitet i beskattningen och likformiga skatteregler
              mellan olika boendeformer för att undvika att vissa gynnas och
              andra missgynnas.
            </seg>
            <seg n="1aac1fb2">
              Ägarlägenheter beskrivs i propositionen som småhus på höjden
              och ska i skattesystemet betraktas som småhus utom just i fråga
              om värderingen. Det är inte likformigt och det är i högsta grad
              ologiskt.
            </seg>
            <seg n="cf334848">
              Skulle riksdagen ändå besluta att införa ägarlägenheter bör en
              översyn av skattereglerna för samtliga boendeformer ske i enlighet
              med vad vi föreslår i vår motion, Sk14, inom ramen för en bredare
              skatteöversyn för att uppnå likformighet.
            </seg>
          </u>
          <note type="speaker" n="d90e5db9">
            Anf. 99 HELENA LEANDER (mp):
          </note>
          <u who="helena_leander_3aadf2" xml:id="i-295a5b0dff9176ff-0" n="9e68d139">
            <seg n="57f5df66">
              Fru talman! Den som har följt hela debatten om ägarlägenheter
              har säkert totalt klart för sig vad som är för- och nackdelarna
              med förslaget om ägarlägenheter som sådant. Jag ska försöka att
              inte upprepa det utan bara mycket kort för eventuella nytillkomna
              lyssnare konstatera att Miljöpartiet ser positivt på en mångfald
              av boendeformer. Vi är därmed i princip positiva till ägarlägenheter.
              Principen måste dock omsättas i en bra utformning och där tycker
              vi inte att regeringen har lyckats. Därför yrkar vi avslag på
              propositionen om ägarlägenheter och i konsekvensens namn också
              på den som gäller beskattning och taxering. Så var det avklarat.
            </seg>
            <seg n="34287adf">
              Vi gröna vill som sagt ha en mångfald av boendeformer. Vi tror
              på att människor utifrån den egna livssituationen och egna önskemål
              ska kunna välja det boende som passar bäst. Vi har alltså inte
              några ideologiska preferenser för någon särskild boendeform. Därför
              vill vi också att Sverige har ett skattesystem som varken gynnar
              eller missgynnar någon särskild boendeform.
            </seg>
            <seg n="acb1e839">
              Tittar man på regeringens förslag börjar man dock ana att det
              finns någon form av ideologisk preferens för att människor ska
              äga sitt eget boende eftersom alla de förslag man lägger fram
              går i den riktningen. Reformen av fastighetsskatten har skräddarsytts
              för människor som bor i småhus. ROT-avdragen kommer inte alls
              människor som bor i hyreshus till del. Det är inte utan att man
              blir lite misstänksam. Även när vi tittar på förslaget om beskattning
              och taxering av ägarlägenheter ser vi en risk att denna boendeform
              kommer att skattegynnas framför andra boendeformer. Det tycker
              vi är olyckligt.
            </seg>
            <seg n="eb2c17c5">
              I stort kommer skattereglerna att vara desamma som för småhus.
              När det gäller värderingen kommer man dock att gå efter hyreshusmodellen,
              trots att dessa boendeformer har helt olika ekonomiska förutsättningar.
              Då finns det en risk, som ett flertal remissinstanser har påpekat,
              att värderingen inte på ett rättvist sätt kommer att spegla marknadsvärdet
              för ägarlägenheter. Detta tycks även regeringen vara medveten
              om när man skriver att man misstänker att ägarlägenheter på vissa
              håll i landet kommer att vara undervärderade. Man tycker dock
              att man får leva med det tills vidare och tills man har sett att
              en marknad för ägarlägenheter har etablerats.
            </seg>
            <seg n="2c43f901">
              När en marknad väl har etablerats, om ägarlägenheter införs,
              och man kan dra slutsatser av det är det desto viktigare att man
              ser över skattefrågan, inte bara specifikt för ägarlägenheter
              utan generellt vad gäller boendebeskattningen. Det har skett många
              förändringar på det området. Det är viktigt att vi ser över det
              och får en likformighet i boendebeskattningen så att inte staten
              genom olika skatteinstrument talar om var människor ska bo utan
              låter dem välja det som passar den egna boendesituationen bäst.
              Därför yrkar jag bifall till reservationerna.
            </seg>
          </u>
          <note type="speaker" n="9a2d0d9d">
            Anf. 100 FREDRIK SCHULTE (m):
          </note>
          <u who="fredrik_schulte_8d0f7f" xml:id="i-5d93735ab97fa5f6-0" n="b89f23d5">
            <seg n="c75d6cb3">
              Fru talman! Vi har precis debatterat civilutskottets betänkande
              om att införa ägarlägenheter. När det väl är gjort är det också
              rimligt att vi inför någon form av skatteregler för desamma. Det
              är alltså vad vi debatterar just nu.
            </seg>
            <seg n="bce6cce4">
              Sammanfattningsvis föreslår vi från regeringssidan skatteregler
              för ägarlägenheter som följer samma princip som för radhus och
              villor, alltså en kommunal avgift som är 1 procent av taxeringsvärdet
              men högst 6 300 kronor per år. Taxeringsvärdet kommer däremot
              att följa samma beräkningsmodell som för bostadsrätter och hyresrätter
              eftersom man förutspår och kan konstatera från andra länder att
              marknadsvärdet på ägarlägenheter kommer att följa bostadsrätternas
              marknadsvärde. Det är också enkelt, förutsägbart och ett tillförlitligt
              system.
            </seg>
            <seg n="c8e2d3f8">
              Ägarlägenheter finns i de flesta länder i världen och snart även
              i Sverige. Därmed blir det också möjligt att inte bara äga en
              andel av en bostadsrättsförening och få nyttjanderätt till en
              lägenhet, utan det blir också möjligt att äga sin lägenhet och
              göra det på samma oinskränkta sätt som villaägare äger sin villa
              eller radhusägare äger sitt radhus. Det är mycket positivt. Det
              är radhus på höjden, helt enkelt.
            </seg>
            <seg n="1df97066">
              Det är viktigt av framför allt tre skäl. För det första skapar
              det en större valfrihet och mångfald på bostadsmarknaden. Det
              blir fler alternativ. Från alliansens sida värderar vi inte hur
              människor väljer att bo. Vi säger inte att det är bättre att bo
              i hyresrätt eller bostadsrätt eller kooperativ hyresrätt eller
              ägarlägenhet. Vi gör inte ideologi av människors bostadsval. Vi
              tycker att politiken ska bereda möjlighet till så många alternativ
              som möjligt. Vad vi nu föreslår är helt enkelt en ny form av ägande
              av lägenheter i flerfamiljshus något som vi tycker är positivt.
            </seg>
            <seg n="a7ecdc72">
              För det andra är det viktigt att önskan hos alla de människor
              som upplever ett känslomässigt starkt värde i att äga sin bostad
              tas i beaktande.
            </seg>
            <seg n="64e818a4">
              Helena Leander sade tidigare att hon och Miljöpartiet tycker
              att det är viktigt med valfrihet och mångfald, men det gäller
              tydligen bara så länge man väljer de alternativ som hon och hennes
              parti vill tillgängliggöra. Alla de människor som, precis som
              jag, känner att det är viktigt att ha möjlighet att äga just sin
              bostad, deras valfrihet är tydligen inte intressant.
            </seg>
            <seg n="0873831d">
              Det tredje och kanske viktigaste skälet till att införa ägarlägenheter
              skulle jag säga är att vi kommer att få många fler hyresrätter.
              Vi har i dag en väldigt allvarlig situation på bostadsmarknaden
              med många ungdomar 80-talister och 90-talister, flera hundratusentals
              som inom en snar framtid eller faktiskt redan nu vill flytta hemifrån
              och få bostad.
            </seg>
            <seg n="cb59a231">
              Under Göran Perssons tid vid makten byggdes under de första åtta
              åren i genomsnitt 1 500 hyreslägenheter per år i hela landet.
              Det har blivit en liten förbättring de senaste två åren byggdes
              det mellan 6 000 och 7 000 hyreslägenheter i landet men det är
              fortfarande alldeles för lite. Det är inte tillräckligt lönsamt
              att bygga hyresrätter, och det är komplicerade regler som följer
              därmed.
            </seg>
            <seg n="9e2e3c3b">
              Om man tittar på forskning kan man konstatera att när man släpper
              fram ägarlägenheter släpper man också fram många fler hyresrätter.
              I Australien till exempel är merparten av hyresrätterna ägarlägenheter.
              Norge har väldigt många hyresrätter som är ägarlägenheter. Stellan
              Lundström, som är en känd professor i fastighetsekonomi på KTH,
              konstaterar i en rapport som han gav ut för något år sedan via
              SNS, en rapport som heter Bostäder på marknadens villkor , att
              när man tillåter ägarlägenheter finns det en större benägenhet
              att attrahera riskkapital till bostadsmarknaden och till att bygga
              nya bostäder. Det är många som köper och sedan hyr ut. Det är
              ett sätt att investera sina pengar. Det är väldigt tråkigt och
              beklämmande att Socialdemokraterna, Vänsterpartiet och Miljöpartiet
              motsätter sig tillkomsten av fler hyresrätter.
            </seg>
            <seg n="1ceaf462">
              Man påstår också att beskattningen är orättvis, vilket är mycket
              märkligt, för vi får nu samma beskattning för ägarlägenheter som
              vi får för radhus och villor. Den är fyra till fem gånger högre
              än den beskattning som gäller för bostadsrätter och hyresrätter.
              Då anmärker man på att värderingen är annorlunda. Men det finns
              ju en logik bakom att vi tillämpar samma värderingsmodell som
              för bostadsrätter och hyresrätter, nämligen att allting tyder
              på att marknadspriset för ägarlägenheter som jag sade tidigare
              med all sannolikhet kommer att följa bostadsrättsmarknaden. Och
              om det skulle visa sig i framtiden att det inte blir så får vi
              så klart utvärdera den här modellen och hitta en annan. Men allting
              all erfarenhet från andra länder och all forskning visar på att
              det ändå är det rimliga utfallet.
            </seg>
            <seg n="11505598">
              Man klagar också i sin reservation på att det krävs andra bostadspolitiska
              reformer för att komma till rätta med de problem som finns på
              den svenska bostadsmarknaden. Då kan man till att börja med reflektera
              över att Socialdemokraterna är det parti som har styrt Sverige
              under längst tid liksom under de senaste tolv år som föregick
              valet, och under den tiden har det byggts rekordlite hyresrätter.
              Man kanske alltså borde vara lite mer självkritisk och fundera
              över om det inte vore en bra idé att tillämpa den princip som
              har skapat så många hyresrätter i så många andra länder, det vill
              säga det förslag som nu ligger framför oss.
            </seg>
            <seg n="b9999672">
              Fru talman! En bekant till mig fick nyligen sitt andra barn.
              När han, hans sambo och deras förstfödda, den fyraåriga dottern
              Jenny, satt vid middagsbordet och diskuterade namnet på lillebror
              som snart skulle födas brast Jenny, den fyraåriga dottern, ut
              i ett: Jag vill faktiskt inte ha en lillebror!
            </seg>
            <seg n="a5365e51">
              Då förklarar mamma, som är höggravid i åttonde månaden, och pappa
              att det här liksom inte går att göra ogjort. Det blir en lillebror,
              och det är bara att rätta sig efter läget. Efter en diskussion
              med Jenny inser hon faktum det här är vad som kommer att hända
              och bidrar konstruktivt till namndiskussionen. Till slut döps
              sonen till Filip, med Jennys goda minne.
            </seg>
            <seg n="5735aa79">
              Fru talman! Jag inledde med att säga att när vi nu fattar beslut
              om att införa ägarlägenheter kanske det är rimligt att vi också
              har skatteregler för de här ägarlägenheterna. I Socialdemokraternas
              reservation yrkar man rätt och slätt avslag på det förslag som
              vi lägger fram, vilket innebär att det inte blir några skatteregler
              för ägarlägenheter över huvud taget.
            </seg>
            <seg n="9905a405">
              Jag tycker på något sätt att om Jenny, fyra år, konstruktivt
              kan förhålla sig till verkligheten som den faktiskt ser ut kunde
              man förvänta sig ungefär samma sak av det socialdemokratiska partiet.
            </seg>
            <seg n="48f9a40c">
              Förhåll er till verkligheten! Det blir ägarlägenheter. Visa att
              ni på något sätt har en seriös inställning till de skatteregler
              som vi nu ska fatta beslut om! Vad är de? Vad tycker ni i den
              här frågan? Jag tycker faktiskt att ni är skyldiga svenska folket
              ett svar.
            </seg>
            <seg n="fd40b5cb">
              Med det sagt vill jag yrka bifall till förslaget i betänkandet.
            </seg>
          </u>
          <note n="8e99a244">
            I detta anförande instämde Karin Nilsson (c).
          </note>
          <note type="speaker" n="f8024990">
            Anf. 101 BIRGITTA ERIKSSON (s) replik:
          </note>
          <u who="birgitta_eriksson_3d9705" xml:id="i-4517d2d68aa2b140-1" n="e79bd5ca">
            <seg n="05406ed4">
              Fru talman! För tydlighetens skull vill jag också säga att jag
              yrkar bifall till båda våra reservationer. Jag tror att jag var
              lite otydlig.
            </seg>
            <seg n="682121df">
              Fredrik Schulte! Du säger att det är enkelt och förutsägbart
              och att all forskning säger att det inte är några problem att
              man har olika system för taxering och beskattning. Jag kan säga
              att jag i båda fallen har en helt annan uppfattning.
            </seg>
            <seg n="7f531187">
              Än en gång har vi en proposition här på bordet från regeringen
              där vi ska göra en ändring av skattereglerna, nu som sagt inom
              bostadssektorn. De är krångliga, snåriga, svårbegripbara och orättvisa,
              och dessutom saknar de likformighet, så där har jag en helt annan
              uppfattning än Fredrik Schulte.
            </seg>
            <seg n="b6f45a37">
              I propositionen säger man att ägarlägenheter är som småhus på
              höjden och beskattas som småhus utom när det gäller taxeringen,
              då de ska värderas som hyreshus. Detta är ologiskt, orättvist
              och krångligt, tycker vi.
            </seg>
            <seg n="a7d9486f">
              Jag tycker att det vore klokt att man, innan man inför ägarlägenheter
              med dessa krångliga och ologiska skatteregler, hade haft lite
              mer tid att utreda och undersöka möjligheterna att få skatteregler
              som håller över tid. Vi riskerar nu att få ytterligare skatteregler
              som ska förändras. Vi har sett exempel tidigare från regeringen
              när det har kommit propositioner, bland annat om trängselskatterna,
              att regelverket har ändrats fyra gånger på ett par år. Detta är
              att skapa en väldig ineffektivitet i skattesystemet. Det är dessutom
              så att det skapar en dålig legitimitet för skattesystemet och
              för förtroendet för den lagstiftare som har skapat lagarna.
            </seg>
          </u>
          <note type="speaker" n="8a6fe37c">
            Anf. 102 FREDRIK SCHULTE (m) replik:
          </note>
          <u who="fredrik_schulte_8d0f7f" xml:id="i-5d93735ab97fa5f6-1" n="b89f23d5">
            <seg n="992591d6">
              Fru talman! Jag vill tacka Birgitta Eriksson för att vi nu fick
              ett klargörande av att ni faktiskt föreslår att det inte ska finnas
              några skatteregler för ägarlägenheter. Jag tycker att det är på
              gränsen till pinsamt.
            </seg>
            <seg n="5ab8fac8">
              Jag har väldigt svårt att förstå Socialdemokraternas kritik.
              Man anklagar oss för att vilja införa som ni säger krångliga,
              orättvisa och olikformiga skatteregler. Men de är inte ett dugg
              krångliga, inte ett dugg orättvisa och inte ett dugg olikformiga.
              Vi inför exakt samma regler för ägarlägenheter som för villor
              och radhus. Exakt de hyresregler och förhållanden mellan hyresgäst
              och uthyrare som gäller mellan dem som hyr ut en villa eller ett
              radhus gäller mellan den som är ägare av en ägarlägenhet och den
              som tillfälligt hyr en ägarlägenhet.
            </seg>
            <seg n="d1936773">
              Att vi tar samma taxeringssystem som för när vi ska taxera bostadsrätter
              och hyresrätter har ju, precis som jag sade två gånger i mitt
              inledningsanförande, att göra med att allting tyder på att marknadspriset
              på ägarlägenheter kommer att följa priset på bostadsrätter. Det
              är så tydligt, glasklart och enkelt som man bara kan tänka sig.
            </seg>
            <seg n="5954c7cc">
              Det hade varit intressant, när ni nu kritiserar oss så mycket,
              att få höra hur vi skulle ha gjort i stället. Det vore kul att
              få se ett konstruktivt förslag från Socialdemokraterna om hur
              man ska göra i stället. Hur ska man göra det enklare, mer likformigt
              och rättvist?
            </seg>
            <seg n="8455f263">
              Om vi tar skatten som exempel tycker ni att den är orättvis.
              Ni tycker alltså inte att det är tillräckligt att ägarlägenheter
              beskattas fyra fem gånger högre än bostadsrätter? Hur mycket högre
              ska de beskattas? Är det tio till tjugo gånger högre? Vi har inte
              fått några svar på hur taxeringssystemet ska se ut.
            </seg>
            <seg n="f1ef32ce">
              Det vore även intressant att få lite substantiella argument för
              vad ni egentligen, på principiell grund, har emot ägarlägenheter.
            </seg>
          </u>
          <note type="speaker" n="b2a422b5">
            Anf. 103 BIRGITTA ERIKSSON (s) replik:
          </note>
          <u who="birgitta_eriksson_3d9705" xml:id="i-4517d2d68aa2b140-2" n="e79bd5ca">
            <seg n="041e81d0">
              Fru talman! Då ska jag klargöra att vi inte har något principiellt
              emot ägarlägenheter. Vi säger att man kan äga sin lägenhet och
              man kan äga sitt småhus. Det handlar inte om det. Propositionen
              handlar om en beskattning av ägarlägenheter som ännu inte är införd.
              Då anser vi att vi måste värna skattesystemet. Det måste vara
              begripligt, rättvist och likformigt.
            </seg>
            <seg n="dfcc6c62">
              Låt mig ge ett exempel. När det gäller fastighetsbeskattningen
              ska de värderas som hyreshus. Det kommer sannolikt inte att återspegla
              de 75 procent av marknadsvärdet som det borde. Det säger både
              remissinstanserna och regeringen själv i sin proposition. Det
              innebär att ägarlägenheterna kommer att gynnas skattemässigt framför
              småhusen. Det är det ena.
            </seg>
            <seg n="8f018c9b">
              Sedan har vi den andra tveksamheten. När man ska inkomstbeskatta
              ägarlägenheten ska den inkomstbeskattas som småhus. Vad händer
              då? Jo, då gynnas ägarlägenheter skattemässigt också framför bostadsrätter.
              Detta menar vi är ologiskt, orättvist och obegripligt.
            </seg>
            <seg n="940d6eaa">
              Fredrik Schulte efterlyste exempel på vad vi skulle göra i stället.
              Ja, det kom fram i den debatt vi hade tidigare. Det kanske hade
              varit rimligt att se över den lagstiftning som finns i dag, bostadsrättslagstiftningen.
              Ni hade kanske uppnått precis samma effekt om ni hade gått in
              och tittat på, gjort justeringar och förädlat den i stället för
              att krångla till regelverket ytterligare. Eller varför inte titta
              på hela bostadssektorn? Nu kommer naturligtvis krav på att det
              ska vara rättvist att ställas av ägare till andra bostadsformer.
            </seg>
            <seg n="f91d03da">
              Vi tycker att neutralitet i bostadssektorn är jätteviktigt. Uppenbart
              tycker Fredrik Schulte inte det.
            </seg>
          </u>
          <note type="speaker" n="497931c1">
            Anf. 104 FREDRIK SCHULTE (m) replik:
          </note>
          <u who="fredrik_schulte_8d0f7f" xml:id="i-5d93735ab97fa5f6-2" n="b89f23d5">
            <seg n="b2546cfd">
              Fru talman! Det är intressant att Birgitta Eriksson säger att
              hon inte har någon principiell invändning mot att vi inför ägarlägenheter
              men ändå yrkar helt avslag på förslaget till skatteregler. Om
              ni inte hade haft någon principiell invändning skulle ni ju ha
              kommit med ett eget förslag på hur skattereglerna borde se ut.
              Det har ni dock inte gjort. Det är möjligt att det är av lathet,
              men det har ni de facto inte gjort.
            </seg>
            <seg n="591627c7">
              Jag för min del tycker att de principer vi tillämpar är fullt
              logiska och begripliga. Ägarlägenheter ska beskattas på samma
              sätt som villor och radhus, men vid taxeringen följer man samma
              princip som vid värdering av hyresrätter och bostadsrätter. Förklaringen
              till det är nu säger jag det för femte gången att allt tyder på
              att marknadsvärdet på ägarlägenheter kommer att följa marknadsvärdet
              på bostadsrätter.
            </seg>
            <seg n="15767eb2">
              Det är beklagligt att Socialdemokraterna inte tar på allvar den
              bostadsbrist och nästan bostadskris som vi står inför. Hundratusentals
              80- och 90-talister vill flytta hemifrån. Det är konsekvensen
              av en misslyckad socialdemokratisk politik, som inneburit att
              det inte varit tillräckligt attraktivt att bygga framför allt
              hyresrätter.
            </seg>
            <seg n="3d1c678a">
              Nu kommer vi med ett förslag, ett förslag som på många andra
              håll i världen visat sig vara en framgångsfaktor för att skapa
              fler hyresrätter. Det går Socialdemokraterna emot; de säger nej.
              Förslaget innebär dessutom att vi skapar mer valfrihet och mångfald
              på bostadsmarknaden. Det är en reform som innebär att alla människor
              som tycker att det är viktigt att få äga sin bostad också får
              göra det. Socialdemokraterna går emot förslaget, vilket är mycket
              beklagligt.
            </seg>
            <seg n="6352219f">
              Vi kan konstatera att Socialdemokraterna inte är intresserade
              av att byta inriktning. De vill fortsätta att föra samma politik
              som tidigare, en politik som inneburit bostadskris bland unga
              människor.
            </seg>
          </u>
          <note type="speaker" n="bd287edc">
            Anf. 105 HELENA LEANDER (mp) replik:
          </note>
          <u who="helena_leander_3aadf2" xml:id="i-295a5b0dff9176ff-1" n="9e68d139">
            <seg n="17041e7a">
              Fru talman! Jag har full respekt för Fredrik Schultes engagemang
              i bostadsfrågor, men den debatten har redan varit. Den pågick
              i nästan två timmar, och jag tror säkert att Fredrik Schulte hade
              kunnat göra en god insats genom att förlänga den.
            </seg>
            <seg n="9493d8b7">
              Nu talar vi om skattefrågan, men eftersom Fredrik Schulte anklagar
              oss för att vara emot ägarlägenheter får jag väl upprepa det som
              jag sade i mitt anförande, nämligen att vi i princip är väldigt
              positiva. Vi vill ha en mångfald av upplåtelseformer. Även en
              positiv princip måste emellertid kläs i positiv form, och det
              är där vi tycker att regeringens förslag lämnar en del övrigt
              att önska.
            </seg>
            <seg n="dab95361">
              Vår målsättning, om vi ska ha ägarlägenheter, är att det ska
              vara ett alternativ för människor som vill bo på det sättet. Men
              vi måste också fundera på vad som händer. Finns det risk för att
              ägarlägenheterna i första hand används för spekulation? Vad händer
              med det rättsliga skyddet för människor som hyr en ägarlägenhet
              av ägaren? Sådana saker måste vi också tänka på, och där tycker
              vi inte att regeringen gett ett tillfredsställande svar. Därför
              har vi yrkat avslag. Vi ser dock gärna att regeringen återkommer
              med ett i vårt tyckte bättre förslag som vi då med glädje kan
              bifalla.
            </seg>
            <seg n="896ea82f">
              Vad gäller skattereglerna säger Fredrik Schulte att allting i
              hela världen tyder på att värderingen kommer att följa den för
              bostadsrätter. Men till och med hans egen regering skriver i sin
              proposition att man är medveten om att det med den här valda värderingsmodellen
              finns risk för att ägarlägenheterna kommer att värderas för lågt
              på vissa håll i landet. Det tycker jag är en invändning som bör
              tas på allvar.
            </seg>
            <seg n="722a34d9">
              Jag är medveten om att det är svårt att hitta den optimala värderingsmodellen
              för ett system som ännu inte finns, men jag tycker ändå att man
              bör vara medveten om det och vara beredd på att, så fort det är
              möjligt, följa upp med en utvärdering av likformigheten i boendebeskattningen.
              Det är därför vi har yrkat på det.
            </seg>
          </u>
          <note type="speaker" n="5d79873c">
            Anf. 106 FREDRIK SCHULTE (m) replik:
          </note>
          <u who="fredrik_schulte_8d0f7f" xml:id="i-5d93735ab97fa5f6-3" n="b89f23d5">
            <seg n="3cd09b52">
              Fru talman! Jag debatterar gärna skattereglerna, men då vill
              jag fråga Helena Leander: Hur konstruktivt är det att konsekvent
              yrka avslag på att över huvud taget ha några skatteregler? Inse
              faktum, vi kommer att få ägarlägenheter. Du har alldeles nyss
              stått i talarstolen och yrkat bifall till din reservation som
              innebär att det inte ska finnas några skatteregler. Är det konstruktivt?
              Är det att konstruktivt delta i den skattepolitiska debatten?
            </seg>
            <seg n="7a54b5e2">
              Angående taxeringsmodellerna vill jag säga att jag absolut tar
              den frågan på allvar. I dag, eller om det var i går, presenterade
              Villaägarna en rapport som visar att våra befintliga fastighetstaxeringsmodeller
              inte stämmer överens med marknadsvärdet på småhus. Enligt min
              uppfattning finns det alltså all anledning att se över hela systemet
              för fastighetstaxering.
            </seg>
            <seg n="7a6faca0">
              Jag tycker inte att det är seriöst att förhålla sig till den
              här frågan på sådant sätt. Bara för att man inte exakt tror på
              värderingsmodellen, även om det mesta tyder på att priset på ägarlägenheter
              kommer att följa priset på bostadsrätter, tycker jag inte att
              det är ett seriöst förhållningssätt i debatten att konsekvent
              yrka avslag på alla skatteregler. Det minsta man i så fall kunnat
              begära var att ni kommit med egna förslag som vi kunnat ta i beaktande
              och kanske till och med jämkat oss med.
            </seg>
            <seg n="d07a5c1f">
              Tycker Helena Leander verkligen att Miljöpartiet och Socialdemokraterna
              agerat konstruktivt i den här frågan?
            </seg>
          </u>
          <note type="speaker" n="6515d76f">
            Anf. 107 HELENA LEANDER (mp) replik:
          </note>
          <u who="helena_leander_3aadf2" xml:id="i-295a5b0dff9176ff-2" n="9e68d139">
            <seg n="f14e00c7">
              Fru talman! Jag ska vara ärlig och säga att jag tyckte att det
              var ett lite fundersamt sätt att hantera frågan genom att yrka
              avslag. Men jag är inte proffs på hur man rent tekniskt går till
              väga. Jag lät mig övertygas om att det bästa är att ha ett rent
              avslagsyrkande och därefter ett yrkande om att regeringen får
              återkomma med ett förslag om en mer likformig boendebeskattning.
            </seg>
            <seg n="815a352c">
              Vi har i vår motion tagit upp vissa tankar om hur man skulle
              kunna göra. Vi har bland annat diskuterat värderingsregeln. Precis
              som Fredrik Schulte tycker jag att det är rimligt att ha en bredare
              översyn. Med de förändringar ni gjort i boendebeskattningen, Fredrik
              Schulte, kan man diskutera om ens nuvarande beskattning, innan
              man infört ägarlägenheter, är likformig.
            </seg>
            <seg n="cc93cc1f">
              Trots allt tillhör ni regeringspartierna och har kanske lite
              mer utredningsresurser än vad vi har. Om ni kunde komma med en
              ordentlig översyn av boendebeskattningen, inklusive ägarlägenheter,
              skulle jag verkligen se fram emot det.
            </seg>
          </u>
          <note type="speaker" n="af1ac802">
            Anf. 108 FREDRIK SCHULTE (m) replik:
          </note>
          <u who="fredrik_schulte_8d0f7f" xml:id="i-5d93735ab97fa5f6-4" n="b89f23d5">
            <seg n="3c383e3e">
              Fru talman! Nu måste jag säga att jag blir lite chockerad. Helena
              Leander säger att det var ett lite fundersamt sätt att agera att
              hennes eget parti och Socialdemokraterna konsekvent skulle yrka
              avslag. Sedan står hon i talarstolen och är just den person som
              yrkar samma avslag.
            </seg>
            <seg n="7d3105f7">
              Helena Leander säger att hon inte är något proffs på hur man
              rent tekniskt ska hantera frågan. Det här är Sveriges riksdag.
              Här stiftar vi lagar. Vi har ansvar för att driva politik och
              driva vår agenda på ett seriöst sätt. Jag tycker inte att ditt
              partis och Socialdemokraternas agerande i den här frågan är seriöst,
              och jag tycker absolut inte att det är seriöst att du står här
              och säger att ditt partis och Socialdemokraternas egna yrkanden
              kanske inte var det smartaste. Det signalerar brist på professionalitet
              och inte minst en oförmåga att regera landet.
            </seg>
            <seg n="235f0fba">
              Med tanke på att regeringen i propositionen har påtalat att det
              finns anledning att bevaka frågan tycker jag att vi med all tydlighet
              har visat att det förslag som vi har lagt fram om hur man ska
              värdera ägarlägenheter inte är hugget i sten. Vi kommer att följa
              och bevaka frågan noga och se till att det faller väl ut, precis
              på samma sätt som vi alltid ska bevaka alla samhällsproblem och
              se till att hitta de bästa lösningarna.
            </seg>
            <seg n="a7bfaae7">
              Fru talman! Jag skulle vilja avsluta replikskiftet och debatten
              för min del med att säga att ägarlägenheter är en av de absolut
              viktigaste reformerna för att komma till rätta med problemet på
              bostadsmarknaden, inte minst för att lösa det problem som finns
              bland så många ungdomar att få möjlighet att komma ut på bostadsmarknaden
              och skaffa sig en hyresrätt. Det här är ett konstruktivt förslag
              för att komma till rätta med det problem som Socialdemokraterna,
              Miljöpartiet och Vänsterpartiet har blundat för. Ni har i kammaren
              visat att ni vill fortsätta att blunda för det problemet.
            </seg>
          </u>
          <note type="speaker" n="6123f2a8">
            Anf. 109 KARIN NILSSON (c):
          </note>
          <u who="unknown" xml:id="i-4ffcf9b8524074ee-0" n="2c3c53eb">
            <seg n="19132697">
              Fru talman! Nu har vi hört två långa debatter som egentligen
              handlar om samma fråga. Både civilutskottet och skatteutskottet
              har diskuterat frågan länge och väl. Hela tiden hör man från s,
              v och mp att det finns en massa hot i lagförslaget vad gäller
              ägarlägenheter. Man radar upp den ena långa problembilden efter
              den andra på vad som eventuellt skulle kunna uppstå. Men är det
              inte så, handen på hjärtat, att det givetvis finns problem att
              finna i alla boendeformer om det är så att man verkligen vill
              hålla på och leta. Det beror oftast på vad man gör det till.
            </seg>
            <seg n="bf2db90c">
              Ett reellt problem i dag är bostadsbristen, som någon har skapat
              eller rättare sagt: man har inte skapat de lägenheter som behövs.
              Det har inneburit att det blir upptrissade priser vad gäller svarta
              hyror i andrahandsuthyrning och över huvud taget upptrissade kostnader
              för dem som vill skaffa sig en bostad om det finns en bostad över
              huvud taget att skaffa.
            </seg>
            <seg n="5eff4175">
              Jag ser hellre att vi pratar om möjligheter för individen. Alliansregeringen
              har försökt i alla former i väldigt många sammanhang att öka valfriheten
              för individen. Det här är ett sådant sammanhang.
            </seg>
            <seg n="5c295062">
              Vi sitter i den landsända jag kommer från med problem att få
              bostäder byggda därför att både kommunala och privata bostadsbolag
              har haft svårt att komma loss och bygga och kanske inte heller
              haft det kapital som har krävts. Här finns nu möjlighet för egna
              privata investerare att investera i eget boende eller i andras
              boende och samtidigt bygga upp en ekonomi i takt med att man amorterar
              av sina lån. Det är något som man tyvärr inte kan göra i hyresrätter,
              där man betalar månatligen men inte har någonting kvar sedan.
              Man lämnar fastigheten den dag man flyttar ut med samma ekonomi
              som när man flyttade in. Här har man en möjlighet att investera
              och lägga undan som gör att man också kan växla upp den dag man
              lämnar sin lägenhet genom att man kan sälja lägenheten. Det tycker
              jag är fantastiskt i sammanhanget.
            </seg>
            <seg n="f0cb7be5">
              Man har självbestämmande när man vill sälja sin lägenhet. Man
              har självbestämmande den dag man vill utrusta sin lägenhet. Det
              kan gälla vilket materialval man vill ha i lägenheten och var
              väggarna ska stå i lägenheten. Man har påverkansmöjlighet när
              det gäller förbrukningskostnader för el, vatten, värme och annat,
              vilket är kopplat till ägandet väldigt tydligt.
            </seg>
            <seg n="6f77a799">
              Man kan också bestämma över prislappen, både när man hyr ut och
              när man säljer, beroende på att man har haft eget ansvar för att
              sköta sin lägenhet. Har man skött sin lägenhet kan man också få
              ett tack för det genom att man har en högre prislapp vid försäljningen.
            </seg>
            <seg n="d48feec0">
              Det finns skillnader mellan ägandelägenhetsformen och bostadsrättsföreningarna.
              En skillnad är att man slipper det risktagande som man hamnar
              i om man ingår i kollektivt ägande i en bostadsrättsförening,
              där man kan bli hyresskyldig också för de lägenheter som står
              tomma i huset.
            </seg>
            <seg n="95409ba7">
              Varför känner man att det finns ett hot i detta genom att boendeformen
              kanske blir populär? Är det inte så att vi ska bejaka det som
              folk vill ha? Hade jag börjat om i min boendekarriär som ung hade
              jag nog väldigt gärna letat efter en lägenhet som jag fick känna
              mig ansvarig för och äga fullt ut redan från första början.
            </seg>
            <seg n="9db91bd2">
              Jag anser att alla boendeformer berikar samhällsbyggandet.
            </seg>
            <seg n="e2685162">
              Det vi har att behandla i vårt utskott är beskattningen och taxeringen.
              Jag finner det logiskt att man använder den befintliga lagstiftningen
              i sammanhanget, att man använder sig av den beskattning som gäller
              för småhus, då man i mångt och mycket kan jämföra den här boendeformen
              och ägarformen för småhus. I huset i övrigt kan på höjden eller
              bredden inrymmas andra lägenheter, där fastighetstaxeringen liknar
              hyreshusens. Jag finner inget konstigt i detta utan känner att
              folk är införstådda i vad lagstiftningen handlar om och att vi
              inte behöver försöka ordna en alldeles specifik ny sådan för just
              denna boendeform.
            </seg>
            <seg n="87cc0b8c">
              Framför allt: Ska vi nu fatta beslut om att införa ägarlägenheter
              från den 1 maj bör det väl följa med en beskattningsregel i beslutet.
              Därför vill jag, fru talman, yrka bifall till förslaget i utskottets
              betänkande SkU21.
            </seg>
          </u>
          <note type="speaker" n="0f192f84">
            Anf. 110 BIRGITTA ERIKSSON (s) replik:
          </note>
          <u who="birgitta_eriksson_3d9705" xml:id="i-4517d2d68aa2b140-3" n="e79bd5ca">
            <seg n="2779b667">
              Fru talman! Karin Nilsson sade i sitt anförande att det är viktigt
              att ägarlägenheter införs därför att vi har bostadsbrist. Jag
              tror inte att det här kommer att klara av bostadsbristen, och
              det har väl inte heller så många under den här debatten trott.
              Men det är väl bra om någon tror det.
            </seg>
            <seg n="fe27a6f1">
              När jag lyssnade på Karin Nilssons anförande fick jag inte klart
              för mig vad Karin Nilsson tycker om beskattningen. Är det rimligt
              att man har olika beskattning? Är det rimligt att ägarlägenheterna
              vid värdering gynnas framför småhusen, att de värderas lägre än
              hur det i praktiken är? Är det rimligt och rättvist att inkomsttaxeringen
              för ägarlägenheterna ska gälla hela lånet och räntorna, medan
              en bostadsrättsförening inte får dra av för de lån den har?
            </seg>
            <seg n="6eca4458">
              Jag skulle vilja att Karin Nilsson gjorde ett klargörande här
              om hur Centerpartiet och Karin Nilsson ser på beskattningen. Neutralitet
              för boendeformer tror vi i Socialdemokraterna är oerhört viktigt
              med tanke på att företrädare för de andra boendeformerna annars
              kommer att ställa krav på kompensation, om det blir särregler
              och man gynnas och missgynnas i förhållande till varandra. Som
              sagt vill jag gärna höra Centerns uppfattning om beskattningsreglerna
              när det gäller ägarlägenheter.
            </seg>
          </u>
          <note type="speaker" n="83143f7f">
            Anf. 111 KARIN NILSSON (c) replik:
          </note>
          <u who="unknown" xml:id="i-4ffcf9b8524074ee-1" n="2c3c53eb">
            <seg n="034223fc">
              Fru talman! Jag kan inte anse att ägarlägenheterna skulle gynnas
              om det nu är så att ägarlägenheterna följer småhusbeskattningsreglerna.
              Av det skälet förstår jag egentligen inte invändningen. Småhusbeskattningen
              är i dag betydligt högre än beskattningen för en lägenhet. För
              mig är det väldigt logiskt att detta följer den småhusbeskattning
              som redan är befintlig i dag. När man sätter ett taxeringsvärde
              på huset ser man ändå att huset har en konstruktion som väldigt
              mycket liknar ett hyreshus i övrigt, där man har antingen hyresrätter
              eller bostadsrätter.
            </seg>
          </u>
          <note type="speaker" n="3498785b">
            Anf. 112 BIRGITTA ERIKSSON (s) replik:
          </note>
          <u who="birgitta_eriksson_3d9705" xml:id="i-4517d2d68aa2b140-4" n="e79bd5ca">
            <seg n="cba2911f">
              Fru talman! Det är många remissinstanser, och jag utgår från
              att Karin Nilsson har läst propositionen. Inte minst är regeringen
              själv tveksam till att man använder hyreshusmodellen när man gör
              en värdering av ägarlägenheter och skriver: Den omständigheten
              att taxeringsvärdet med tillämpning av hyreshusmodellen inte i
              alla fall kommer att utgöra 75 procent av marknadsvärdet av ägarlägenheten
              är en omständighet som tills vidare får accepteras.
            </seg>
            <seg n="7b775594">
              Det finns en stor risk att det blir på det sättet, och då gynnas
              de som äger en ägarlägenhet i förhållande till dem som har småhus.
              Det tycker vi inte är rättvist. Vi tycker att det är viktigt att
              man har rättvisa skatteregler på bostadsmarknaden och att man
              så långt som möjligt uppnår neutralitet.
            </seg>
            <seg n="30324993">
              Vi har skrivit i vår reservation att vi vill att man gör en översyn
              av samtliga skatteregler för att vi ska få en likformighet på
              bostadsmarknaden. Annars kommer det naturligtvis att kunna bli
              snedvridningar som beror på att man gör olika värderingar utifrån
              ekonomiska förutsättningar men också att de som missgynnas kommer
              att ställa krav på att det ska vara lika regler för alla boendeformer.
            </seg>
            <seg n="dbbe6e07">
              För oss är det som sagt angeläget att man inte snabbar på och
              rafsar ihop de här reglerna så att det blir ett mischmasch som
              bara blir krångligt och gör att risken är uppenbar, som har skett
              vid andra skatteförändringar som regeringen gjort, att de måste
              göras om. Och så blir det otydligt och krångligt för människor
              som har gjort sina val på felaktiga premisser. Detta är inte bra.
            </seg>
            <seg n="589413cc">
              Därför vill vi att man ska göra en översyn. Jag har inte sagt
              att vi inte ska ha några sådana skatteregler utan att det ska
              göras en översyn för att få dem neutrala i förhållande till varandra.
            </seg>
          </u>
          <note type="speaker" n="93f4d63c">
            Anf. 113 KARIN NILSSON (c) replik:
          </note>
          <u who="unknown" xml:id="i-4ffcf9b8524074ee-2" n="2c3c53eb">
            <seg n="2191a72f">
              Fru talman! I betänkandet finns ett svar även på detta. Vi har
              inte prövat detta än. Det här införs den 1 maj, och vi kommer
              framöver att ha en möjlighet att pröva det i full skala. Det vi
              kan hänvisa till i dag är erfarenheter från andra länder, men
              där har man inte samma skattesystem fullt ut. Vad är det som hindrar
              att man kör i gång och ser om dessa skattemodeller som är föreslagna
              och som vi beslutar om är tillämpliga, vilket vi tror? Det finns
              inget i dagsläget som säger att det fullt ut blir helt korrekt
              med det beslut som vi nu fattar. Men det finns absolut ingenting
              som talar för alla de farhågor som oppositionen målar upp. Vi
              har all tid i världen att utreda och klara ut i efterhand om det
              blev rätt eller inte. Men att börja måla upp en massa spöken på
              väggen innan frågan har prövats tycker jag är helt obefogat och
              onödigt. Här finns ett förslag, och jag anser att det bör kunna
              prövas så som det föreligger.
            </seg>
          </u>
          <note type="speaker" n="89d15861">
            Anf. 114 LARS TYSKLIND (fp):
          </note>
          <u who="lars_tysklind_52dd95" xml:id="i-89cbd2f29eda1e28-0" n="7f8c0f92" next="i-4b8118b7ecfcbb83-0">
            <seg n="71f6b479">
              Fru talman! Det handlar mycket om ägarlägenheter i dag, och nu
              handlar det om taxering och beskattning. Jag kan börja med att
              instämma i mina allianskollegers Fredrik Schultes och Karin Nilssons
              anföranden. De ligger i linje med vad jag också kommer att säga.
            </seg>
            <seg n="087f8292">
              I den föregående debatten debatterade vi införande av ägarlägenheter
              som en ny upplåtelseform i Sverige. Möjligheten att bilda ägarlägenheter
              i nyproduktion kommer att öka mångfalden och därmed valfriheten
              i boendet för den enskilde bostadskonsumenten. Det är en central
              del av reformen.
            </seg>
            <seg n="b51b074a">
              Med stor sannolikhet kommer det också att leda till ett bra tillskott
              till den totala bostadsproduktionen. Men vi ska kanske inte upprepa
              så mycket av vad som sades i den tidigare diskussionen.
            </seg>
            <seg n="80b23e1b">
              Det som vi nu ska debattera är hur taxeringen genomförs och hur
              beskattningen av ägarlägenheter kommer att gå till. Vi kommer
              i morgon att fatta ett beslut om att det ska finnas möjlighet
              att bilda ägarlägenheter från och med den 1 maj 2009. Då är det
              naturligtvis absolut nödvändigt att vi har ett beskattningssystem
              på plats. Nödvändigt och nödvändigt annars har vi ett system att
              det inte finns någon beskattning alls av de här ägarlägenheterna.
              Det vore ändå lite märkligt om vi ska ha en likformig behandling
              av boendeformerna.
            </seg>
          </u>
          <note n="4f1fac0e">
            Fru talman! Jag yrkar bifall till förslaget i betänkandet och
            avslag på reservationerna.
          </note>
          <u who="lars_tysklind_52dd95" xml:id="i-4b8118b7ecfcbb83-0" n="7f8c0f92" prev="i-89cbd2f29eda1e28-0">
            <seg n="6bb206d5">
              Som jag konstaterade i den tidigare debatten har jag en stark
              känsla av att det finns en väldigt kraftig ideologisk låsning
              just när det gäller ägarlägenheter. Det har gått troll i frågan
              på något sätt. Det märkliga är att det i den här debatten från
              Miljöpartiet genom Helena Leander vittnas om att man egentligen
              är för ägarlägenheter. Men det framgår väldigt lite när det sedan
              kommer till slutsatserna hur man ställer sig till de förslag som
              regeringen har lagt fram.
            </seg>
            <seg n="f037b038">
              Utgångsläget i taxeringen är att det handlar om ett flerbostadshus.
              Att det sedan är uppdelat i enskilda ägarlägenhetsfastigheter
              med direkt ägande som rymmer en bostadslägenheter och att de lägenheterna
              kan hyras ut och överlåtas utan begränsningar är egentligen en
              annan sak. Det handlar mer om hur man använder lägenheterna. I
              grunden är det ett flerbostadshus.
            </seg>
            <seg n="1b31206b">
              Tonen i propositionen är ganska ödmjuk, tycker jag. Man konstaterar
              att det av naturliga skäl är svårbedömt hur exakt en marknad för
              ägarlägenheter kommer att se ut. Allt tyder på att den kommer
              att likna den för bostadsrätter, precis som Fredrik Schulte sade
              här tidigare i sitt anförande.
            </seg>
            <seg n="2e48f642">
              Birgitta Eriksson från Socialdemokraterna har flera gånger framfört
              vad regeringen själv och vissa remissinstanser har sagt om detta.
              Man för ett resonemang, men slutsatsen är att hyreshusmodellen
              för taxeringen är den absolut lämpliga och logiska modellen att
              använda. Det finns något exempel på att man vill skapa ett helt
              nytt system.
            </seg>
            <seg n="8df63b98">
              Det diskuteras väldigt mycket vad som är rättvisa. Det gäller
              att ändå skaffa sig vissa principer. Jag har ingen känsla av att
              man från Socialdemokraterna varit speciellt bekymrad över felaktiga
              taxeringsvärden på småhus under historiens gång. Det som betyder
              kanske mest för den enskilde bostadsägaren är faktiskt den reform
              av fastighetsbeskattning som alliansregeringen har genomfört.
              Man har trots allt nu har ett system med ett rimligt och förutsägbart
              uttag av skatt i och med att vi har en maxavgift. Det är kanske
              den som är den stora reformen i sammanhanget.
            </seg>
            <seg n="e177b663">
              Det kommer alltid att finnas lägen där man kan ifrågasätta om
              enskilda småhus, ägarlägenheter och bostadsrätter är rätt taxerade.
              Precis som Fredrik Schulte tog upp visar den villaägarrapport
              som kom i går att det här är ett generellt problem. Det är ingenting
              som säger att man just för ägarlägenheter skulle kunna hitta en
              form som ger exakt rätt värde i alla lägen.
            </seg>
            <seg n="6ab6aec7">
              Regeringen uppger i propositionen när det gäller införande, beskattning
              och taxering av ägarlägenheter att det är väldigt viktigt att
              man, när man reformerar ett system eller inför något nytt, följer
              utvecklingen och gör en tidig utvärdering. Det är någonting som
              både civilutskottet och skatteutskottet har ställt sig bakom,
              åtminstone från majoritetens sida. Det är viktigt att man gör
              en utvärdering och i så fall rättar till det som eventuellt kan
              vara fel.
            </seg>
            <seg n="a60e5665">
              Fru talman! I reservation 1 yrkas det på rakt avslag på propositionen.
              I själva reservationstexten har jag lite svårt att utläsa motivet
              till detta annat än att man i största allmänhet är emot ägarlägenheter,
              och därför säger man nej till detta också. I motionen ges lite
              mer information, men även där är det lite svårt att få något annat
              intryck än att man just är emot den nya upplåtelseformen över
              huvud taget.
            </seg>
            <seg n="07b5684c">
              Sammanfattningsvis är regeringens förslag att taxera ägarlägenhetsfastigheter
              utifrån en flerbostadsmodell, alltså en hyresmodell, och att sedan
              beskatta dem enligt samma regler som för småhus. Det är en fullständigt
              rimlig och logisk slutsats av regeringen. Jag har inte hört något
              bärande argument mot detta.
            </seg>
            <seg n="f36156a6">
              Fru talman! Jag vill avsluta med att säga att från Folkpartiets
              sida är vi, i motsats till de kritiskt tänkande om ägarlägenheter,
              väldigt tillfredsställda med att vi nu inför ägarlägenheter som
              en upplåtelseform i Sverige. Vi stöder fullt ut förslagen i propositionen
              om hur ägarlägenhetsfastigheter ska taxeras och beskattas. Och
              som jag sade förut är det alltid viktigt att följa och tidigt
              utvärdera den här typen av frågor.
            </seg>
          </u>
          <note n="bf4cb46f">
            Jag yrkar bifall till betänkandets förslag till beslut och avslag
            på reservationen.
          </note>
          <note type="speaker" n="70dde233">
            Anf. 115 BIRGITTA ERIKSSON (s) replik:
          </note>
          <u who="birgitta_eriksson_3d9705" xml:id="i-4517d2d68aa2b140-5" n="e79bd5ca">
            <seg n="587406fe">
              Fru talman! Varför denna brådska? Mig veterligen står inte människor
              i kö och väntar på att få flytta in i ägarlägenheter eller fastighetsägare
              och byggare som vill bygga. Är det inte bättre att göra rätt från
              början?
            </seg>
            <seg n="fd3f587f">
              Såväl Villaägarnas Riksförbund som HSB och Riksbyggen har påtalat
              skevheterna, att lagstiftningen om ägarlägenheter gynnar och missgynnar.
              Vore det då inte rimligt att man tog lite längre tid på sig och
              såg över hela den skattelagstiftning som finns när det gäller
              bostadsmarknaden? Tänk om man kan hitta något redan i den befintliga
              bostadslagstiftningen som gör att man kan uppnå en neutralitet
              i boendeformer! Jag tror att vi är överens om att det borde vara
              av godo att inte ha särregler.
            </seg>
            <seg n="67061765">
              Vi tycker att det är väldigt olyckligt att man nu introducerar
              en ny upplåtelseform och att man gör det med hjälp av gynnsamma
              särregler. Detta är inte bra. Det kommer att ställas krav på kompensation
              från de andra.
            </seg>
            <seg n="035dcfe8">
              Jag tror att det går att hitta fram till ett regelverk som skulle
              kunna öka mångfalden av boendeformer på bostadsmarknaden, även
              ägarlägenheter. Som jag har förstått debatten här kan man tro
              att Socialdemokraterna är emot allt som har med ägarlägenheter
              att göra. Det handlar inte alls om det. Det handlar inte om ifall
              du äger ett hus på marken eller på höjden, utan det handlar om
              att det ska vara villkor och regler som samstämmer med övriga
              på bostadsmarknaden. Det är det som är utgångspunkten.
            </seg>
          </u>
          <note type="speaker" n="8266ec4a">
            Anf. 116 LARS TYSKLIND (fp) replik:
          </note>
          <u who="lars_tysklind_52dd95" xml:id="i-066773fdab146d15-3" n="7f8c0f92">
            <seg n="99cdca0a">
              Fru talman! Först är detta med brådska en sanning med modifikation.
              Det här ärendet har beretts i tio år nu i sista omgången. Möjligtvis
              var det en liten svacka i mitten när Miljöpartiet ändrade synpunkt
              och inte ville vara med på tåget. Men sedan alliansregeringen
              tog upp tråden har detta beretts väldigt mycket. Det känns bara
              som att man i så fall skulle försena det för förseningens skull.
            </seg>
            <seg n="99a7d200">
              När det sedan gäller det här med kö för att få flytta in kommer
              vi in på den diskussion som vi hade förut, att man från socialdemokratiskt
              håll alltid har varit väldigt benägen att bedöma vad människor
              har för behov. Jag citerade i förra debatten Mona Sahlin från
              2005, att människor inte har något behov av detta. Det som jag
              tror ganska mycket skiljer vänstersidan och oss på allianssidan
              är att vi faktiskt överlämnar till de enskilda personerna att
              välja den boendeform de vill ha.
            </seg>
            <seg n="f07e0e0f">
              Det kanske inte är en väldigt stor efterfrågan första dagen på
              en upplåtelseform som inte tidigare har funnits. För det krävs
              att en kunskap skapas kring den, och vi tror att det kan bli en
              bra sak på bostadsmarknaden.
            </seg>
            <seg n="7f499c98">
              Vi får nu en boendeform som vi kallar ägarlägenheter, ett direkt
              ägande av bostäder i flerfamiljshus, som bygger på en tredimensionell
              fastighetsindelning. Vi för på ett logiskt och rimligt sätt in
              ägarlägenhetsfastigheter i beskattningssystemet. De taxeras som
              flerbostadshus, vilket de är. De taxeras nämligen inte utifrån
              upplåtelseform utan efter om det är ett flerbostadshus eller småhus.
              De beskattas sedan som om de vore småhus. Det är ett helt logiskt
              tänkande.
            </seg>
          </u>
          <note type="speaker" n="2c5a3be2">
            Anf. 117 BIRGITTA ERIKSSON (s) replik:
          </note>
          <u who="birgitta_eriksson_3d9705" xml:id="i-4517d2d68aa2b140-6" n="e79bd5ca">
            <seg n="89c54f59">
              Fru talman! Jag måste fråga Lars Tysklind om han inte ser någon
              risk när man inför en helt ny ägandeform för att det blir ett
              mischmasch i skattereglerna. Remissinstanserna från båda håll
              säger att det blir ett gynnande respektive missgynnande. Finns
              det inte en risk för att det ganska snart igen ska ändras regler?
              Regelverket ska då introduceras på nytt, och då har människor
              gjort val utifrån de regelverk som finns. Det är en risk.
            </seg>
            <seg n="9fece858">
              Det påtalas även av regeringen att det finns problem med det
              här. Ser inte Lars Tysklind att det finns risker? Att han skulle
              oroa sig vore väl att ta i, men jag skulle vilja höra om han ändå
              inte ser att det finns risker i det här.
            </seg>
          </u>
          <note type="speaker" n="836ff00b">
            Anf. 118 LARS TYSKLIND (fp) replik:
          </note>
          <u who="lars_tysklind_52dd95" xml:id="i-89cbd2f29eda1e28-1" n="7f8c0f92" next="i-4b8118b7ecfcbb83-1">
            <seg n="4ba8b3e9">
              Fru talman! Man kanske skulle kunna säga att det inte finns någon
              anledning till oro, men det kanske är att förhäva sig i sammanhanget.
              Det är klart att det kan finnas risker. Hela den här eftermiddagen
              har bestått i att oppositionen å ena sidan har bedyrat att man
              ska kunna äga sin bostad, hur bra det är och att man är för det
              och å andra sidan radat upp oöverstigliga hinder. Det är klart
              att då finns det ingen annan logisk slutsats än att yrka avslag
              på båda propositionerna rakt av, för man ser inga möjligheter
              utan bara en massa risker.
            </seg>
            <seg n="4b533d99">
              Birgitta Eriksson kallar det mischmasch att man låter den nya
              upplåtelseformen inlemmas i det befintliga systemet. Ja, det kan
              hända att det befintliga systemet är ett mischmasch, men då får
              man väl fundera på det ett tag. Men det skapas inget mer mischmasch
              i alla fall.
            </seg>
            <seg n="03612b62">
              Fru talman! Jag tog i mitt anförande upp detta med remissinstanserna.
              Ja, man för ett resonemang om svårigheterna att komma rätt i värderingen.
              Men den absoluta majoriteten av remissinstanserna drar slutsatsen
              att det enda rimliga och logiska sättet att taxera ägarlägenheterna
              i ett första skede är att använda hyresmodellen och taxera dem
              som ett flerbostadshus. Regeringen medger att det finns en sådan
              svårighet.
            </seg>
            <seg n="13b20143">
              Som Birgitta Eriksson har nämnt några gånger säger regeringen
              att om det inte blir exakt 75 procent får man acceptera den avvikelsen.
              Ja, det är den osäkerhet som finns. Men samtidigt säger regeringen
              väldigt tydligt att man ska göra en tidig utvärdering av detta.
              Jag tycker att det är en väldigt ödmjuk syn att man inte tror
              sig kunna ha alla lösningar på bordet i varje läge. Och jag tror
              inte att någon som startar något nytt kan säga sig veta allting
              som eventuellt kan hända.
            </seg>
          </u>
          <note n="ce80572c">
            Anf. 119 LENNART SACRÉDEUS (kd):
          </note>
          <u who="lars_tysklind_52dd95" xml:id="i-4b8118b7ecfcbb83-1" n="7f8c0f92" prev="i-89cbd2f29eda1e28-1">
            <seg n="f2c2245d">
              Fru talman! Jag ber från Kristdemokraternas sida att få instämma
              i och yrka bifall till skatteutskottets förslag till beslut.
            </seg>
            <seg n="da2633fc">
              Att införa en ny upplåtelseform med ägarlägenheter innebär ett
              betydande och historiskt steg i den svenska bostadspolitiken.
            </seg>
            <seg n="b415a751">
              Alla människor och familjer behöver en bostad som kan tillgodose
              deras behov. Att ha en bostad är en social rättighet. En balans
              mellan tillgång och efterfrågan på bostäder är en förutsättning
              för en god samhällsutveckling. Bostadsbrist skapar, liksom bostadsöverskott
              och ett ensidigt bestånd av bostäder, stora ekonomiska och sociala
              problem.
            </seg>
            <seg n="d9ebd732">
              Kristdemokraternas och alliansens boendepolitik utgår från familjernas
              och de enskilda personernas behov, ansvar, möjligheter och skyldigheter.
            </seg>
            <seg n="7d74c5f9">
              Fru talman! Den grundläggande rätten till ägande måste tillgodoses,
              tryggas och främjas samtidigt som samhället behöver garantera
              en solidarisk bostadspolitik där även den som inte är köpstark
              har rätt till ett gott och tryggt boende.
            </seg>
            <seg n="730346b2">
              Tillsammans med näringspolitiken ska bostadspolitiken inriktas
              på att utan detaljstyrning skapa förutsättningar för ett ökat
              byggande och ett billigare boende. Det måste göras mindre problematiskt
              och mer lönsamt att bygga och äga alla typer av bostadsfastigheter.
              Bara då kan bostadsmarknaden vara en del av den samhällsutveckling
              mot större frihet och trygghet som alliansen och Kristdemokraterna
              vill se.
            </seg>
            <seg n="95bb519d">
              Med ägarlägenheter skapas även i vårt land en ny och spännande
              boendeform, vilket på ett radikalt sätt kommer att förändra bostadsmarknaden
              genom att den härigenom tillförs ytterligare en boendeform. Ägarlägenheterna
              kommer att leda till ett ökat utbud och mångfald på bostadsmarknaden
              till gagn för hyresgäster, fastighetsägare och lägenhetsägare.
            </seg>
            <seg n="2d36335c">
              Reformen med ägarlägenheter är viktig även ur ett arbetsmarknadsperspektiv.
              Ett stort problem för en väl fungerande arbetsmarknad är att hitta
              bostad där det finns jobb. Att köpa en bostadsrätt i en storstad
              är svårt eller omöjligt för väldigt många, både unga och gamla,
              samtidigt som köerna till de kommunala och privata hyresbolagen
              är flera år långa.
            </seg>
            <seg n="5e603736">
              Det är alliansens och Kristdemokraternas övertygelse att dessa
              nya möjligheter med ägarlägenheter, det vill säga att låta privatpersoner
              investera hela eller delar av sitt kapital i lägenheter som de
              äger och sedan hyr ut, kommer att leda till ökat utbud av hyreslägenheter
              på marknaden.
            </seg>
            <seg n="7a5e9afa">
              Fru talman! Därmed skapas också förutsättningar för att brist
              på bostäder inte längre ska vara ett så stort hinder för den ekonomiska
              utvecklingen i landet som det historiskt sett har varit. Ägarlägenheter
              innebär, som sagt, något nytt för Sverige men är det inte för
              vår omvärld. Det är en upplåtelseform som finns i Australien och
              stora delar av Europa. Den finns i Norge, Danmark, Tyskland, Belgien,
              Frankrike, Italien med flera europeiska länder. I och med denna
              reform kommer vi nu i fas med vår omvärld. Nu är det äntligen
              vår tur.
            </seg>
            <seg n="e553a312">
              Fru talman! Det räcker med att se på vårt kära grannland Norge
              för att se de effekter som införandet av ägarlägenheter har på
              hyresmarknaden. I Norge är nämligen inte mindre än drygt 80 procent
              av alla hyreslägenheter just ägarlägenheter. Tusentals svenskar,
              inte minst från ett vackert län som heter Dalarna, bor eller veckopendlar
              till arbeten i vårt grannland i väster. Där hyr de en ägarlägenhet
              eller rum i en ägarlägenhet för att ha någonstans att bo. Denna
              upplåtelseform har därmed bidragit till att skapa en dynamik i
              den norska ekonomin, en dynamik som vi många gånger saknar i vårt
              land.
            </seg>
            <seg n="4f94f9f9">
              Fru talman! Oppositionen hävdar att ägarlägenheterna kommer att
              gynnas skattemässigt jämfört med andra upplåtelseformer. Min stilla
              undran är: Hur vet ni det? Ägarlägenheter är, som jag tidigare
              har sagt, något helt nytt i Sverige. Det finns därför inte någon
              marknad för dessa ännu. Med det perspektivet i åtanke bör man
              ställa sig frågan hur oppositionen kan vara så säker på att marknaden
              för ägarlägenheter kommer att bli så skild från den som gäller
              för bostadsrätter. Vad är det som kommer att motivera en annorlunda
              värderingsgrund än den för bostadsrätter?
            </seg>
            <seg n="8c5672ab">
              Liksom regeringen vill vi i alliansen och Kristdemokraterna här
              i riksdagen betona att vi noga kommer att följa hur marknaden
              för ägarlägenheter utvecklas och ta initiativ till en tidig utvärdering
              för eventuella framtida ändringar på skatteområdet.
            </seg>
            <seg n="b796571d">
              Fru talman! Som alliansföreträdare och kristdemokrat, och därmed
              en stark anhängare till mångfald, valfrihet och möjligheter för
              familjer och individer till ett nytt ägande, är det med stor tillfredsställelse
              jag ser fram emot införandet av ägarlägenheter i Sverige.
            </seg>
            <seg n="9da99f3e">
              Fru talman! I riksdagen ska fattas visa beslut. I det här fallet
              riskerar vi att det fattas vissa beslut, vilket är en väsentlig
              skillnad. Enligt talmannens förslag har det beslutats att den
              här frågan ska avgöras efter endast en bordläggning.
            </seg>
            <seg n="ca560c8c">
              Den behandlas i skatteutskottets betänkande nr 21. Där finns
              det ett majoritetsförslag från de fyra allianspartierna om att
              ägarlägenheter ska beskattas på det sätt som har redogjorts för
              här tidigare. Jag går inte in på det. Sedan finns det en reservation
              från Socialdemokraterna, Vänsterpartiet och Miljöpartiet. Innebörden
              av denna reservation är att det inte ska införas någon skatt på
              ägarlägenheter över huvud taget. Det är innebörden i den reservationen.
              Det ska inte införas någon skatt över huvud taget.
            </seg>
            <seg n="083ae929">
              Jag menar att detta inte är vad Socialdemokraterna, Vänsterpartiet
              och Miljöpartiet vill i den här frågan. Ibland när man ska välja
              mellan verkligheten och kartan är det fördelaktigt att välja verkligheten.
              Socialdemokraterna, Vänsterpartiet och Miljöpartiet har valt kartan,
              och då hamnar man helt fel.
            </seg>
            <seg n="751db3a9">
              Herr talman! Om olyckan skulle vara framme och det inte blir
              någon majoritet för förslagen i skatteutskottets betänkande nr
              21 har riksdagen bifallit reservation nr 1. Då blir det ingen
              skatt på ägarlägenheter. Man kan fråga sig: Är detta vad ni vill?
              Det är viktigt hur man fattar beslut i riksdagen. Det är tänkbart
              att jag och tre andra förvirrade ledamöter från allianssidan skulle
              kunna trycka fel på den här punkten, och då har vi den situationen
              att er reservation blir riksdagens beslut. Det är ett ovist beslut.
              Därför måste ni, innan tiden är slut, fundera på om ni ska villkora
              eller dra tillbaka denna reservation, vilket vore det rimliga.
            </seg>
            <seg n="c03ffe1e">
              Reservation nr 2 är inget alternativ, herr talman. Om riksdagen
              har godkänt att ägarlägenheter ska införas den 1 maj finns det
              ingen tid kvar även om Lennart Hedquist och andra skulle ta ett
              utskottsinitiativ väldigt snabbt eller om regeringen skulle återkomma,
              dock inte med det förslag som finns nu eftersom riksdagen har
              fällt det.
            </seg>
            <seg n="ed72e472">
              Då är frågan: Vill Socialdemokraterna, Vänsterpartiet och Miljöpartiet
              ha en skatt eller vill de inte ha en skatt på ägarlägenheter?
              Jag kan inte förstå annat än att ni kommer att rösta på ett förslag
              som ni inte gillar i det fall förslagen i civilutskottets betänkande
              nr 16 bifalles.
            </seg>
          </u>
          <note n="fb181502">
            Anf. 120 GUNNAR ANDRÉN (fp):
          </note>
          <note n="7d644cd2">
            Civilutskottets betänkande nr 16 och skatteutskottets betänkande
            nr 21 hänger ihop. Nu talar jag bara om formalia. Om riksdagen
            skulle avslå förslagen i civilutskottets betänkande nr 16 kommer
            aldrig skatteutskottets betänkande att komma upp över huvud taget.
            Då finns det ingenting att besluta om. För den händelse att riksdagen
            skulle bifalla förslagen i civilutskottets betänkande nr 16 finns
            det en lag om införande av ägarlägenheter. Frågan är: Ska dessa
            ägarlägenheter beskattas eller inte?
          </note>
          <note n="e434a852">
            Överläggningen var härmed avslutad.
          </note>
          <note n="18ec9d1b">
            9 § Bordläggning
          </note>
          <note n="930b6142">
            Anmäldes och bordlades
          </note>
          <note n="a15ea840">
            10 § Anmälan om interpellationer
          </note>
          <note n="7e152eea">
            Anmäldes att följande interpellationer framställts
          </note>
          <note n="97c9f188">
            den 18 februari
          </note>
          <note n="385e7430">
            Raimo Pärssinen
          </note>
          <note n="0c5f2d7a">
            Mikael Damberg
          </note>
          <note n="bead1124">
            Patrik Björck
          </note>
          <note n="68adc409">
            Interpellationerna redovisas i bilaga som fogats till riksdagens
            snabbprotokoll tisdagen den 24 februari.
          </note>
          <note n="148ce598">
            11 § Anmälan om frågor för skriftliga svar
          </note>
          <note n="381eb47e">
            Anmäldes att följande frågor för skriftliga svar framställts
          </note>
          <note n="97c9f188">
            den 18 februari
          </note>
          <note n="27f8a56e">
            Ameer Sachet
          </note>
          <note n="27f8a56e">
            Ameer Sachet
          </note>
          <note n="5fa1f0dc">
            Birgitta Ohlsson
          </note>
          <note n="22ae8705">
            Christina Axelsson
          </note>
          <note n="4b8c1514">
            Berit Andnor
          </note>
          <note n="8a5138b9">
            Jan Lindholm
          </note>
          <note n="385e7430">
            Raimo Pärssinen
          </note>
          <note n="27f8a56e">
            Ameer Sachet
          </note>
          <note n="43f2d49b">
            Thomas Nihlén
          </note>
          <note n="27f8a56e">
            Ameer Sachet
          </note>
          <note n="c8b3ed31">
            Frågorna redovisas i bilaga som fogats till riksdagens snabbprotokoll
            tisdagen den 24 februari.
          </note>
          <note n="3e329c5f">
            12 § Anmälan om skriftliga svar på frågor
          </note>
          <note n="bab456c0">
            Anmäldes att skriftliga svar på följande frågor inkommit
          </note>
          <note n="97c9f188">
            den 18 februari
          </note>
          <note n="c976869e">
            Elina Linna
          </note>
          <note n="f6a50358">
            Catharina Bråkenhielm
          </note>
          <note n="27f8a56e">
            Ameer Sachet
          </note>
          <note n="27f8a56e">
            Ameer Sachet
          </note>
          <note n="27f8a56e">
            Ameer Sachet
          </note>
          <note n="27f8a56e">
            Ameer Sachet
          </note>
          <note n="9bae022a">
            Cecilia Wigström
          </note>
          <note n="44f052ea">
            Lena Olsson
          </note>
          <note n="27f8a56e">
            Ameer Sachet
          </note>
          <note n="27f8a56e">
            Ameer Sachet
          </note>
          <note n="6e8804c3">
            Karin Åström
          </note>
          <note n="f2c3c13e">
            Aleksander Gabelic
          </note>
          <note n="c537cefd">
            Emma Henriksson
          </note>
          <note n="5fa1f0dc">
            Birgitta Ohlsson
          </note>
          <note n="3f8546ca">
            Helén Pettersson
          </note>
          <note n="5b1e7d5f">
            Maria Stenberg
          </note>
          <note n="915045e4">
            Hans Linde
          </note>
          <note n="915045e4">
            Hans Linde
          </note>
          <note n="915045e4">
            Hans Linde
          </note>
          <note n="915045e4">
            Hans Linde
          </note>
          <note n="f4cbdecc">
            Hans Olsson
          </note>
          <note n="f4cbdecc">
            Hans Olsson
          </note>
          <note n="f4cbdecc">
            Hans Olsson
          </note>
          <note n="b336ee03">
            Helene Petersson
          </note>
          <note n="a9bccccd">
            Fredrik Lundh
          </note>
          <note n="d1f32a48">
            Carina Moberg
          </note>
          <note n="be9d88e1">
            Britta Rådström
          </note>
          <note n="be9d88e1">
            Britta Rådström
          </note>
          <note n="27f8a56e">
            Ameer Sachet
          </note>
          <note n="27f8a56e">
            Ameer Sachet
          </note>
          <note n="60578028">
            Lennart Sacrédeus
          </note>
          <note n="385e7430">
            Raimo Pärssinen
          </note>
          <note n="a027a0b8">
            Ulla Andersson
          </note>
          <note n="1874a066">
            Christer Adelsbo
          </note>
          <note n="9e35348e">
            Peter Hultqvist
          </note>
          <note n="5b1e7d5f">
            Maria Stenberg
          </note>
          <note n="26a93bfa">
            Svaren redovisas i bilaga som fogats till riksdagens snabbprotokoll
            tisdagen den 24 februari.
          </note>
          <note n="453bc0c5">
            13 § Kammaren åtskildes kl. 16.19.
          </note>
          <note n="c36d897a">
            Förhandlingarna leddes
          </note>
          <note n="176243fc">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
