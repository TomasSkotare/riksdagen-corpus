<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--88</head>
          <docDate when="2008-03-20">2008-03-20</docDate>
        </div>
      </front>
      <body>
        <div>
          <note n="12b96412">
            ﻿
          </note>
          <note n="f6984842">
            Riksdagens protokoll
          </note>
          <note n="7a5dae9b">
            2008/09:88
          </note>
          <note type="date" n="263234d3">
            Fredagen den 20 mars
          </note>
          <note n="303e8b97">
            Kl. 11:00 - 12:30
          </note>
          <note n="adbdf39f">
            1 § Aktuell debatt: Fordonsindustrins framtid
          </note>
          <note type="speaker" n="66709b9e">
            Anf. 1 ROSSANA DINAMARCA (v):
          </note>
          <u who="rossana_dinamarca_3249c7" xml:id="i-366508280b856a02-0" n="17db30eb">
            <seg n="1989999f">
              Herr talman! Jag har under veckan talat med många Saabanställda
              hemma i Trollhättan. De har bett mig att framföra några uppmaningar
              till regeringen. De säger: Stötta oss aktivt! Rädda våra jobb
              och svensk bilindustri! Skaffa värdiga alternativ till arbetslösheten,
              och höj taket i a-kassan!
            </seg>
            <seg n="af5d89b5">
              Krisen inom fordonsindustrin har varit ett orosmoment under hela
              vintern. Sedan GM:s besked om att avveckla Saab från koncernen
              är det fortfarande oklart vad som blir resultatet för de 4 000
              personer som i dag är anställda på Saab i Trollhättan.
            </seg>
            <seg n="0a2f3561">
              Saab är nu under rekonstruktion, och vad som blir resultatet
              av det vet vi inte. I förra veckan kom ett varselbesked som omfattar
              750 personer, 650 metallare och 100 tjänstemän.
            </seg>
            <seg n="85d63183">
              Men det är långt ifrån bara de anställda på Saab som berörs av
              situationen. I Västsverige arbetar runt 15 000 personer med bilmontering,
              men ett betydligt större antal är indirekt beroende av att Saab
              Automobile finns kvar.
            </seg>
            <seg n="d4ce1c76">
              Enligt beräkningar från SCB arbetar ca 60 000 personer inom fordonsindustrin
              i regionen. Konsekvenserna av en nedläggning av Saab stannar inte
              heller i Västsverige utan kommer att ge ringar av arbetslöshet
              i stora delar av landet.
            </seg>
            <seg n="4a1caff2">
              Vänsterpartiet har begärt den här debatten för att reda ut vilka
              alternativ och möjligheter som finns för att rädda den industriella
              kompetensen och förhindra massarbetslöshet i regionen.
            </seg>
            <seg n="38c38b1e">
              Jag hoppas att Maud Olofsson kan ge Saabarbetarna och fordonsindustrin
              besked om vi även i framtiden ska ha en konkurrenskraftig och
              innovativ bilindustri.
            </seg>
            <seg n="cd5d1d25">
              Det är också min förhoppning att näringsministern i debatten
              ska ge oss svar på varför hon och regeringen inte tror på Saab
              utan i stället gör allt för att svärta ned företaget.
            </seg>
            <seg n="b2b7f0b4">
              Varför ger man inte Saab i likhet med Volvo statliga lånegarantier?
            </seg>
          </u>
          <note type="speaker" n="bc54d0ac">
            Anf. 2 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-679e03a163d05890-0" n="e3cd619b">
            <seg n="cbd585e9">
              Herr talman! Låt mig börja med att säga att det här är en viktig
              debatt, och jag tackar för att vi får ha den här i riksdagen.
            </seg>
            <seg n="2a31b17d">
              Den globala finanskrisen sätter sina spår runt om i världen,
              och vi har en mycket tuff period framför oss. Naturligtvis påverkar
              det ett land som Sverige som är otroligt exportberoende i sin
              industri.
            </seg>
            <seg n="98e41d96">
              Det vi ser på fordonssidan är en global nedgång och en minskad
              efterfrågan på fordon och inte minst bilar. Fordonsindustrin här
              i Sverige har drabbats extra hårt därför att vi har en så stor
              andel.
            </seg>
            <seg n="4f4ebd12">
              Det är totalt 140 000 som är beroende av fordonsindustrin från
              underleverantörer och hela vägen fram. Det är inte bara i Västsverige,
              utan krisen finns runt om i Sverige.
            </seg>
            <seg n="82aa23db">
              Det är alldeles självklart att många är oroliga för jobben. Det
              är många företag som är oroliga för hur de ska kunna klara sin
              framtid, och den oron förstår jag. Det är samtidigt så att vi
              måste fundera över: Vad är det för olika roller som vi har från
              politikens sida men också från näringslivets sida?
            </seg>
            <seg n="2a89ad9e">
              Min och regeringens utgångspunkt är att vi inte kan ta över näringslivets
              ansvar att äga sina bolag. Det gäller i synnerhet inte när det
              handlar om stora multinationella företag som nu åker världen runt
              och tycker att skattebetalarna ska ta över eller gå in i deras
              företag. Det är inte politikens roll.
            </seg>
            <seg n="d3ed0cd7">
              Vi ska vara försiktiga med skattebetalarnas pengar. De behövs
              på så många andra ställen runt om i vårt samhälle, till lärare,
              sjuksköterskor, poliser och annat som vi vill göra inom välfärdssektorn.
            </seg>
            <seg n="c591c10b">
              Det vi ska göra från politikens håll är att säkerställa att fordonsindustrin
              kan fortsätta att utveckla säkrare och miljövänligare bilar genom
              till exempel forskning och utveckling.
            </seg>
            <seg n="d5a9137b">
              Den 11 december 2008 presenterade regeringen ett starkt fordonspaket
              för att möta fordonsindustrins utmaning. Vi var först ut i Europa
              efter en diskussion som vi hade haft på europeisk nivå.
            </seg>
            <seg n="fa68c7da">
              Totalt omfattar det 28 miljarder kronor och består av tre delar.
              Den första delen handlar om ett forskningsbolag som är till för
              att utveckla idéer inom fordonsklustret. Det gäller hela fordonsklustret.
              Det är 3 miljarder kronor som anslås till detta.
            </seg>
            <seg n="32fbf7f2">
              Till det ska sägas att 450 miljoner kronor per år satsas på fordonsforskning,
              på miljö- och säkerhetsforskning för att vi ska stärka svensk
              fordonsindustri.
            </seg>
            <seg n="22305c27">
              Vi ställer ut statliga kreditgarantier för företag som tänker
              låna pengar från Europeiska investeringsbanken för omställningar
              till grön teknik. Vi möjliggör också genom undsättningslån för
              fordonsföretag som befinner sig i ekonomisk kris att få tillgång
              till lån.
            </seg>
            <seg n="5c77a0d8">
              Det som vi diskuterar i dag är väldigt mycket hur Saab och Volvo
              har det, det vill säga Volvo Cars och Saab Automobile. Problemet
              är ägarfrågan i de här två bolagen. Det ena bolaget, Volvo Cars,
              har en aktiv ägare som säger att den är beredd att ta ägaransvar.
              Det har inte Saab Automobile.
            </seg>
            <seg n="dedbb172">
              Det är hela skillnaden mellan Volvo Cars och Saab Automobile.
              Det är också därför som Europeiska investeringsbanken har tydliggjort
              att ska man låna pengar till dessa bolag måste det vara ett solitt
              företag med en trovärdig affärsplan.
            </seg>
            <seg n="2b0d39a2">
              Volvo Cars har presenterat att det är ett solitt företag och
              har en trovärdig affärsplan, och det har inte GM och Saab. Det
              är den stora skillnaden mellan de bolagen, och jag kan bara beklaga
              det.
            </seg>
            <seg n="eec19fd2">
              I dagsläget har Scania och Volvo redan fått lån från Europeiska
              investeringsbanken. De behöver inga garantier från oss, eftersom
              de är solida som de är. Volvo Cars har fått godkännande på ett
              EIB-lån, och vi förhandlar nu med dem om villkoren. De ska granskas
              av kommissionen, och sedan kan också det vara i gång att användas.
              Det är så vi måste jobba.
            </seg>
            <seg n="54e77228">
              Saab har inte fått en ägare som ställer upp och tar ägaransvar
              för Saab. Det är förklaringen till varför staten inte kan gå in
              med garantier i det här sammanhanget.
            </seg>
            <seg n="49ed34b6">
              Alla dessa fordonsföretag är otroligt beroende av underleverantörerna.
              Finansieringsfrågan och lånefrågan är speciellt viktiga för just
              underleverantörer. Därför har vi tillfört 2 miljarder i extra
              pengar till Almi så att det kan gå in och stärka lånesidan för
              småföretagen. Vi har därför också gjort det möjligt att skjuta
              upp en del av skatteinbetalningarna för att de ska kunna ta sig
              över en besvärlig situation.
            </seg>
            <seg n="83eb5299">
              Vi måste också hela tiden se över verktygen och instrumenten
              för att se om de fungerar och om vi behöver justera dem. Jag lovar
              att det inte ligger någon som helst prestige i detta. Vi försöker
              att få det att fungera så väl som möjligt.
            </seg>
            <seg n="d6efbc4f">
              När det gäller lånesituationen för underleverantörerna kan jag
              meddela att sedan i september i fjol har man från Almi beviljat
              lån på 300 miljoner kronor fördelat på 275 leverantörer till fordonsindustrin,
              och det mesta har kommit efter nyår. Det visar att den del som
              Almi går in med fungerar väl, och det tycker vi är väldigt viktigt.
            </seg>
            <seg n="64cd064b">
              Jag tror på svensk fordonsindustri. Jag tror att det finns jättemycket
              kunnande här som vi kan göra någonting av. Vi vet inte hur strukturen
              kommer att se ut efter krisen. Men vi gör allt vad vi kan från
              regeringens sida för att möta företagens önskemål och krav, och
              vi har en bra dialog med dem allihop.
            </seg>
            <seg n="321adb49">
              Men det handlar också om de anställdas oro. Det är klart att
              det finns oro här. Det är två delar vi måste göra. Det ena är
              att kortsiktigt möta dem som blir varslade och arbetslösa med
              olika åtgärder, arbetsmarknadspolitik och annat. Men vi måste
              också blicka framåt. Vad kan vi utveckla inom fordonsklustret
              så att de blir starka framöver? Vi behöver jobba med båda de sakerna
              gemensamt.
            </seg>
          </u>
          <note type="speaker" n="732e5836">
            Anf. 3 ROSSANA DINAMARCA (v):
          </note>
          <u who="rossana_dinamarca_3249c7" xml:id="i-366508280b856a02-1" n="17db30eb">
            <seg n="e80ac54e">
              Herr talman! Det som händer inom fordonsindustrin i Sverige är
              inte en isolerad händelse. Men sätten att hantera krisen på ser
              minst sagt olika ut. Franska staten satsar 63 miljarder kronor
              i Citroën och Renault. Den spanska regeringen satsar 44 miljarder
              i den spanska biltillverkningen. USA:s regering har hittills bidragit
              med ca 156 miljarder till GM och Chrysler. Konservativa och liberala
              regeringar världen över inser vikten av att värna den egna industrin.
            </seg>
            <seg n="a8ec0f2c">
              Men vad händer i Sverige? Den borgerliga regeringen vänder ryggen
              åt Trollhättan och de anställda på Saab och är beredd att låta
              en stor och viktig industri gå under. Oviljan att rädda Saab har
              redan fått konsekvenser för underleverantörerna. Plastal, som
              levererar stötfångare, har gått i konkurs, och nu hotas Saab och
              Volvo av produktionsstopp. Det finns knappt en kommun i Väst-
              och Mellansverige som inte kommer att drabbas. På sikt drabbas
              hela landet.
            </seg>
            <seg n="5ff25ea7">
              Maud Olofsson har försökt lansera sig själv som företagens skyddshelgon.
              Men i själva verket agerar hon som deras dödgrävare. I stället
              för att ge de anställda på Saab arbetsro genom att ge Saab lånegarantier
              försätter man arbetarna i en än större ovisshet och oro. Låt mig
              understryka att vad Saab bett om är en statlig lånegaranti för
              att kunna låna pengar från Europeiska investeringsbanken. Det
              betyder inte att staten blir ägare till en bilfabrik. Det innebär
              att staten blir borgenär. Det sämsta utfallet är att staten får
              betala tillbaka de lånade pengarna om Saabs affärsplan inte håller.
              Den här affärsplanen sträcker sig till 2013. GM kommer att finansiera
              den till viss del, och resten vill företaget låna till. En fullt
              finansierad affärsplan inte bara gör det lättare utan är en förutsättning
              för att hitta intressenter och nya ägare.
            </seg>
            <seg n="d877ccf9">
              Maud Olofsson avvisar här Saabs affärsplan. Då är frågan: Vad
              exakt i den affärsplanen är det som regeringen och Maud Olofsson
              inte tror på? Vi är redan uppe i en 8-procentig arbetslöshet.
              Ändå är Maud Olofsson beredd att kasta ut ytterligare 15 00020
              000 människor i arbetslöshet och utanförskap, människor av kött
              och blod, som också är skattebetalare.
            </seg>
            <seg n="ad925f7f">
              Vi i Vänsterpartiet säger i stället: Ge de anställda på Saabs
              fabrik i Trollhättan arbetsro, så att den affärsplan som ledningen
              presenterat kan testas mot verkligheten. Självklart finns det
              osäkerhet i en sådan process. Men den ger en öppning som de anställda
              på Saab behöver och ger fabriken en chans att överleva. Vi ser
              hellre politikens möjligheter och agerar nu än tar de säkra kostnader
              i form av arbetslöshet, avveckling och social utslagning som en
              nedläggning skulle innebära, kostnader som vida kommer att överstiga
              de 5 miljarder som borgen handlar om. Förlusten i industriell
              kompetens riskerar att bli stor och kommer att innebära att Sverige
              hamnar på efterkälken jämfört med andra europeiska länder när
              konjunkturen vänder.
            </seg>
            <seg n="c587e1a4">
              Maud Olofsson återkommer gång på gång till att hon värnar skattebetalarnas
              pengar och att hon hellre anställer lärare, poliser och sjuksköterskor.
              Men sanningen är att hon inte är intresserad av att satsa pengar
              på det heller. 2 700 lärare står varslade, och regeringen gör
              ingenting för att stoppa det. Det handlar bara om politisk retorik
              och inte om saklig industripolitik.
            </seg>
            <seg n="6f3d7619">
              Herr talman! Den 23 februari besökte jag Saab. Du var där samma
              dag, Maud Olofsson. Till skillnad från dig var jag inne i fabriken
              och träffade arbetarna. Jag träffade också tjänstemän. Bland dem
              finns min mamma, gamla skolkamrater och många bekanta. De har
              både kamplust och engagemang för sitt företag, och de känner sig
              personligt illa berörda av den negativa och pessimistiska svartsyn
              som Maud Olofsson spridit. Samtidigt råder en stor oro över hur
              man ska klara hyran om man blir arbetslös och möjligheterna att
              få ett nytt jobb.
            </seg>
            <seg n="da504a9a">
              Min mamma har jobbat på Saab i 34 år, från den dag då hon först
              satte sin fot i Trollhättan. Min gamla klasskompis från gymnasiet
              har inte jobbat där riktigt lika länge, men han är tredje generationens
              Saabanställd. De är båda tillsammans med sina arbetskamrater stolta
              över sina jobb. De kan och vill fortsätta att bygga bilar som
              hör till världens säkraste.
            </seg>
            <seg n="a781c02f">
              Svensk bilindustri står inte bara för säkerhet. Vi ligger också
              långt framme vad gäller utvecklandet av bränslesnåla och miljövänliga
              bilar. Det är däri svensk fordonsindustris framtid ligger.
            </seg>
            <seg n="cad3568b">
              Det handlar om den politiska viljan. Kapaciteten och kompetensen
              finns. Var finns visionerna? Har Maud Olofsson tänkt sig att Sverige
              ska vara världsledande i städning? Ska bilbyggarna gå över till
              att utföra hushållsnära tjänster?
            </seg>
            <seg n="dda4c1fb">
              Herr talman! I höstas vände sig regeringen till oss i oppositionen
              för att söka stöd för det stödprogram som Maud Olofsson nu nämnde
              på 28 miljarder till fordonsindustrin. Vi ställde upp. Men inte
              en krona har använts. När anser regeringen att de här pengarna
              ska användas om inte nu?
            </seg>
            <seg n="2dbe82af">
              Den borgerliga regeringen verkar göra sitt bästa för att Saab
              ska gå i konkurs. På något annat sätt går det knappast att tolka
              Maud Olofssons manövrer och förhalningar av processen. Först ville
              man att Saab, inte GM, skulle ansöka om pengar från Europeiska
              investeringsbanken. När Saab sedan gjorde det hävdade Maud Olofsson
              att det borde ha varit GM som sökt. Det här är ett skenheligt
              dubbelspel.
            </seg>
          </u>
          <note type="speaker" n="dd96c390">
            Anf. 4 TOMAS ENEROTH (s):
          </note>
          <u who="tomas_eneroth_80b549" xml:id="i-234be99f084f195d-0" n="2e3097b7">
            <seg n="2c199c50">
              Herr talman! Strax före jul hade vi den senaste debatten om fordonsindustrin
              och krisen där. Det var i ett läge när vi hade ägnat hela hösten
              åt att förgäves försöka uppmärksamma regeringen på den kris som
              fick allt större effekter för fordonsindustrin. Medan regeringen
              berömde sig av att ha lagt fram ett superpaket, vilket för övrigt
              var en budget som redan då var överspelad, kommenterade den de
              ökade varslen i fordonsindustrin med att det bara var varsel.
              Vi vet att verkligheten har blivit något helt annat. Vi kunde
              då se de kraftigt sjunkande volymerna i fordonsindustrin. Vi kunde
              se de alltmer akuta problemen för ägarna i fordonsindustrin. Vi
              fick tydliga signaler från fordonsindustrins företrädare och från
              fackliga organisationer om att läget var extremt allvarligt, både
              för fordonsindustrin och för Sveriges industriella kapacitet framöver.
            </seg>
            <seg n="96ea54b2">
              Fordonsindustrin är en av Sveriges stora exportnäringar. Den
              är en avgörande del av vår samlade industrikompetens. Den industrikompetens
              och den utvecklingsförmåga som ryms i fordonsindustrin bidrar
              till och stärker övriga Industrisverige. I förlängningen är det
              alltså också Sveriges kapacitet som industrination som står på
              spel. Därför är det viktigt att vi nu gör insatser som värnar
              jobben och värnar industrins förutsättningar framöver.
            </seg>
            <seg n="e15b651d">
              Men medan regeringen har förhållit sig passiv hela tiden och
              fokuserat på allt som inte gick att göra har vi tillsammans med
              fordonsindustrin lagt fram förslag efter förslag. Vi föreslog,
              och gör så fortfarande, att man nu tar fram utbildningsinsatser,
              så att man kan behålla kompetensen i industrin under den konjunktursvacka
              som råder. Så gör man i många europeiska länder. En effekt av
              de uteblivna insatserna i Sverige ser vi uppe i Umeå, där över
              halva arbetsstyrkan fick lämna arbetet när Volvo Lastvagnar gjorde
              neddragningar i Umeå, eftersom man i Belgien fick statligt stöd
              för att kunna behålla kompetensen. Så bidrar regeringens passiva
              agerande och uteblivna arbetsmarknadspolitiska insatser och utbildningsinsatser
              till att krisen blir ännu värre. Så försvinner jobben från Sverige.
            </seg>
            <seg n="5ae6d696">
              Vi föreslog också, och gör det fortfarande, en kraftig satsning
              på forskning och utveckling, för att kunna landa alla forskningsinsatser
              i ett utvecklingsbolag men också för att kunna tidigarelägga de
              forskningsprogram som är på gång. Det här gör man i Tyskland och
              Frankrike i miljardklassen. Den svenska regeringens forskningssatsning,
              det så kallade utvecklingsbolaget, har ännu inte ens börjat arbeta
              med sitt.
            </seg>
            <seg n="233feef0">
              Vi föreslog också, och gör så fortfarande, en miljöbilspremie
              och en skrotningsrabatt, både för att stimulera hemmamarknaden
              för Saab och Volvo och för att se till att vi blir av med miljöfarliga
              bilar. Det är över 300 000 bilar som åker runt i landet utan katalysator.
              Vi har Europas näst äldsta bilpark. Vi skulle kunna skrota ut
              dem och samtidigt stimulera nybilsförsäljningen. Så har man gjort
              i Tyskland. Där har man 20 procents ökning av försäljningen. Inte
              minst har Opel stärkt sin ställning för att kunna klara sig med
              de svaga ägare man har. I Sverige avskaffar regeringen miljöbilspremien,
              trots att Volvo och Saab är de företag som leder miljöbilsförsäljningen.
              Även därav försvinner jobb i Sverige.
            </seg>
            <seg n="b280b18e">
              Vi föreslog, och gör så fortfarande, att vi ska vara beredda
              att använda de verktyg vi har ställt upp på med lånegarantier
              och undsättningslån. Men inte en enda krona av dessa resurser
              är ännu utbetald. När vi märkt att undsättningslånen inte har
              fungerat, att regeringens konstruktion var alldeles för krånglig,
              har vi sagt tillsammans med fordonsindustrins företrädare: Hitta
              en annan lösning! Använd en större del via Almi om det fungerar
              bättre! Men även där väljer regeringen att stå still. Regeringens
              fordonspaket är en stor bluff, säger företrädare för fordonsindustrin,
              och jag är benägen att hålla med, eftersom inte en krona ännu
              använts.
            </seg>
            <seg n="5cf9ac09">
              Listan kan göras lång när det gäller regeringens misslyckade
              hantering av fordonskrisen. Priset för detta är dessvärre brutalt
              både för dem som blir av med jobbet och hänvisas till den sämsta
              a-kassan i mannaminne och för Sveriges industriella kapacitet.
              Här får några av världens främsta ingenjörer, konstruktörer och
              bilarbetare gå ifrån sina jobb i stället för att bidra till en
              fungerande exportnäring och se till att vi får in resurser till
              skolan, vården och omsorgen. De möts i stället av en dålig a-kassa
              och käcka tillrop från en näringsminister som uppmanar dem att
              bygga vindkraftverk i stället.
            </seg>
            <seg n="5768a387">
              Vi som var i Trollhättan kunde höra tusentals människor skandera:
              Hellre en Saab på parkeringen än Maud i regeringen!
            </seg>
            <seg n="aae98243">
              Det är väl ett utlopp för den vrede och frustration som väldigt
              många känner över regeringens svek. De vet att utgångsläget är
              svårt. De vet att det är tuffa förutsättningar för Saab att klara
              sig, men de tycker att man åtminstone ska ge Saab samma uppbackning
              som andra europeiska länder ger sin bilindustri. Det gör man inte.
              I stället har den svenska regeringen ägnat tid och kraft åt att
              tala illa om fordonsindustrin. Saab är bara ett varumärke i en
              varumärkesportfölj, sade statsministern. De svenska bilarna drar
              för mycket bränsle, och många av dem drar till och med fel bränsle,
              sade Maud Olofsson. Då glömde hon att Volvo sålde flest miljöbilar
              i Sverige, att man har 13 modeller som klarar miljöbilskriterierna
              och att man har den mellanklassbil som kanske drar minst bränsle
              i sin klass.
            </seg>
            <seg n="1f0a830b">
              Man må ogilla Volvo och Saab privat. Det är en sak, men som Sveriges
              näringsminister är det oförsvarligt att försvåra konkurrensläget
              och försämra förutsättningarna för potentiella köpare att ta över
              Saab och Volvo.
            </seg>
            <seg n="c49cb8b7">
              Jag har avslutningsvis en fråga med anledning av den uppenbara
              krisen för underleverantörerna, och sedan har jag en uppmaning.
            </seg>
            <seg n="171f2ac2">
              Är regeringen, även om det är väl sent, beredd att förändra undsättningslånen
              till omstruktureringsstöd i stället? Kommissionen har ju meddelat
              att man kan använda undsättningslånen till omstruktureringsstöd
              och slippa sexmånadersregeln. Då skulle vi kunna göra en ordentligt
              stark insats för de underleverantörer som nu hotas av konkurs.
            </seg>
            <seg n="bb413238">
              Min sista uppmaning är: Sluta tala illa om svensk fordonsindustri!
              Tänk om man någon gång kunde tala lika väl om industrin som om
              hushållsnära tjänster. Det skulle vara skönt att höra någon gång.
            </seg>
          </u>
          <note type="speaker" n="7f47d110">
            Anf. 5 MARIA PLASS (m):
          </note>
          <u who="maria_plass_fc3905" xml:id="i-68a0f91568dd3db8-0" n="c07c33be">
            <seg n="013e57be">
              Herr talman! Diskussionerna om svenska och utländska biltillverkare
              är många. Dagligen spekulerar medierna, inte minst i Västsverige,
              om fordonsindustrins framtid och fortlevnad. När vi pratar om
              biltillverkare i Västsverige avser vi oftast Saab och Volvo, men
              låt oss inte glömma Pininfarina i Uddevalla med ca 600 anställda.
            </seg>
            <seg n="ea76d2f1">
              Hela fordonsindustrin, både i Sverige och i övriga världen, befinner
              sig under ett hårt omvandlingstryck. Detta är ett stålbad av stora
              mått för alla biltillverkare. Problemet är inte att det tillverkas
              dåliga bilar. Problemet är tvärtom att det i lågkonjunkturens
              och finanskrisens spår efterfrågas för få bilar. I Sverige har
              människor de senaste åren fått mer pengar i plånboken, men dessa
              används till annan konsumtion än inköp av nya svenska bilar.
            </seg>
            <seg n="3c38eefc">
              Regeringens insatser bygger på att skapa förutsättningar för
              fordonsindustrin att genom krisen utveckla konkurrenskraft på
              morgondagens marknader. Här har alliansregeringen vidtagit omfattande
              insatser för att möta lågkonjunkturen och den globala finanskrisen.
              Särskilda insatser på 28 miljarder kronor har riktats specifikt
              mot fordonsindustrin i syfte att skapa förutsättningar för en
              framgångsrik svensk fordonsindustri att kunna hantera en förvärrad
              fordonskris och möjliggöra en utveckling av grön teknik.
            </seg>
            <seg n="c5fc2b37">
              Volvo Lastvagnar och Scania har redan fått besked om EIB-lån
              utan att ta statliga garantier i anspråk. Volvo PV har fått positiva
              förhandsbesked om ett lån på 200 miljoner euro och i ett senare
              skede ett lån på 300 miljoner euro, men för detta krävs statliga
              garantier. Dessa pengar är lån för att utveckla projekt.
            </seg>
            <seg n="0b8b39e9">
              Regeringen har markerat att det finns en vilja att hjälpa Saab
              med bland annat lånegarantier i EIB men samtidigt deklarerat att
              detta måste ske utifrån sunda ekonomiska överväganden och att
              det då måste finnas en långsiktig ägare av företaget.
            </seg>
            <seg n="431b3eae">
              GM har bestämt att de vill avsluta sitt ägande av Saab. Genom
              att sätta ett sista datum för detta har de försvårat Saabs utveckling.
              Saab har duktig personal och effektiv produktion, men det krävs
              en stabil och långsiktig ägare.
            </seg>
            <seg n="3ea5407f">
              EIB-lånen är menade att påskynda utvecklingen av miljövänligare
              lösningar och produktion. Statens kreditgarantier ska ställas
              mot fullgoda säkerheter med marknadsmässiga villkor. Osäkra lånegarantier
              är ett stort risktagande med svenska folkets skattemedel.
            </seg>
            <seg n="08129cd4">
              Att staten med skattemedel, såsom Vänsterpartiet vill, skulle
              gå in som ägare för att få lån i EIB är ingen långsiktig lösning
              av ägarfrågan. Skattemedel är en begränsad resurs och behövs för
              välfärdens kärna.
            </seg>
            <seg n="d06165c2">
              Även jag har en relation till Saab. Jag har tidigare arbetat
              ett antal år på produktionen i Saab i Trollhättan. Jag var med
              när framtiden kändes osäker och anställda fick lämna företaget.
              Vi känner alla en stor oro för dagens situation. Varslen i Sverige
              ökar kraftigt, men fortfarande är mer än 92 procent i arbete.
            </seg>
            <seg n="f7af6724">
              Regeringens paket för jobb och omställning innehåller en rad
              satsningar som möter varsel, uppsägningar och arbetslöshet. Paket
              innehåller flera satsningar. För dem som nu blir arbetslösa tillförs
              Arbetsförmedlingen 3 miljarder kronor för coachningsinsatser.
              Antalet praktikplatser utökas, och praktisk kompetensutveckling
              införs.
            </seg>
            <seg n="bd71b57b">
              Det finns flera underleverantörer lokalt i Västsverige. Även
              för små och medelstora företag har alliansregeringen gjort insatser
              för att stärka företagandet och drivkrafterna att investera och
              nyanställa. Genom att man ger Almi utökade möjligheter att förstärka
              utlåningen till små och medelstora företag tillförs dessa mer
              kapital.
            </seg>
            <seg n="14c21ca2">
              Regeringen har beslutat om många åtgärder som nu sjösätts. Man
              kan knappast anklaga vår regering för att vara passiv.
            </seg>
          </u>
          <note type="speaker" n="0a6a644b">
            Anf. 6 KARIN PILSÄTER (fp):
          </note>
          <u who="karin_pilsater_e191db" xml:id="i-b78305c134f5592e-0" n="152e24f4">
            <seg n="b45b5419">
              Herr talman! Under den inrullande lågkonjunkturen och den pågående
              finanskrisen inträffade en finanskrasch i september förra året.
              Det var en krasch som gjorde att ett nästan fritt fall i ekonomin
              förgrenade sig runt om i världen. Den här krisen har väldigt många
              olika dimensioner, och sanningen är att vi nu rör oss i ett ekonomiskt
              landskap där ingen egentligen har någon karta. Det är lätt att
              säga vad man borde göra, men vet man verkligen att det är rätt?
            </seg>
            <seg n="f1b2434a">
              Det finns en skillnad mot den tidigare världsomfattande ekonomiska
              krisen i början av 90-talet, och det är att Sverige nu står starkare
              än de flesta andra länder. De offentliga finanserna, statens finanser,
              kommunernas finanser och det allmänna pensionssystemet, var väldigt
              starka i september förra året jämfört med de andra ländernas tack
              vare ett gediget reformarbete i vårt land i början och mitten
              av 90-talet. Ändå ser vi nu en vändning som på bara några månader
              förvandlar stora överskott till väldigt stora underskott. Det
              betyder att mycket snabbt krympande resurser ska räcka till större
              behov och till nya behov. Då gäller det att vi stannar upp och
              tänker efter. Vad är viktigast, och hur gör vi det här på det
              effektivaste sättet?
            </seg>
            <seg n="0419f250">
              Fordonsindustrin, som detta specifikt handlar om, har väldigt
              stor betydelse för Sverige. Det vet vi alla. Det är stora välkända
              bolag och starka varumärken. Det är skickliga företag med ett
              vitt förgrenat nät av olika underleverantörer, små och stora,
              kända och okända. Maria Plass nämnde förut att det finns bolag
              som Pininfarina, som många kanske mest förknippar med italiensk
              design men som har stor betydelse i Uddevalla. Vi har företaget
              Plastal, som nu har gått konkurs, och många andra. Hemma hos mig
              på Södertörn är det naturligtvis Scania som har störst betydelse
              för jobben lokalt.
            </seg>
            <seg n="e5532674">
              Det har bedrivits mycket forskning och utveckling i dessa företag.
              De har många starka sidor, både när det gäller säkerhet och miljö.
              De har ett mycket stort kunnande, och det vore naturligtvis oerhört
              tragiskt om de slogs ut på grund av lågkonjunkturen.
            </seg>
            <seg n="8d62b9a3">
              Samtidigt vet vi att fordonsindustrin över hela världen befinner
              sig i en stor kris, både konjunkturellt och strukturellt. Det
              finns förmodligen långsiktigt en stor överkapacitet, och hela
              transportsektorn måste ställas om till mer bränslesnåla och miljövänliga
              alternativ. Det var givetvis inte någon nyhet för någon, men just
              nu slår det igenom så oerhört starkt.
            </seg>
            <seg n="1fa8b5fb">
              Vi ser också att både Scania och Volvo Lastvagnar står starkare
              än personbilssidan. De har kunnat ta ut EIB-lån utan att behöva
              någon statsgaranti.
            </seg>
            <seg n="e41d4956">
              Krisen handlar om att övervintra, förlusttäcka kortsiktigt och
              ställa om. De insatser som vi behöver göra från politiskt håll
              handlar väldigt mycket om ledarskap. Det handlar om ett ledarskap
              där vi säger att politiken har sin uppgift och industrin sin.
              Det är lätt att bara ropa på att staten ska ta ansvar, men är
              det verkligen en funktionell väg?
            </seg>
            <seg n="aafd259b">
              Det har under lång tid satsats på fordonsindustrin när det gäller
              FoU-program. Det har stärkts i forskningspropositionen i höstas,
              och det har kommit ytterligare ett paket. Det är klart att man
              ibland önskar att allting redan var genomfört, helst i går, men
              några månader kanske det inte är helt orimligt att det tar att
              få till exempel ett utvecklingsbolag på plats.
            </seg>
            <seg n="f28a0daa">
              Vi får en kanonad av krav från vänster och Socialdemokraterna,
              men egentligen får vi ganska fluffiga besked om vad de själva
              menar.
            </seg>
            <seg n="6a4ef7c6">
              Saab är ett företag som står i en speciell krissituation på grund
              av bristande ledarskap och på grund av att man egentligen inte
              har någon ägare. Att då gå in och säga att staten ska ställa upp
              som garant för ett utvecklingslån är ju ingen lösning på den kortsiktiga
              frågan om vem som ska betala Saabs räkningar.
            </seg>
            <seg n="dd06c4f8">
              Herr talman! Jag tycker också att det är viktigt att säga nu
              att ledarskapet i industrin i hög grad har visats, både hos ägare
              och ledningar i företagen, och de anställda gör mycket stora uppoffringar
              och insatser. Vi har fått se ett avtal mellan Metall och Teknikföretagen
              som skapar förutsättningar för att skapa lokala avtal, som också
              har kunnat tecknas, som gör att man lättare övervintrar i den
              här svåra situationen. Man bedriver kompetensutveckling utan att
              friställa personal på Scania, för att ta ett annat exempel.
            </seg>
            <seg n="f467960b">
              Det behövs också insatser för att samla intressenterna till en
              samverkan. Exempelvis har på folkpartiinitiativ hållits möten
              i Göteborg där man har samlat väldigt många olika intressenter
              fack, företag, trygghetsråd och så vidare. Vi ser nu också att
              man från kundernas sida går in och stöttar upp så att verksamheten
              i Plastal kan fortsätta. I och för sig var det lite förvånande
              att se att ett av inslagen var att man lovade betala sina räkningar.
            </seg>
            <seg n="42b92c23">
              Herr talman! Jag tror att det finns väldigt mycket livskraft
              i den svenska fordonsindustrin, men jag tror inte att vi i dag
              kan säga hur det kommer att se ut när vi har ridit ut krisen och
              när efterfrågan kommer i gång igen. Det kommer att behövas mycket
              stora uppoffringar och ansträngningar, både från politiskt håll
              och från företagen själva. De satsningar som nu görs på forskning
              och utveckling är jag helt säker på kommer att leda till att den
              svenska fordonsindustrin i en lite nyare skepnad kommer att stå
              mycket stark framöver.
            </seg>
          </u>
          <note type="speaker" n="6aab2d10">
            Anf. 7 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-7dcfe19a50feef5d-0" n="6d0ada80">
            <seg n="79ddc100">
              Herr talman! Läget inom svensk fordonsindustri är mycket allvarligt.
              Vi vet alla, både vi som sitter här i kammaren och ni som tittar
              på den här debatten på tv, att krisen började i bolåneinstitut
              i Amerika och sedan eskalerade, spreds till andra branscher och
              sedan likt en tsunami har svept över hela vår värld.
            </seg>
            <seg n="a1598054">
              Ingen har kunnat undvika den oro krisen sprider runt om i vårt
              land. Människor är oroliga att förlora sina jobb, och många är
              oroliga över vilka ekonomiska effekter fordonsindustrins problem
              kan få för hela vårt land. Fordonsindustrin är i en kris för hela
              Sverige och hela världsekonomin. Fordonsindustrins betydelse för
              svensk ekonomi kan inte nog understrykas. Det är därför så viktigt
              att vi medverkar till att dess problem får en lösning.
            </seg>
            <seg n="ff2752e5">
              Vi har all anledning att känna stolthet över vår fordonsindustri
              som har betytt och betyder så oerhört mycket för vårt lands utveckling.
              Om man räknar med underleverantörerna sysselsätter fordonsindustrin
              140 000 människor i vårt land. Det är den största exportgren vi
              har. Mot den bakgrunden förstår alla industrins betydelse och
              den katastrof det skulle betyda om fordonsindustrin skulle få
              lägga ned sin produktion. Det här är någonting som drabbar framför
              allt Västra Götaland, Trollhättan och Göteborgsregionen.
            </seg>
            <seg n="799f3150">
              Det är ett rejält fall i efterfrågan på bilar både i Sverige
              och i vår omvärld, och där är våra bilmärken, Saab och Volvo,
              särskilt drabbade då efterfrågan på dem har fallit mer än genomsnittet.
            </seg>
            <seg n="31bb04ac">
              Samtidigt ska det sägas att den kris vi nu upplever inte är någon
              lågkonjunktur i vanlig bemärkelse. Denna gång är problemen så
              mycket större och så mycket svårare att åtgärda. Mycket av grundproblemet
              är finanskrisen, som gett oanade konsekvenser för aktörer långt
              utanför det finansiella systemet och effekter som kommit oväntat
              snabbt och slagit oväntat hårt. Att i detta läge låta allt rulla
              på i vanlig ordning vore oansvarigt och ett direkt dråpslag mot
              stora delar av industrin med stora konsekvenser inte minst för
              alla underleverantörer.
            </seg>
            <seg n="c8629bbb">
              Även om jag i grunden är tveksam till att stimulera enskilda
              branscher, då sådana subventioner i det långa loppet kan visa
              sig ge negativa effekter för ekonomin och motverka nödvändiga
              strukturomvandlingar, finns det skäl att i detta exceptionella
              läge ändå ge förutsättningar just för fordonsindustrin.
            </seg>
            <seg n="5bab2ba5">
              Rossana Dinamarca och Tomas Eneroth menar att vi ingenting gör,
              men det är inte sanningen. Regeringen har genomfört riktade åtgärder
              till fordonsindustrin. I höstas lade regeringen fram ett paket
              motsvarande 28 miljarder kronor för kreditgarantier och undsättningslån
              och till forskning och utveckling. Till stora delar ska pengarna
              användas till omställning till grön teknologi och klimatsmarta
              bilar, men också till direkta lån till företag som befinner sig
              i ekonomisk kris. Det här är en satsning som inte bara hjälper
              en industri i tillfällig kris utan också vill satsa på framtiden
              och möter framtidens utmaningar. Nu går vi vidare med en klimatproposition
              för att stimulera nybilsköp genom slopad fordonsskatt under de
              fem första åren för miljöbilar.
            </seg>
            <seg n="15e976c2">
              Fordonsindustrin i Sverige har en enorm potential i den gröna
              omställningen. Med rätt stöd och uppbackning är jag övertygad
              om att den kommer att överleva även denna kris, inte utan problem
              och inte utan varsel, men jag är övertygad om att fordonsindustrin
              har en stark framtid i vårt land.
            </seg>
          </u>
          <note type="speaker" n="3dc03a7e">
            Anf. 8 PETER ERIKSSON (mp):
          </note>
          <u who="peter_eriksson_83518c" xml:id="i-b2acf9be6da7175b-0" n="3de779d7">
            <seg n="3c031917">
              Herr talman! Finanskrisen är inte över. De stora företagen tränger
              ut de små på kreditmarknaden, och bankerna är fortfarande extremt
              försiktiga. Endast någon enstaka bank har anslutit sig till regeringens
              bankgarantisystem, och regeringens insatser kan därmed till stor
              del sägas ha misslyckats, vilket leder till att många mindre företag
              ännu i dag lider svårt av problemen på kreditmarknaden. Många
              företag med ambitioner och expansionsplaner har fått ställa in
              utbyggnadsprojekt och investeringar. Arbetslösheten växer, och
              bra företag går omkull på grund av att vi inte fått någon lösning
              på kreditmarknadens problem i Sverige som är tillräckligt bra.
            </seg>
            <seg n="3f4006db">
              Miljöpartiet föreslog därför för någon månad sedan att Riksbanken
              borde användas genom att den ges möjlighet att handla med företagscertifikat.
              Det är de stora företagen som använder certifikat, och den internationella
              marknaden för det har havererat i stor utsträckning. Det hade
              förbättrat läget och skulle fortfarande lösa upp en hel del finansiella
              frågor om man skulle genomföra det. Svenskt Näringsliv skrev för
              bara några dagar sedan att certifikatfrågan fortfarande är ett
              stort problem, och man anser att de åtgärder som Miljöpartiet
              föreslår bör genomföras omgående för att inte mängder av företag
              ska slås ut.
            </seg>
            <seg n="389f483d">
              Har Sverige en modern industripolitik? Hur vi hanterar den ekonomiska
              krisen och klimatkrisen i dag och de närmaste åren skulle jag
              säga kommer i stor utsträckning att avgöra hur Sverige ser ut
              som industriland i framtiden. Det är därför viktigare än på mycket
              länge att ha en nationell industripolitik. Det kan ge möjligheter
              att samla resurser i form av kunskaper, kapital, företag och politik
              till gemensamma ansträngningar och satsningar, som annars inte
              skulle ha varit möjliga att realisera.
            </seg>
            <seg n="acbfaa7d">
              Det kan ge möjligheter att möta hot och problem på ett mycket
              bättre sätt. Annars kan det leda till att produktion och investeringar
              hamnar någon annanstans eller inte alls blir av. En modern och
              hållbar industripolitik kan vara ett av de viktigaste bidragen
              till att vi om ett par decennier har en stark ekonomi och goda
              möjligheter att försörja oss.
            </seg>
            <seg n="36a1f378">
              Genom en offensiv industripolitik kan vi också medverka till
              en omställning som ser till att Sverige är ledande på hållbar
              utveckling inom viktiga delar av energi- och effektiviseringsområdena.
              Men det är svårt att se att den svenska regeringen i dag engageras
              av ambitioner på detta område. Inte minst är det tydligt när vi
              ser vad som händer inom fordonsindustrin.
            </seg>
            <seg n="98b5585e">
              Nu står Saab, och senare kanske även Volvo Cars, inför ett moment
              22 där ägaren krisar och ändrad produktion är nödvändig för att
              ge möjligheter till att få fram attraktiva nya ägare. Men regeringen
              kräver snarare det omvända för att ge de lån som är nödvändiga
              för att man ska kunna få fram nya ägare. I stället för att ta
              initiativ och medverka till att finna nya ägare och finansiella
              lösningar för den svenska fordonsindustrin väljer regeringen med
              Maud Olofsson i spetsen att hålla hårt i bordskanten och hoppas
              att problemen ska gå över. Att säga nej har blivit en politisk
              mediestrategi, och det är väl också bakgrunden till att det från
              näringsministerns sida är meningsfullt att svärta ned och misskreditera
              företag.
            </seg>
            <seg n="26f33d3d">
              Sverige skulle vara mer betjänt av en strategi för en modern
              industripolitik. Det gäller bilar, lastbilar och kollektivtrafiken.
              Vi kan inte titta bara på det som krisar. De delar inom fordonsindustrin
              som går bäst i dag är de som tillverkar tåg och spårvagnar. Även
              buss ses som ett växande område på längre sikt. Vi är i Sverige
              världsledande framför allt på lastbilar. Sverige har även en betydande
              produktion av tåg och bussar. Miljöpartiet föreslår därför att
              vi satsar mer på forskning och utveckling av en modern och effektiv
              kollektivtrafik jämte att vi genomför en rad åtgärder som ökar
              kollektivtrafikens andel av transporterna. Men även moderna och
              mer energieffektiva bilar kommer naturligtvis att behövas i framtiden.
            </seg>
            <seg n="1b425585">
              Om regeringen verkligen är intresserad av att värna skattebetalarnas
              intressen finns det starka argument för att medverka till en omställning
              så att vi får kvar en bilindustri i Sverige som är med i täten,
              en industri som bygger bilar som folk vill ha och är ledande i
              miljöutvecklingen. Jag skulle vilja att regeringen medverkade
              till att driva på projekt där de svenska bilteknikerna samlas
              för att ta fram det bästa de kan göra och maximera efter miljöprestanda
              i stället för hästkrafter.
            </seg>
            <seg n="6374af6e">
              Saab har ingen som tar ägaransvar, säger Maud Olofsson, men hon
              har heller ingenting gjort för att få fram en långsiktig ägare.
              I den situationen sitter vi i dag, och för varje dag som går kommer
              Saab och Volvo allt närmare stora och mycket allvarliga problem
              som drabbar väldigt många människor. Regeringen har ett ansvar.
              Det går inte att bara slå ifrån sig och peka på andra.
            </seg>
          </u>
          <note type="speaker" n="aa55fa33">
            Anf. 9 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-679e03a163d05890-1" n="e3cd619b">
            <seg n="9293fa95">
              Herr talman! Det görs många jämförelser med andra länder i dessa
              dagar. Man säger att alla andra länder gör någonting medan Sverige
              gör ingenting. Sanningen är att Sverige var först i Europa med
              att göra en fordonssatsning i de delar jag tidigare beskrev. I
              det här sammanhanget är det viktigt att verkligen vara noga med
              att vi inte får ett statsstödsrace i Europa till stöd för fordonsindustrin.
              Det är oerhört viktigt för ett litet land att inte stora länder
              som Frankrike, Tyskland och andra går in med statsstöd för att
              rädda sina bilindustrier medan vi inte har samma resurser att
              göra det. Därför är vi noga med att hålla på de regler som finns.
              Därför är vi också noga med att samarbeta med kommissionen så
              att de verkligen granskar de satsningar som görs.
            </seg>
            <seg n="85509eb7">
              Låt mig göra en jämförelse mellan Frankrike och Sverige. Frankrike
              satsar 60 miljarder kronor, vi 28 miljarder. Jämför man storleken
              på dessa två länder förstår var och en att det som vi från svensk
              sida gjort är gigantiskt med tanke på den folkmängd vi har. Vi
              gör det för att vi vill se till att kunna ha en stark fordonsindustri
              också framöver.
            </seg>
            <seg n="335733a7">
              Vi har i Europa en gemensam diskussion mellan näringsministrarna
              för att jämföra och se till att inte de multinationella företagen
              spelar ut oss mot varandra. Förra veckan hade vi en diskussion
              med General Motors som försökte förklara hur de tänker sig sin
              situation. De begär nästan 300 miljarder kronor av skattebetalare
              världen över. Och det, mina vänner, tycker jag inte är fair. Jag
              tycker inte att det är okej.
            </seg>
            <seg n="95c915f5">
              Jag måste säga att jag är oerhört överraskad när Vänsterpartiet
              av alla står här och anser att GM, ett stort multinationellt företag,
              ska ha statsstöd från de olika ländernas regeringar. Det är verkligen
              omvända världen! Jag är mycket glad över att vi varit så tydliga
              mot ett multinationellt företag som GM.
            </seg>
            <seg n="bc7b3bbd">
              Ford agerar helt annorlunda. De tar sitt ägaransvar. De är med
              och garanterar Volvo när de nu går till EIB. Det är ett solitt
              företag som söker pengar från EIB. Det är inte bara vi som ställer
              krav på att det ska vara ett solitt företag. Också EIB ställer
              det kravet, annars får man inte dessa lån.
            </seg>
            <seg n="99a0fc1d">
              Det är viktigt att säga att i svåra tider måste man prioritera.
              Jag vet att ni i oppositionen har en sedelpress, jag vet det,
              men fundera ett slag på vad det innebär om man inte tar ansvar
              för samhällets ekonomi. Vi får högre inflation och ökade räntekostnader,
              och om vi behöver låna pengar kommer vi att få svårt att få rimliga
              villkor för detta. Vi har provat den kuren. Vi har i vårt land
              provat att vara oansvariga. Det ska vi inte göra igen. Därför
              måste man prioritera.
            </seg>
            <seg n="bb940753">
              Jag vill påminna om att den finansieringsdel som Almi nu har
              för underleverantörer och andra kommer företagen till del. Jag
              sade tidigare att det är 300 miljoner kronor i lån och 275 leverantörer.
              Det är verkligen en utmärkt sak som Almi gjort med de 2 miljarder
              som vi har tillfört.
            </seg>
            <seg n="03242f5a">
              Vi måste inse att forskning och innovation är en viktig del i
              politikens roll. Utbildning är en annan del, liksom arbetsmarknadsåtgärder.
              Allt detta finns i den verktygslåda som regeringen har föreslagit.
            </seg>
            <seg n="9a119684">
              Jag förstår fuller väl vilken utmaning vi står inför, men i svåra
              tider måste man kunna prioritera. Då är vår prioritering att säga
              att näringslivet måste ta sitt ägaransvar, och politiken ska ta
              sitt ansvar, vilket vi också visat genom olika program. Vi ska
              finnas för alla dem som behöver utbildning, blir arbetslösa och
              är oroliga. Alldeles självklart ska vi göra det. Men vi måste
              också ladda för en långsiktigt hållbar utveckling för svensk fordonsindustri,
              och det ligger i det hållbara transportsystemet.
            </seg>
          </u>
          <note type="speaker" n="e91ddb5e">
            Anf. 10 ROSSANA DINAMARCA (v):
          </note>
          <u who="rossana_dinamarca_3249c7" xml:id="i-366508280b856a02-2" n="17db30eb">
            <seg n="e4e52482">
              Herr talman! Ännu har vi inte fått något svar av Maud Olofsson
              på frågan vad det är i affärsplanen som enligt regeringen inte
              håller för att kunna ge Saab lånegarantier. Det är nämligen det
              som det handlar om. Det handlar inte om att staten ska gå in och
              äga en bilfabrik.
            </seg>
            <seg n="d1195b23">
              Vi från Vänsterpartiets sida tycker att man ska hålla alla dörrar
              öppna inför ett delägarskap eller ägarskap, tillfälligt eller
              mer långvarigt, men det är inte det frågan handlar om. Frågan
              från de Saabanställda, från Saabfabriken och från mig är: Varför
              kan vi inte ge Saab lånegarantier? Man återkommer hela tiden till
              de 28 miljarderna, men sanningen är att inte en krona av de 28
              miljarderna har använts.
            </seg>
            <seg n="81736425">
              Det handlar inte om att ge GM statsstöd, Maud Olofsson. Saab
              är numera en självständig fabrik. Det är människor det handlar
              om. Det verkar som om Maud Olofsson tror att det bara är robotar
              i fabriken, men det är faktiskt människor som arbetar på Saab.
              Det är människor som är oroliga för hur det ska gå om de mister
              jobbet, människor som ska betala sina hyror. Det handlar om människor
              som likt min mamma, som är 57 år gammal, har lite svårt att se
              vad hon ska göra efter detta. Vilket annat jobb har hon att gå
              till? Vad händer med staden Trollhättan? De är också skattebetalare,
              vilket Maud Olofsson glömmer, och vi kommer att ha kostnader.
              Kostnaderna kommer att komma som ett brev på posten den dag Saabs
              framtid avgörs och vida överstiga de 5 miljarder som borgenssumman
              handlar om.
            </seg>
            <seg n="445404fe">
              Det finns en framtid för Saab. Anläggningen i Trollhättan består
              av en komplett produktionsanläggning med pressfabrik, karossfabrik,
              målerifabrik och monteringsfabrik med tillhörande logistikfunktioner
              samt en underhållsavdelning. Jag vet inte om Maud Olofsson lyckade
              se det under sin snabbvisit i Trollhättan.
            </seg>
            <seg n="9842a04c">
              Vidare finns ett tekniskt utvecklingscenter, kapabelt att utveckla
              bilar från idé till färdig bil. Det finns ekonomifunktioner, inköpsavdelning,
              viss designverksamhet, personalavdelning och informationsavdelning.
              Dessutom finns det ett dotterbolag som är ett tekniskt utvecklingscenter
              för motorer och växellådor. I Trollhättan finns alltså mycket
              av det som behövs för en fristående bilproducent.
            </seg>
            <seg n="0859e91b">
              Genom forskningssatsningar kan vi få fram bilar som är väsentligt
              lättare än dagens bilar och därför behöver mindre motorstyrka
              för samma prestanda som i dag. De har bättre bränsleeffektivitet
              och därmed lägre utsläpp av växthusgaser det som ni efterfrågar
              här från de borgerliga. Kreativiteten och den tekniska kunskapen
              finns. Vi kan till exempel vara de som förser USA med den bränslesnåla
              motorteknik de vill ha implementerad till år 2020. Vi är i princip
              där i dag.
            </seg>
            <seg n="0698bd50">
              Med relativt enkla medel kan vi påverka den svenska fordonsindustrin
              att bli en av de stora vinnarna globalt. Vill du det, Maud Olofsson?
              Det är detta det är fråga om. Vill Maud Olofsson satsa på en kreativ,
              innovativ och konkurrenskraftig svensk fordonsindustri?
            </seg>
          </u>
          <note type="speaker" n="6fe36451">
            Anf. 11 TOMAS ENEROTH (s):
          </note>
          <u who="tomas_eneroth_80b549" xml:id="i-234be99f084f195d-1" n="2e3097b7">
            <seg n="d6f6c818">
              Herr talman! Jag måste säga att jag tycker att det är lite pinsamt
              att höra hur de borgerliga ledamöterna och även näringsministern
              gömmer sig bakom finanskrisen när det gäller hur vi hanterar krisen
              i Sverige. Det är inte finanskrisen som har tagit bort utbildningsmöjligheterna
              för dem som nu förlorar jobbet i Sverige. 70 procent av landets
              utbildningsmöjligheter har reducerats av den borgerliga regeringen.
              I brinnande högkonjunktur 2006 hade vi 17 000 yrkesutbildningsplatser.
              Nu är det 3 000. Man står utan verktyg när man blir av med jobbet
              för att den borgerliga regeringen har valt att ta bort de verktygen
              med de ödesdigra effekter det bland annat fick för Volvo Lastvagnar,
              där hela varslet lades i Umeå i stället för att fördelas jämnt.
            </seg>
            <seg n="95f3eb3f">
              Det är inte heller finanskrisen som har sänkt a-kassan till den
              sämsta i mannaminne. Jag ägnade en helg för tre veckor sedan åt
              att hjälpa en kompis som flyttade. Han har fått sälja sitt hus
              och flytta till en fyrarumslägenhet eftersom han blev av med jobbet
              på Volvo i Braås. Han tappade 9 000 kronor i månaden. A-kassan
              är bedrövligt låg, och den driver nu människor från hus och hem.
              Kostnaderna kommer att synas på kostnaden för ekonomiskt bistånd
              ute i landets kommuner. I sämsta tänkbara tid har regeringen valt
              att göra ett systemskifte i a-kassan.
            </seg>
            <seg n="506bcd7a">
              Det är inte finanskrisen som har skapat bekymren med den prioriteringsordning
              som regeringen gör. Regeringen väljer ju nu att låna pengar för
              att sänka skatten för människor som har goda inkomster. Om man
              tjänar 30 00050 000 kronor eller mer får man en ordentlig skattesänkning,
              som regeringen lånar till i stället för att investera i nya jobb.
            </seg>
            <seg n="887bd4f3">
              Tydligast blir detta när man ser hur statsbidragen till kommuner
              och landsting fryses. Det gör att över 15 000 människor riskerar
              att förlora sina jobb. Det är lärare, skolsköterskor, undersköterskor
              och förskollärare. Det är människor i vår gemensamma sektor som
              kommer att bli av med jobben på grund av den kris kommunerna landar
              i när regeringen fryser statsbidragen och dessutom tvingar kommunerna
              att vara med och medfinansiera infrastrukturen. Där försvinner
              jobben.
            </seg>
            <seg n="04ec3ec5">
              I stället subventioner regeringen och lägger skattebetalarnas
              pengar på hushållsnära tjänster till människor som redan har goda
              inkomster så att de ska kunna få städning hemma. Är det detta
              vi ska konkurrera med? Reformen för hushållsnära tjänster kostar
              motsvarande 26 000 högskoleplatser. I stället har man chansen
              att till exempel när det gäller fallet fordonsindustrin göra insatser
              som värnar jobb och utvecklingsförmåga här och som framför allt
              värnar vår industriella kapacitet.
            </seg>
            <seg n="c060695a">
              Frånvaron av insatser nu i denna finanskris och i denna lågkonjunktur
              innebär att jobb försvinner för att sedan eventuellt aldrig komma
              tillbaka eftersom vi tappar vår industriella kapacitet. Det är
              inte bara 4 000 jobb i Trollhättan, utan med Trollhättan kommer
              också 15 00020 000 underleverantörer, följdeffekter för Volvo
              och följdeffekter för hela vårt industrikluster. Det är det som
              är det allvarliga. Kan ni inte inse vad det är som står på spel
              när Sverige som liten exportnation är så totalt beroende av industriproduktionen?
              Här finns framtidsmöjligheter. Det finns modeller både inom Saab
              och Volvo som är världsledande.
            </seg>
            <seg n="ba1c7604">
              Vi fick i dag ett besked om att Renault väljer att flytta hem
              produktion från andra europeiska länder och lägga den i Frankrike
              till följd av den franska regeringens stödpaket. Det är ett stödpaket
              som Europeiska unionen har godkänt, Maud Olofsson. Vi kan beklaga
              protektionismen, men spelreglerna inom Europa är just nu sådana
              att man inom Europeiska unionen godkänner den typen av stödpaket.
              Därmed blir frånvaron av den svenska regeringens insatser ännu
              värre.
            </seg>
            <seg n="7b80c503">
              Jag ser den underleverantörskris vi nu kommer att få inom de
              närmaste veckorna, och jag är mycket oroad över detta. Därför
              frågar jag än en gång näringsministern: Är ni beredda att förändra
              undsättningslånen till omstruktureringsstöd? Ni har ju hittills
              valt bort den möjligheten. Den finns; kommissionen tillåter den.
              Men ni har valt bort den, och inte en krona av undsättningslånen
              har kunnat användas. Här finns chansen att göra någonting som
              faktiskt kan bidra till att vi behåller den kapacitet som finns
              inom de svenska underleverantörsföretagen. Visa någon handlingskraft,
              och ge besked om omstruktureringslånen!
            </seg>
          </u>
          <note type="speaker" n="673fd947">
            Anf. 12 MARIA PLASS (m):
          </note>
          <u who="maria_plass_fc3905" xml:id="i-68a0f91568dd3db8-1" n="c07c33be">
            <seg n="ef2f4e82">
              Herr talman! Alliansregeringen för en ansvarsfull politik för
              Sverige, för jobben, för företagen, för välfärden och för svensk
              ekonomi. Flera av de insatser som görs eller kommer att göras
              gynnar just Västsverige genom infrastruktursatsningar, forskning
              och utveckling och omfördelning av högskoleplatser.
            </seg>
            <seg n="55f97e35">
              Regeringen har nu tagit fram en klimat- och energiproposition
              med, bland mycket annat, en målsättning att inga bilar ska vara
              beroende av fossila drivmedel år 2030. Detta är ett långsiktigt
              mål som ger nya möjligheter för fordonsindustrin. Redan nu kan
              vi se en utveckling av nya typer av miljöbilar.
            </seg>
            <seg n="5dbeff23">
              Oppositionen ägnar sig åt skrämselpropaganda. Det är inget nytt.
              Man tror sig ha hittat lösningen på en finansiell kris som hela
              världen brottas med. I de flesta fall handlar det om stora belopp
              som skattebetalarna får skjuta till: en skattechock på 70 miljarder
              som svenska folket ska betala in, en höjning av arbetsgivaravgifterna
              för företag, kommuner och landsting och ett återförande av förmögenhetsskatten
              och fastighetsskatten. Detta ger inte fler jobb och inte mer pengar
              i plånboken. Och det ger definitivt inte människor möjlighet att
              köpa en ny Saab eller Volvo för att på så sätt rädda bilindustrin.
            </seg>
            <seg n="a399c4a5">
              Socialdemokraterna skickar ned sin partiledare Mona Sahlin för
              att deklarera att hon tror på Saab. Företaget ska räddas genom
              miljöbilspremie och skrotningspremie och genom att regeringen
              med skattebetalarnas pengar garanterar lån i EIB. Dock finns inte
              ett ord om hur detta ska finansieras eller vem som ska betala.
              Var ska pengarna tas?
            </seg>
            <seg n="693100e9">
              I Socialdemokraternas förslag till skrotningspremie för äldre
              bilar hänvisas till en liknande åtgärd i Tyskland. Där får ägaren
              25 000 kronor om han skrotar sin tio år gamla bil och sedan köper
              en nytillverkad bil. Är detta det förslag som ska rädda svensk
              bilindustri? Köper man verkligen en ny Saab eller Volvo när man
              skrotar sin gamla Toyota eller Fiat? Har Socialdemokraterna räknat
              på kostnaden för den svenska staten?
            </seg>
            <seg n="71fb27fc">
              För er upplysnings skull kan jag meddela att det i går fanns
              2 733 992 bilar i Sverige som är mer än tio år gamla. Även om
              vi skulle ta bort de avställda bilarna hamnar vi på drygt 1 933
              000 bilar. Förvisso vore det en stor insats för miljön att skrota
              dem, men till priset av drygt 63 miljarder kronor för den svenska
              staten. Om detta blir verklighet finns det inga resurser kvar
              till forskning och utveckling, vård, skola eller omsorg.
            </seg>
            <seg n="6b5a9245">
              Vänsterpartiet har en annan väg och låter staten gå in i det
              privata näringslivet utan garantier. Man är beredd att låta skattebetalarna
              täcka löpande förluster utan en tanke på att stå emot särintressen.
              Men vad händer om nu GM skulle gå i konkurs? Vad blir då statens
              ansvar?
            </seg>
            <seg n="8e84f32d">
              Miljöpartiet vill bygga skattechock på skattechock med ytterligare
              skatt på fordonsbränslen, vilket knappast gynnar dagens fordonsindustri
              utan snarare utplånar den. Även Miljöpartiet vill att staten lämnar
              osäkra lönegarantier. Det visar att Miljöpartiet liksom Socialdemokraterna
              och Vänsterpartiet inte förstår vilket risktagande det vore med
              skattebetalarnas pengar.
            </seg>
          </u>
          <note type="speaker" n="62735100">
            Anf. 13 KARIN PILSÄTER (fp):
          </note>
          <u who="karin_pilsater_e191db" xml:id="i-b78305c134f5592e-1" n="152e24f4">
            <seg n="a7e7befd">
              Herr talman! Debatten böljar lite kring många olika frågor. Det
              är ROT-avdrag och hushållstjänster blandat med EIB-lån.
            </seg>
            <seg n="7efa4a7c">
              När man hör Vänsterpartiet skulle man kunna tro att om staten
              skulle ge en garanti för Saab när det gäller att ta ett lån i
              Europeiska investeringsbanken skulle det vara det Kinderägg som
              alla önskar sig, som uppfyller alla önskningar i ett.
            </seg>
            <seg n="fda66009">
              Riktigt så enkelt är det inte. Även om det skulle fungera med
              en statsgaranti och ett lån för Saab i EIB kan inte det lånet
              användas för att betala de löpande räkningarna. Det kan inte användas
              för att betala ut löner till arbetarna i fabriken, som inte har
              full täckning för sin arbetstid därför att bilarna inte köps.
            </seg>
            <seg n="eed6bbc8">
              Det är ingen lösning, och det tycker jag att vi alla måste vara
              medvetna om. Det krävs helt andra typer av insatser och ledarskap
              för att Saab ska kunna klara sig i det här kortare perspektivet.
            </seg>
            <seg n="006ffa20">
              Skattebetalarna ska inte ta på sig uppgiften att gå in och vara
              någon löpande förlusttäckare i ett stort internationellt företag.
              Det trodde jag skulle kunna vara en självklarhet i Sveriges riksdag.
              Men så är det tydligen inte. Vänsterpartiet öppnar till och med
              här för att staten ska gå in och ta över ägandet av Saab.
            </seg>
            <seg n="e10d3f27">
              Herr talman! Vad det handlar om är att vi måste visa det politiska
              ledarskapet och vara med och bidra till omställning i flera olika
              dimensioner. Vi måste vara med och hjälpa människor till omställning,
              de som blir övertaliga, för att de ska rusta sig bättre för att
              kunna komma tillbaka på arbetsmarknaden. Därför byggs yrkesutbildningen
              ut.
            </seg>
            <seg n="5eb8f8c6">
              När man hör Tomas Eneroth kan man tro att det skulle vara en
              lämplig åtgärd att ha väldigt mycket arbetsmarknadsutbildning
              när sysselsättningen ökar mycket kraftigt. Så är det inte.
            </seg>
            <seg n="f26e72c2">
              Efter regeringsskiftet 2006 började jobben med full kraft rulla
              in, inte bara på grund av konjunkturen utan faktiskt också på
              grund av de reformer på arbetsmarknaden som gjordes. Det har inneburit
              att kanske mellan 50 000 och 100 000 personer hade ett jobb när
              lågkonjunkturen rullade in, som de annars inte skulle ha haft.
            </seg>
            <seg n="399a6272">
              Det är självklart att man minskar på arbetsmarknadsåtgärderna
              i en sådan situation. Och nu ökar man dem. Yrkesutbildningen byggs
              ut med både yrkeskomvux och yrkeshögskola. Platser på högskolan
              omfördelas. Ute i regionerna hittar man många kreativa lösningar
              när det gäller fortbildning och kortare utbildningar där man använder
              de resurser som finns.
            </seg>
            <seg n="e1409be0">
              Det är klart att vi ständigt måste fråga oss: Är systemen tillräckligt
              flexibla? Är det ytterligare insatser som behöver göras? Är det
              kanske regelförändringar som krävs? Ja, det måste vi hela tiden
              vara beredda att göra. Men som det ser ut i dag kan man ändå göra
              väldigt mycket med de olika resurser som finns.
            </seg>
            <seg n="027dc48e">
              Herr talman! Det ledarskap som man i dag visar ute i industrin
              tycker jag också att vi ska lyfta fram och sätta stort värde på
              därför att det här är, som jag sade tidigare, en krissituation
              med många olika dimensioner.
            </seg>
            <seg n="239dbee4">
              Det handlar om att vi behöver göra en stor strukturomvandling.
              Man kan då inte samtidigt säga från politiskt håll: Precis så
              som industrin ser ut i dag ska den se ut även i morgon och i övermorgon.
              Det måste också finnas en industriell dynamik där vi inte är de
              rätta att tala om och peka ut vilka företag som ska finnas, hur
              stora de ska vara och exakt vilka produkter som ska levereras.
            </seg>
            <seg n="16c4ccbd">
              Det sker nu en jättesatsning på forskning och utveckling. Det
              är otroligt bra. Men det måste också vara så att ägarna går in
              och tar ansvaret för att klara den kortsiktiga situationen. Det
              politiska ledarskapet och de politiska besluten handlar om att
              hjälpa människor till omställning.
            </seg>
          </u>
          <note type="speaker" n="728596d2">
            Anf. 14 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-7dcfe19a50feef5d-1" n="6d0ada80">
            <seg n="e86d7519">
              Herr talman! Vi är alla i denna kammare oroliga över vad som
              händer i fordonsindustrin. Det är inte sant, som det har påståtts
              i debatten, att regeringen sitter passiv och inte gör någonting.
              Vi gör mycket.
            </seg>
            <seg n="33f6c0a8">
              Skillnaden mot oppositionen är dock att regeringen måste ta ansvar.
              Vi måste se till att åtgärderna prickar rätt samtidigt som vi
              har ansvar för landets ekonomi.
            </seg>
            <seg n="bd3d175b">
              Oppositionen tycks ha hur mycket pengar som helst, och man vill
              satsa mer pengar till allt och alla. Företagen tycks inte ha något
              eget ansvar, utan staten ska kunna ta över alla kostnader. En
              sådan politik skulle försätta Sverige i ett ännu värre läge med
              konsekvenser långt in i framtiden.
            </seg>
            <seg n="955a388a">
              Att försätta Sverige i en situation med stora budgetunderskott
              och i ett ekonomiskt kaos hjälper inte många industrier. Det hjälper
              kanske på kort sikt, men på längre sikt skulle det vara förödande.
            </seg>
            <seg n="d1443620">
              En del menar på fullt allvar att staten borde köpa upp både Volvo
              och Saab för att rädda dessa bilmärken. Det vore rent oansvarigt
              av regeringen att hantera skattebetalarnas pengar på detta sätt.
              Ingenting säger att staten skulle vara en bättre ägare av dessa
              företag, och ett sådant agerande skulle vara att leka rysk roulett
              med skattebetalarnas pengar.
            </seg>
            <seg n="b3181a9c">
              Det staten ska göra är att skapa förutsättningar för fordonsindustrin,
              så att den ska kunna stå på egna ben, men inte att ta över hela
              företag.
            </seg>
            <seg n="3d1faeec">
              Vi måste se till att det vi gör och det vi kommer att göra är
              till gagn för fordonsindustrin på lång sikt.
            </seg>
            <seg n="c21bc75c">
              Sverige ska tillsammans med vår omvärld ställa om klimatpolitiken
              i syfte att minska våra klimatpåverkande utsläpp. I denna omställning
              kommer transportsektorn att betyda mycket, eftersom transporterna
              står för en betydande del av de fossila utsläppen. Detta ger en
              enorm möjlighet för fordonsindustrin att återigen slå sig in på
              marknaden, att erbjuda klimatsmarta fordon. Detta förstärks av
              regeringens ekonomiska styrmedel för att konsumenterna ska handla
              klimatsmart.
            </seg>
            <seg n="02122630">
              Regeringens satsning på att stärka forskning och utveckling med
              grön inriktning med 3 miljarder kronor är menad att stödja fordonsindustrin
              i denna omställning. Det är denna typ av åtgärder som stärker
              fordonsindustrins långsiktiga förutsättningar på en global marknad.
            </seg>
            <seg n="2cdfd632">
              Allra sist tänkte jag bara påpeka något. Tomas Eneroth lämnade
              bilindustrin och kom in på hushållsnära tjänster och på ROT-avdrag.
              Jag tycker att det är tragiskt att Tomas Eneroth och Socialdemokraterna
              inte ser den möjlighet som detta ger.
            </seg>
            <seg n="79b0bbd3">
              Det ger vita arbetstillfällen. Hushållsnära tjänster har förvandlat
              svart arbetskraft till vit arbetskraft. Det ger en massa nya arbetstillfällen.
              Jag tycker att det är cyniskt att man talar ned någonting som
              betyder så mycket för så många.
            </seg>
            <seg n="6b6c8acb">
              Vad Tomas Eneroth inte säger, exempelvis, är att man vill fördubbla
              arbetsgivaravgiften för ungdomar. Det skulle vara direkt skadligt
              för Sverige.
            </seg>
          </u>
          <note type="speaker" n="85f8f8ba">
            Anf. 15 PETER ERIKSSON (mp):
          </note>
          <u who="peter_eriksson_83518c" xml:id="i-e2aca2a7c83ccae8-0" n="3de779d7" next="i-a08def0057a2319d-0">
            <seg n="779b6e51">
              Herr talman! Maud Olofsson pratar om frågor som: Vad innebär
              det att ta ansvar för samhällsekonomin? Hon pratar också om att
              näringslivet måste ta sitt ansvar. Politiken ska ta sitt ansvar.
            </seg>
            <seg n="bf954ae7">
              Jag tycker att det är en väldigt viktig fråga, och jag skulle
              vilja att vi försökte borra ned oss lite mer i den frågan. Vad
              är egentligen politikens ansvar här, och vad är näringslivets
              ansvar?
            </seg>
            <seg n="4c43060e">
              Jag tycker att politikens ansvar är att formulera en modern industripolitik,
              att samarbeta med näringslivet. Det är inte att som näringsminister
              stå i offentliga slagsmål med de företag som krisar utan att sätta
              sig ned och samarbeta och samtala med dem, medverka till långsiktiga
              lösningar när företag krisar och branscher går dåligt.
            </seg>
            <seg n="1fb1cbd4">
              Jag tror att det är samma uppgift som vilket kommunalråd som
              helst i Sverige har när företag går dåligt. Man sätter sig ned
              och pratar. Man ser om man kan hjälpa till att hitta lösningar.
            </seg>
            <seg n="ff3cd5db">
              Bilden av den svenska näringsministern är däremot att hon tar
              offentlig strid med företag. Hon svärtar ned företagen. I stället
              för att hjälpa dem skadar hon företagen och möjligheterna att
              skapa lösningar. Det är inte bra.
            </seg>
            <seg n="040695dd">
              Man har säkert också gjort en del åtgärder på Näringsdepartementet
              som inte syns utåt för att skapa lösningar. Men jag tycker definitivt
              att bilden totalt sett är att man inte har lagt ned den energi
              som krävs och som kan krävas av en modern industripolitik och
              en näringsminister som verkligen vill medverka till lösningar.
            </seg>
            <seg n="a9475be3">
              Jag tycker dessutom att regeringen med den övriga politiken medverkar
              till att förvärra krisen i stället för att lösa den.
            </seg>
            <seg n="58564d24">
              Den diskussion som Tomas Eneroth har haft om a-kassan är bara
              ett exempel. Man har också agerat väldigt fel konjunkturmässigt.
            </seg>
            <seg n="c05182de">
              Man kommer med stora skattesänkningar till oss som har bra inkomster
              när konjunkturen är på topp. Sedan när konjunkturen vänder har
              man tömt påsen och står och säger: Nej, vi måste ta ansvar genom
              att inte göra någonting, genom att hålla igen. Och det är att
              ta ansvar för skattebetalarna.
            </seg>
            <seg n="e67cdf80">
              Det är ett stort misslyckande egentligen när man har utnyttjat
              huvuddelen av de resurser som vi har byggt upp under många års
              goda tider till att slösa bort dem just innan lågkonjunkturen
              kommer. Nu skulle de ha behövts, Maud Olofsson. Nu skulle vi ha
              behövt göra stora omställningar i samhället, investeringar och
              satsningar som kunde skapa massor av nya jobb och medverka till
              att lösa krisen i stället.
            </seg>
            <seg n="9bc2da94">
              Jag tycker att det är väldigt talande när vi ser och jämför USA
              med Europa och EU i dag. I USA har man en mycket sämre situation
              egentligen när det gäller regeringens ekonomi och mycket av samhällsekonomin
              än vad vi har i Sverige. Men där gör man stora satsningar nu för
              att ställa om och skapa jobb.
            </seg>
            <seg n="a2869bf1">
              I går på tv kunde vi allihop se när EU-kommissionens ordförande
              står och säger: Vi behöver inte göra de satsningarna, för vi har
              a-kassan.
            </seg>
            <seg n="925d97f7">
              Vi behöver alltså inte satsa på en industripolitik i Europa för
              att se till att vi har en konkurrenskraftig modern industri och
              moderna företag för att vi har en a-kassa.
            </seg>
            <seg n="47634e1e">
              Vad har vi gjort i Sverige? Vi har en regering som har raserat
              stora delar av trygghetssystemet. Hundratusentals människor står
              i dag helt utanför trygghetssystemet. De som är kvar har mycket
              sämre möjligheter än tidigare. Jag tycker att det närmast är ett
              hån mot alla de människor som i dag riskerar att bli eller redan
              har blivit arbetslösa att peka på a-kassan och skicka ned en statsminister
              som säger att vi jobbar för att inte göra någonting.
            </seg>
            <seg n="5009316d">
              Det är ingen bra signal till svenska företag och svenska arbetslösa.
            </seg>
          </u>
          <note n="f811c7e5">
            Anf. 16 TALMANNEN:
          </note>
          <u who="peter_eriksson_83518c" xml:id="i-a08def0057a2319d-0" n="3de779d7" prev="i-e2aca2a7c83ccae8-0">
            <seg n="25d3ce31">
              Jag vill vädja till samtliga att hålla sig till debattämnet Fordonsindustrins
              framtid. Jag är fullt medveten om att man kan behöva exemplifiera
              vid sidan om, men vi måste hålla oss till det. Det säger riksdagsordningen
              mycket tydligt.
            </seg>
          </u>
          <note type="speaker" n="7abd7636">
            Anf. 17 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-679e03a163d05890-2" n="e3cd619b">
            <seg n="9f4bf092">
              Herr talman! Svensk fordonsindustri är mer än Saab. Jag tycker
              att det är viktigt att säga att de dialoger som vi har haft med
              hela fordonsindustrin har varit väldigt bra. Alla diskussioner
              vi har haft med Volvo, Scania och Volvo Cars men också med Saab,
              ska jag säga, har varit tuffa men väldigt konstruktiva. Det är
              tack vare att Sverige var först ut som tre av fyra svenska stora
              fordonsföretag kan få EIB-lån. Vi var först ut i beslutsfattandet.
              Det var för att vi agerade snabbt och kom först ut med vårt paket.
            </seg>
            <seg n="f42f2d18">
              Det är också viktigt att säga när det gäller de 28 miljarder
              som vi har satsat att forskningsbolaget finns redan. Det är klart
              att man jobbar med forskningsidéer. Det är inte säkert att alla
              riksdagsledamöter känner till det. Men jag känner till vilka diskussioner
              som pågår. Det är så det måste gå till. Först tar man fram konkreta
              idéer. Sedan får man en finansiering. Det gällde EIB-lån. Det
              gäller forskningssatsningar och annat.
            </seg>
            <seg n="ce20ea34">
              Tomas Eneroth säger att vi gömmer oss bakom finanskrisen. Har
              finanskrisen gått spårlöst förbi Socialdemokraterna? Har inte
              Socialdemokraterna förstått att det är finanskrisen som gör att
              Volvo, Scania och många fler inte har några kunder för att de
              inte får låna pengar? Det finns efterfrågan på fordon, men man
              får ju inte låna pengar för att köpa. Det är klart att finanskrisen
              hör ihop med det som händer på fordonsindustrins område.
            </seg>
            <seg n="76d47a0a">
              Vänsterpartiet frågar vad det är i affärsplanen som är svårigheten
              för mig. Det är ju en ägare som måste granska affärsplanen. Vi
              måste ha en solid ägare som tar över Saab om de ska kunna få ett
              EIB-lån.
            </seg>
            <seg n="919cbef4">
              Jag tycker att det är överraskande att Vänsterpartiet nu är berett
              att ta över Saab. Jag undrar: Är det en position från hela oppositionen
              att ni nu är beredda att äga Saab? I så fall är det otroligt överraskande.
            </seg>
            <seg n="02350fa5">
              Då tycker jag att ni ska tala om varifrån ni tar pengarna. Hur
              många färre lärare, hur många färre sjuksköterskor, hur många
              färre poliser blir det om ni ska gå in och äga bilfabriker?
            </seg>
            <seg n="55a50771">
              Vår roll som politiker är att skapa grunden för ett näringslivsklimat,
              naturligtvis en stark industripolitik men också ambitiösa klimat-
              och energimål. Det är det som vi siktar på, och det är de instrumenten
              vi stöder genom forskning och utveckling, genom utbildning och
              lån och alla insatser för att göra den här omställningen möjlig.
              Vi är på god väg.
            </seg>
          </u>
          <note type="speaker" n="5bdcf585">
            Anf. 18 ROSSANA DINAMARCA (v):
          </note>
          <u who="rossana_dinamarca_3249c7" xml:id="i-366508280b856a02-3" n="17db30eb">
            <seg n="25e7df81">
              Herr talman! I sin inledning sade Maud Olofsson att Saabs affärsplan
              inte är trovärdig. Återigen gör Maud Olofsson krumbukter för att
              ändra sig och ändra förutsättningar för fordonsindustrin men också
              för den här debatten.
            </seg>
            <seg n="6692fa1e">
              Ni har sänkt skatten med över 70 miljarder för de mest välbeställda.
              Ursäkta, herr talman, jag är inne på städhjälpen igen. Ni är beredda
              att subventionera den för de mest välbeställda.
            </seg>
            <seg n="90b40c64">
              Maria Plass, hur tror du att en arbetslös Saabanställd med 8
              000 ska kunna ha råd att köpa sig en Saab eller Volvo?
            </seg>
            <seg n="f4aa2423">
              Skulle vi gå in utan garantier? Nej, Saab har en affärsplan.
              Till skillnad från regeringen tror jag att det finns möjligheter
              för den. Vi tror på den, och de Saabanställda tror på den. Ledningen
              tror på den. Regeringen kan inte säga vad det är som inte är trovärdigt
              i den.
            </seg>
            <seg n="f8819e7f">
              Den enda som har stått för förstatligande här i verkligheten
              är ju regeringen själv 50 miljarder rakt in i Carnegie och man
              tog över.
            </seg>
            <seg n="615083c3">
              Herr talman! Som jag nämnde har jag under veckan talat med många
              Saabanställda. De bad mig att hälsa till regeringen: Stötta oss
              aktivt! Rädda våra jobb och svensk bilindustri! Skaffa värdiga
              alternativ till arbetslösheten och höj taket i a-kassan!
            </seg>
            <seg n="f6309b86">
              Efter den här debatten kan jag konstatera att regeringen inte
              hört ett ord av vad de har sagt. Näringsministern har inte heller
              kunnat svara på varför man inte kan ge Saab lånegarantier och
              peka på vad i affärsplanen man inte tror på.
            </seg>
            <seg n="00121509">
              Det enda regeringen och Maud Olofsson i dag har kunnat prestera
              är tomma ord utan innehåll. Det är djupt tragiskt. Sverige behöver
              en ny regering och verkligen också en ny politik.
            </seg>
          </u>
          <note type="speaker" n="55348f80">
            Anf. 19 TOMAS ENEROTH (s):
          </note>
          <u who="tomas_eneroth_80b549" xml:id="i-234be99f084f195d-2" n="2e3097b7">
            <seg n="712b8ae5">
              Herr talman! Maria Plass väljer att attackera fordonsindustrins
              förslag till miljöbils- och skrotningspremie. Det är förvånansvärt.
            </seg>
            <seg n="c69613f2">
              Vi har räknat på det, och vi vet att det ger effekt. Det blev
              en 20-procentig försäljningsökning i Tyskland. 180 000 bilar skrotades
              ut från den tyska bilparken. Det var bilar med dåliga miljöegenskaper.
              Dessutom medförde det en bibehållen kapacitet i tysk bilindustri
              och en kraftig förstärkning på hemmamarknaden. Det gör att man
              slapp varsla eller göra stora uppsägningar i tysk bilindustri.
            </seg>
            <seg n="73ad850d">
              I Sverige är effekten den motsatta. Där avskaffades miljöbilspremien.
              Försäljningen av Saab och Volvo avstannar. Man får lägga extravarsel
              på både Saab och Volvo på grund av att ni drar undan förutsättningarna
              för att göra något som miljöpolitiskt vore rätt och som dessutom
              industripolitiskt och konjunkturpolitiskt vore rätt.
            </seg>
            <seg n="83acd437">
              Ni sänker jobben och lägger i stället resurser i er egen budget
              på hushållsnära tjänster eller skattesänkningar för människor
              med goda inkomster, trots att vi vet att det inte ger några jobb.
            </seg>
            <seg n="8100dae1">
              När det gäller ungdomsarbetslösheten som Kristdemokraterna var
              inne på kan vi konstatera att den nu i Europa är näst högst. Den
              är näst högst i hela Europa. Ni har valt att göra tusen olika
              insatser, men de har uppenbarligen inte varit rätt. Vi sänker
              däremot arbetsgivaravgifterna för småföretagen. Där har ni valt
              att höja dem.
            </seg>
            <seg n="5f3c38f1">
              Åter till fordonsindustrin: Maud Olofsson har inte svarat på
              min fråga som jag har ställt två gånger om omstruktureringsstöd.
              Det är allvarligt. Det underleverantörerna nu behöver få veta,
              om det över huvud taget ska finnas en chans att undgå de konkurser
              vi annars riskerar framöver, är att man ska kunna förvandla undsättningslånen
              till omstruktureringsstöd. Hittills har regeringen sagt nej till
              den möjligheten, låtit bli att ta den chansen trots att kommissionen
              godkänner det. Varför?
            </seg>
            <seg n="82fa9a1b">
              Varför vill man inte använda det? Är det så att de här 28 miljarderna
              bara är skådebröd? Är det som när mamma bakade bullar och man
              aldrig fick smaka dem för att de stod där någonstans och var skådebröd?
              De skulle finnas i frysen ifall det kom gäster.
            </seg>
            <seg n="73935076">
              Är det till några andra ni har reserverat de 28 miljarder kronorna,
              och vilka är det i så fall? Uppenbarligen är det vare sig underleverantörer
              eller svensk fordonsindustri. Det har vi märkt.
            </seg>
          </u>
          <note type="speaker" n="ddf574cd">
            Anf. 20 MARIA PLASS (m):
          </note>
          <u who="maria_plass_fc3905" xml:id="i-68a0f91568dd3db8-2" n="c07c33be">
            <seg n="c5d7c58d">
              Herr talman! Tomas Eneroth ställer frågor, men jag får inga svar.
              Jag har ställt frågor förut om finansiering och vem som ska betala,
              men svaret lär utebli.
            </seg>
            <seg n="682b1264">
              Jag har tidigare besökt Pininfarina, och i måndags besökte jag
              och ett par kolleger Volvo PV och Saab. Det var bra besök. Det
              var mycket givande. Där uppdaterades vi både på dagens situation
              och på framtidens utmaningar.
            </seg>
            <seg n="0b05eca3">
              Just nu är det skilda förutsättningar för Saab och Volvo PV,
              men det finns också likheter. Båda letar aktivt efter en ny ägare,
              men det sker under olika press. Båda fabrikerna har varslat personal.
              Båda vill få del av EIB-lånen.
            </seg>
            <seg n="1dd210c8">
              Jag kan konstatera att alla tre företagen, och då inkluderar
              jag även Pininfarina, tror starkt på en framtid med en tillverkning
              av miljöbilar. Man har kommit olika långt i sin utveckling, men
              alla har tagit fram eller håller på att ta fram modeller som fokuserar
              på hög säkerhet, bra miljöegenskaper och en supersnygg design.
            </seg>
            <seg n="af522cda">
              Herr talman! Jag vet att det finns en stark önskan hos alla tre
              bilfabrikerna att få en stark långsiktig ägare som gör det möjligt
              att vara med och utveckla och producera framtidens miljöbilar.
            </seg>
            <seg n="d6d40dcb">
              Jag kan också tänka mig att de här tre fabrikerna inte vill bli
              en bricka i ett politiskt spel på hög riksdagsnivå.
            </seg>
          </u>
          <note type="speaker" n="c12190cc">
            Anf. 21 KARIN PILSÄTER (fp):
          </note>
          <u who="karin_pilsater_e191db" xml:id="i-b78305c134f5592e-2" n="152e24f4">
            <seg n="e66998d9">
              Herr talman! När det gäller fordonsindustrins framtid får vi
              konstatera att vi behöver prata om framtiden både i form av i
              morgon, nästa vecka och nästa månad och framtiden på mycket längre
              sikt.
            </seg>
            <seg n="7934ac29">
              För den omställning som nu måste komma tror jag också att det
              är väldigt angeläget att man har tydliga spelregler och att de
              är långsiktiga. Det handlar nämligen om väldigt långa ledtider,
              det är oerhört mycket pengar som investeras i forskning och utveckling.
              Vi pratar här om väldigt många miljarder, och ska det här fungera
              är det företagen själva som ska tjäna tillbaka de här pengarna.
              Vi pratar faktiskt hela tiden om lån när det gäller de stora satsningarna
              med pengar från Europeiska investeringsbanken. Det är lån som
              företagen måste ta genom att göra en kommersiell kalkyl: Det vi
              i dag satsar på forskning och utveckling tror vi att vi kommer
              att kunna tjäna tillbaka i form av försäljning.
            </seg>
            <seg n="7b6b6911">
              Jag är glad att vi snart ska sätta i gång och behandla energi-
              och klimatpropositionen. Där finns mycket konkreta spelregler
              för den svenska marknaden i form av att den miljöbilspremie som
              i dag finns växlas över i sänkt fordonsskatt. Det blir fasta spelregler
              för den som funderar på att köpa en ny bil här i Sverige.
            </seg>
            <seg n="18cac889">
              Forsknings- och utvecklingssatsningarna som handlar om de mer
              direkta statliga pengarna är också lagda så att man vet att de
              gäller över ganska många år. Det stora kunnande, den kompetens
              och den dynamik som finns i den svenska fordonsindustrin och i
              våra forskningsmiljöer måste nu komma till användning. Genom att
              man är med och skapar arenor där företag och människor i företagen
              möts och bryter idéer mot varandra kommer nya projekt fram. Vi
              har också bra miljöer i till exempel våra teknikparker och annat
              som kan fungera som en plattform för att nya idéer kan komma fram
              och nya saker kan utvecklas som sedan omsätts i produkter som
              kan säljas inte bara i Sverige utan på en världsmarknad.
            </seg>
            <seg n="da80bfe1">
              På det viset tror jag att framtiden för den här industrin är
              ljus.
            </seg>
          </u>
          <note type="speaker" n="000a7ce0">
            Anf. 22 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-7dcfe19a50feef5d-2" n="6d0ada80">
            <seg n="849492b5">
              Herr talman! Det har varit en viktig debatt. Det har också visat
              sig att oppositionen kommer med samma budskap och samma vals hela
              tiden. Rossana Dinamarca vill ha en ny regering inget nytt under
              solen. Hon vill använda skattebetalarnas pengar och köpa Saab.
              Det tror jag inte att ni som har lyssnat till debatten tycker
              är en bra idé.
            </seg>
            <seg n="95d9bddd">
              Tomas Eneroth tycker att regeringen är overksam och ligger i
              hängmattan. Han påpekar också att vi har den näst högsta ungdomsarbetslösheten
              i Europa cyniskt dock bara att han vill fördubbla arbetsgivaravgiften
              för de arbetsgivare som vill anställa ungdomar.
            </seg>
            <seg n="02091797">
              Jag, Kristdemokraterna och övriga regeringen tror på svensk fordonsindustri,
              trots de problem den för närvarande upplever. Det finns en enorm
              kompetens, erfarenhet och drivkraft i Trollhättan, Göteborg och
              runt om i vårt land. Det finns en stark vilja hos alla parter
              att rädda både Volvo och Saab.
            </seg>
            <seg n="b7452d0a">
              Vi måste vara ärliga nog att inse politikens begränsade möjligheter.
              I slutändan handlar det om att företag måste gå med vinst för
              att kunna överleva. Regeringen gör mycket för att stötta företagen
              med forskning, utveckling och kreditgarantier. Detta tillsammans
              med engagerade medarbetare och en vilja hos alla parter att Sverige
              även i framtiden ska ha en stark fordonsindustri tror jag kommer
              att rädda dessa företag. Vi kommer att ha en stark fordonsindustri
              även i framtiden.
            </seg>
          </u>
          <note type="speaker" n="15706806">
            Anf. 23 PETER ERIKSSON (mp):
          </note>
          <u who="peter_eriksson_83518c" xml:id="i-b2acf9be6da7175b-1" n="3de779d7">
            <seg n="3f6828f1">
              Herr talman! Åhörare och deltagare! Om man vill värna skattebetalarnas
              intressen, samhällsekonomin och statsbudgeten finns det ingenting
              som är så viktigt som att se till att inte arbetslösheten ökar.
              Det är ökad arbetslöshet som nu undergräver statsbudgeten. De
              överskott som vi har samlat ihop till bland annat genom att vi
              har lyckats amortera av på statsskulden under ett antal år undergrävs
              nu av den ökande arbetslösheten. Vi är faktiskt på väg mot stora
              nya underskott i statsbudgeten.
            </seg>
            <seg n="a8b1c575">
              Kan vi motverka ökad arbetslöshet genom en aktiv industripolitik,
              kan vi göra satsningar i lågkonjunkturen och ställa om samhället
              så att de svenska företagen är konkurrenskraftiga och medverkar
              till omställningen, kan vi anställa människor som gör att vi faktiskt
              kan ha en mer hållbar ekonomi och företag som finns kvar när konjunkturen
              vänder uppåt igen då har vi klarat den här krisen.
            </seg>
            <seg n="a2de3b21">
              Men tyvärr har vi i dag en regering som har misslyckats när det
              gäller att hantera finanskrisen. Massor av små och medelstora
              företag håller på att slås ut på grund av att ni inte har klarat
              av kredit- och finanskrisen. Det är bara några få banker som över
              huvud taget är med i bankgarantisystemet. Ni har inte hittat några
              andra vägar, trots att vi i oppositionen har pekat på detta.
            </seg>
            <seg n="847bdc17">
              Den svenska bilindustrin är i kris, och ni har gjort alldeles
              för lite. Ni pekar på 28 miljarder, men det är inga 28 miljarder
              som har satts i sjön över huvud taget. Det är väldigt lite som
              har gått till bilindustrin och den omställning som behövs där
              som skulle vara nödvändig. Det är GM och Ford som krisar i världen,
              och det är på grund av att de inte har medverkat till omställning.
              De har inte förstått den förändring som är nödvändig, och Saab
              och Volvo åker med.
            </seg>
          </u>
          <note type="speaker" n="b4f314f7">
            Anf. 24 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-679e03a163d05890-3" n="e3cd619b">
            <seg n="0642cb07">
              Herr talman! Världen är inne i en djup lågkonjunktur. Vi har
              en global finansiell kris som påverkar oss allihop. Det är kanske
              den största finansiella kris vi har haft på 80 år.
            </seg>
            <seg n="fd2ef4e8">
              Vi står samtidigt inför en klimatkris som kanske kan ändra förutsättningarna
              för allt liv här på jorden. Kanske är det så att vi kan åtgärda
              de här sakerna samtidigt. Den finansiella krisen måste åtgärdas
              så att vi får i gång de system som behöver finnas för att företag
              ska kunna verka. Men kanske är klimatkrisen också en historisk
              möjlighet att ställa om till miljövänliga fordon och miljövänlig
              teknik, att använda mindre råvaror och mindre energi.
            </seg>
            <seg n="da618e6a">
              I detta ska Sverige ta ledarskapet. Vi har den mest ambitiösa
              klimat- och energipolitiken i världen, och det är jag stolt över.
              Här kan fordonsindustrin spela en viktig roll för att klara den
              omställningen. Vi har sagt att vi ska ha en fossilfri fordonsflotta
              till 2030. Det kräver lite av oss: ett nytänkande inom forskning
              och utveckling där vi tar till vara företagens möjligheter, de
              anställdas kompetens, för att kunna ställa om åt det här hållet.
            </seg>
            <seg n="53800c64">
              Jag tror på svensk fordonsindustri, men jag tror också att det
              är viktigt att vi skiljer på våra roller. Ägarna måste ta sitt
              ansvar. Det måste finnas privata finansiärer som tror på affärsplanen,
              som tror på möjligheten och som är beredda att satsa pengar.
            </seg>
            <seg n="f783e24c">
              Svenska regeringen och vi politiker ska se till att matcha det
              med forsknings- och utvecklingspengar, med utbildningsinsatser,
              med lånegarantier, med krediter allt det som är vår verktygslåda.
            </seg>
            <seg n="6213902e">
              Jag tror att det är viktigt nu att visa ledarskap och visa att
              politiken ställer krav på näringslivet också i svåra tider samtidigt
              som vi är flexibla och ställer krav på oss själva. Det är alldeles
              självklart att regeringen ska vara flexibel och hela tiden justera
              alla system, vad de än heter, för att möta den här krisen.
            </seg>
            <seg n="caa484e7">
              Jag tror att svensk fordonsindustri har stora möjligheter därför
              att det finns så många kunniga företagare och så många kunniga
              anställda. Det är till dem vi ska vända våra resurser och våra
              åtgärder. Det är tillsammans med dem som vi ska klara svensk fordonsindustri.
            </seg>
          </u>
          <note n="31ea8fce">
            Överläggningen var härmed avslutad.
          </note>
          <note n="58fda2e9">
            2 § Hänvisning av ärenden till utskott
          </note>
          <note n="5f20cdfe">
            Föredrogs och hänvisades
          </note>
          <note n="4aec4345">
            3 § Bordläggning
          </note>
          <note n="fb3b95d7">
            Anmäldes och bordlades
          </note>
          <note n="66753758">
            4 § Anmälan om interpellationer
          </note>
          <note n="b6094283">
            Anmäldes att följande interpellationer framställts
          </note>
          <note n="734562cd">
            den 20 mars
          </note>
          <note n="741b6b0d">
            Carina Adolfsson Elgestam
          </note>
          <note n="0b954138">
            Sven-Erik Österberg
          </note>
          <note n="741b6b0d">
            Carina Adolfsson Elgestam
          </note>
          <note n="4991a0ae">
            Peter Hultqvist
          </note>
          <note n="edb38872">
            Interpellationerna redovisas i bilaga som fogats till riksdagens
            snabbprotokoll tisdagen den 24 mars.
          </note>
          <note n="e31618fc">
            5 § Anmälan om frågor för skriftliga svar
          </note>
          <note n="a72b62e4">
            Anmäldes att följande frågor för skriftliga svar framställts
          </note>
          <note n="734562cd">
            den 20 mars
          </note>
          <note n="c085de4e">
            Alf Eriksson
          </note>
          <note n="a89d746d">
            Mikael Damberg
          </note>
          <note n="4bf6e69e">
            Ameer Sachet
          </note>
          <note n="c42e4b0e">
            Matilda Ernkrans
          </note>
          <note n="c42e4b0e">
            Matilda Ernkrans
          </note>
          <note n="c42e4b0e">
            Matilda Ernkrans
          </note>
          <note n="3416c866">
            Carina Hägg
          </note>
          <note n="3416c866">
            Carina Hägg
          </note>
          <note n="3416c866">
            Carina Hägg
          </note>
          <note n="3416c866">
            Carina Hägg
          </note>
          <note n="4eab110f">
            Hans Hoff
          </note>
          <note n="83e20f50">
            Solveig Hellquist
          </note>
          <note n="f2ae15d4">
            Frågorna redovisas i bilaga som fogats till riksdagens snabbprotokoll
            tisdagen den 24 mars.
          </note>
          <note n="6c129bdf">
            6 § Kammaren åtskildes kl. 12.30.
          </note>
          <note n="1415f5cb">
            Förhandlingarna leddes av talmannen.
          </note>
          <note n="2cc28b04">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
