<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--75</head>
          <docDate when="2008-02-23">2008-02-23</docDate>
        </div>
      </front>
      <body>
        <div>
          <note n="94142de8">
            ﻿
          </note>
          <note n="5bee9ab7">
            Riksdagens protokoll
          </note>
          <note n="0f230b17">
            2008/09:75
          </note>
          <note type="date" n="83c04dab">
            Måndagen den 23 februari
          </note>
          <note n="e67aee65">
            Kl. 13:00 - 14:29
          </note>
          <note n="bdc49d59">
            1 § Justering av protokoll
          </note>
          <note n="b6ce8e56">
            Justerades protokollet för den 17 februari.
          </note>
          <note n="a8f648c9">
            2 § Särskild debatt om försvarspolitiken
          </note>
          <note type="speaker" n="a9cc084e">
            Anf. 1 Försvarsminister STEN TOLGFORS (m):
          </note>
          <u who="unknown" xml:id="i-8e33e095d2663b58-0" n="294324b6">
            <seg n="1025470d">
              Herr talman! Regeringen bedriver en ansvarsfull försvarspolitik
              inriktad på att kraftigt öka landets försvarsförmåga genom att
              skapa ett försvar som går att använda här och nu och där det behövs
              i landet, i närområdet och utanför närområdet. Vi kommer i det
              nya försvaret att använda varje skattekrona betydligt effektivare
              än i dag. Vi planerar utifrån oförändrade försvarsanslag, och
              vi avvisar oppositionens kraftiga försvarsnedskärningar.
            </seg>
            <seg n="35887ea0">
              Svensk säkerhets- och försvarspolitik är inne i en period av
              betydande utveckling. Den säkerhetspolitiska kartan i vårt närområde
              har fundamentalt ritats om. Östersjön kantas helt av Nato- och
              EU-länder, undantaget Kaliningrad och Sankt Petersburg. Den investering
              Sverige gjorde genom stöd för baltiskt medlemskap i EU och Nato
              skapade ett stabilt närområde. Invasionshotet från en tidigare
              supermakt är borta, och ett enskilt väpnat angrepp riktat direkt
              mot Sverige är osannolikt under överskådlig tid.
            </seg>
            <seg n="365aef7f">
              Det betyder dock inte att vi kan utesluta risk för militära intressekonflikter
              och incidenter i vårt närområde, vare sig på eller kring Östersjön
              eller i de nordliga områdena. Det går dock inte att se ett militärt
              hot som bara skulle drabba Sverige eller ett annat land i vårt
              närområde. Säkerhet byggs gemensamt för de nordiska länderna och
              EU.
            </seg>
            <seg n="74e171ec">
              Försvarsberedningen formulerade 2007 sin solidaritetsförklaring.
              Sverige kommer inte att förhålla sig passivt om en katastrof eller
              ett angrepp skulle drabba ett annat medlemsland i EU eller ett
              nordiskt land. Vi förväntar oss att dessa länder agerar på samma
              sätt om Sverige drabbas.
            </seg>
            <seg n="7304d1ed">
              Det handlar om en tydligt deklarerad politisk vilja, en möjlighet
              och nödvändighet för Sverige att fatta beslut i det enskilda fallet.
              Sverige kan hjälpa grannländer liksom ta emot hjälp av grannländer.
              Det är en helt annan sjupartideklaration än vad som funnits tidigare.
            </seg>
            <seg n="61d09387">
              I augusti 2008 kom det ryska femdagarskriget i Georgien. Regeringen
              uppdaterade och fördjupade därför den säkerhetspolitiska analys
              som Försvarsberedningen gjort på underlag av bland annat Must
              och FRA. Först därefter beslutade regeringen om planeringsanvisningar
              för Försvarsmakten. Kriget innebar inte en kortsiktig upptrappning
              av den militära hotbilden mot Sverige men underströk en sänkt
              rysk tröskel för militär våldsanvändning i landets närområde och
              hur snabba konfliktförlopp kan vara.
            </seg>
            <seg n="8d647401">
              Det underströk också vikten av regeringens nya försvarspolitik.
              Vi behöver ett försvar som är snabbt tillgängligt och användbart
              för insatser i Sverige, i närområdet och utanför närområdet. Dagens
              situation arvet efter Socialdemokraterna med endast en tredjedel
              av den nationella insatsorganisationen, i fjol motsvarande 11
              400 man, tillgänglig för insats inom ett år möter inte dagens
              krav. Övriga två tredjedelar av den nationella insatsorganisationen
              är användbara först inom ett till tre år och först efter att förbanden
              fått ny övning, ny utbildning, ny utrustning och ny personal.
              Då har hela konflikter kommit och gått.
            </seg>
            <seg n="c4599a5a">
              Hela insatsorganisationen, enligt ÖB:s förslag ca 50 000 man,
              ska vara tillgänglig och användbar för insats här och nu. Landet
              ska få en kraftfullt ökad försvarsförmåga genom ett försvar som
              fungerar att använda omedelbart. Sveriges säkerhet stärks inte
              av pappersförband i insatsorganisationen. Men det är arvet efter
              tolv år med socialdemokratisk besparingspolitik och oförmåga att
              prioritera försvarets kärnuppgifter.
            </seg>
            <seg n="da014735">
              Samma förband ska användas för insatser i Sverige, i närområdet
              och utanför närområdet. Vi får då för första gången på länge utbildade,
              utrustade, omedelbart tillgängliga, erfarna och användbara förband.
              Vi går med ÖB:s förslag från tre tillgängliga och användbara manöverbataljoner
              i dag till åtta tillgängliga och användbara bataljoner i framtiden.
              De bataljonerna utgör grund för behovssammansatta stridsgrupper,
              användbara för alla försvarets uppgifter oavsett var de äger rum.
            </seg>
            <seg n="250127e5">
              Hela försvarets insatsorganisation kommer att vara tillgänglig
              på högst betydligt mycket kortare tid än ett år. I det förslaget
              från ÖB kommer 18 000 personer att finnas tillgängliga för markstrid
              inom 90 dagar. Det innebär en dubbelt så hög tillgänglighet som
              i dag. 1 700 personer dubbelt så många som i dag kommer att finnas
              tillgängliga för varaktiga insatser internationellt.
            </seg>
            <seg n="16c6b37e">
              Vi värnar inte bara Sverige vid gräns. Krig, konflikter och incidenter
              ska hindras från att nå gränsen. Därför har Sverige ett tydligt
              Östersjöperspektiv i försvarspolitiken. Sverige har ett nära dubbelt
              så stort flygvapen som grannländerna och dessutom ett avancerat
              ubåtsvapen, vilket till exempel Finland saknar. Det är rätt att
              vi prioriterar olika saker, av geografiska och historiska skäl.
            </seg>
            <seg n="3a7c5841">
              Så stärker vi nu alltså Sveriges förmåga att försvara sig avsevärt
              jämfört med i dag. Regeringen kommer med den kommande inriktningspropositionen
              att skapa ett användbart insatsförsvar, med styrkor som kan sättas
              in här och nu i Sverige, i närområdet eller utanför närområdet
              för att värna svenska värden och intressen. Det är den enda finansierade,
              genomförbara och preciserade försvarspolitik som finns i landet.
              Inget parti har mer pengar, och ingen annan har ens en konstruktiv
              och konsekvent inriktning.
            </seg>
          </u>
          <note type="speaker" n="ec0ce594">
            Anf. 2 ANDERS KARLSSON (s):
          </note>
          <u who="anders_karlsson_748720" xml:id="i-123a71a252db4c20-0" n="3e348a7d">
            <seg n="7d321db1">
              Herr talman! Förtroendet för försvarspolitiken under regeringen
              Reinfeldt har nått bottennotering. Enligt Styrelsen för psykologiskt
              försvar var det närmare hälften av Sveriges befolkning som menade
              att Sveriges förmåga att upprätthålla de försvarspolitiska målsättningarna
              är otillräcklig. Hälften av befolkningen tror inte på den borgerliga
              regeringens försvar. Inte heller regeringens nya inriktning mot
              ett starkt internationellt försvar, med svag nationell bas, får
              något stöd av svenska folket.
            </seg>
            <seg n="4743d311">
              Försvarsministern, som ska leda detta arbete, har ett svagt stöd
              från såväl de egna tjänstemännen som sina partivänner och regeringskolleger.
            </seg>
            <seg n="3a009ccb">
              Upprinnelsen till att vi står här i dag var att Folkpartiets
              partiledare Björklund, som är en del av regeringens innersta kärna,
              vid Folk och Försvar i Sälen presenterade en syn på framtidens
              försvar en inriktning som gick på tvärs mot vad försvarsministern
              själv presenterade på samma konferens.
            </seg>
            <seg n="f20ffcf5">
              Herr talman! Om de som lyssnar på dagens debatt tycker att det
              hela verkar rörigt kan jag bekräfta att det här bland oss folkvalda
              i Sveriges riksdag inte ser klarare ut.
            </seg>
            <seg n="2ee77e6c">
              Vi har väntat på den försvarspolitiska propositionen i över ett
              halvår. Nu förväntas den komma den 17 mars.
            </seg>
            <seg n="e22fedff">
              Såvitt vi vet i dag vill regeringen nu skapa ett yrkesförsvar
              med internationellt fokus. Vi socialdemokrater var i regeringsställning
              mycket noga med att försvaret ska vara användbart och tillgängligt,
              att vi ska bidra till internationell fred och säkerhet. Via blocköverskridande
              överenskommelser började vi styra om skutan från ett invasionsförsvar
              till ett insatsförsvar. Det var ibland en smärtsam men en nödvändig
              process.
            </seg>
            <seg n="7504f6d9">
              Jag är dock rädd för att det vi nu ser blir en kantring mot en
              extrem, där det nationella försvaret sätts i baksätet och dimensioneringen
              och utformningen av Försvarsmakten sker helt med utgångspunkt
              i de internationella insatserna. Det är en förändring som jag
              är rädd för inte är tillräckligt väl underbyggd, där vi socialdemokrater
              inte är beredda att på detta sätt äventyra Sveriges försvar.
            </seg>
            <seg n="98eccae4">
              Herr talman! ÖB fick två månader på sig att ta fram ett underlag
              om det svenska försvarets utformning utifrån försvarsministerns
              anvisningar mot normalt ett år. Det är en på många sätt orimlig
              arbetssituation även om det handlar om en vanlig försvarsproposition.
              Nu handlar det om den kanske största förändringen av försvaret
              under efterkrigstiden. Detta är helt orimligt!
            </seg>
            <seg n="e3d8d39d">
              Detta äventyrar kvaliteten på det som ska bli nästa försvarsbeslut,
              ett beslut som innebär dramatiska förändringar. Den begränsade
              tid som har givits Försvarsmakten har resulterat i att de ekonomiska
              beräkningarna inte vilar på någon säker grund. Man har fått höfta
              och göra antaganden om vad ett nytt yrkesförsvar skulle kosta.
              Jag skulle, om jag får raljera lite, vilja säga att jag tror att
              framtagandet av en ny yllemössa till armén skulle ha getts mer
              tid och en grundligare genomlysning än vad Försvarsmakten nu har
              getts tillfälle till för att ta fram underlag för det framtida
              försvaret.
            </seg>
            <seg n="547b627f">
              ÖB har också tydligt i underlaget pekat på de osäkerheter och
              antaganden som finns och understrukit att om dessa inte uppfylls
              kan kostnaderna öka kraftigt. Experter, svenska och utländska,
              är också undrande och direkt ifrågasättande inte bara till reformen
              av personalförsörjningen som sådan utan också till stabiliteten
              och hållbarheten i det underlag som regeringen nu vill använda
              som beslut. Detta är inte ett trovärdigt sätt att sköta försvaret.
              Att Försvarsmakten i underlag till försvarsutskottet har sagt
              att man riskerar ett budgetmässigt mycket svårt år 2010 understryker
              detta.
            </seg>
            <seg n="8e818c29">
              Att då slå sig för bröstet och säga att regeringen har fått ekonomin
              i balans måste anses närmast överilat. Detta är inga problem som
              försvinner. Det går inte att sticka ned huvudet i sanden. Vi står
              inför en mycket kritisk situation där den moderatstyrda ledningen
              äventyrar Sveriges försvar.
            </seg>
            <seg n="fb3c56a0">
              Herr talman! I detta läge har vi socialdemokrater sträckt ut
              handen och menat att det viktigaste är att vi hittar en långsiktig
              lösning för försvaret. När läget har försämrats så har vi krävt
              blocköverskridande partiledarsamtal, men regeringen har kallt
              avvisat detta. Jag är dock beredd att återigen upprepa detta:
              Vi är beredda till partiledarsamtal för att åstadkomma ett försvar
              som är bra för Sverige och långsiktigt hållbart.
            </seg>
          </u>
          <note type="speaker" n="3c91b496">
            Anf. 3 STAFFAN DANIELSSON (c):
          </note>
          <u who="staffan_danielsson_559bd0" xml:id="i-a63d3513110495d3-0" n="8739f3ef">
            <seg n="dfc382eb">
              Herr talman! Ärade åhörare av denna riksdagsdebatt! Miljöpartiet
              vill skära ned det svenska försvaret med en fjärdedel på lite
              sikt, i miljoner räknat med 10 000 miljoner kronor. Miljöpartiet
              vill alltså skära bort 10 miljarder av de knappt 40 miljarder
              som den svenska militära försvarsbudgeten omfattar, självfallet
              med dramatiska konsekvenser för den svenska försvarsförmågan.
              Detta miljöparti begär nu en särskild debatt om det svenska försvaret
              eftersom regeringen är splittrad i fråga om försvarets framtida
              budget. Håhåjaja.
            </seg>
            <seg n="3f054368">
              Var splittringen ligger i fråga om det svenska försvaret kommer
              säkert den här debatten att visa med all önskvärd tydlighet, och
              jag kan garantera att den kommer att ha en tydligt rödgrön vänster-
              och miljöpartikulör där färgerna drar åt två olika håll, förenade
              endast av stora nedskärningar på försvaret.
            </seg>
            <seg n="966f897b">
              Jag avser att i detta första inlägg lyfta fram det som förenar
              i fråga om försvaret och i mitt nästa inlägg ta upp den mycket
              oroande skillnaden mellan alliansen och oppositionen just i fråga
              om försvarsbudgetens storlek.
            </seg>
            <seg n="57270f71">
              Försvars- och säkerhetspolitik är självfallet för vår nation
              en utomordentligt viktig fråga. Sverige har i likhet med de allra
              flesta länder i vår omvärld övergått från det kalla krigets invasionsförsvar
              till ett mindre, vassare och mer tillgängligt insatsförsvar. Dess
              grundorganisation regementen och garnisoner finns på olika platser
              i Sverige, och hela Sverige ska självfallet försvaras.
            </seg>
            <seg n="48b9c940">
              Försvarets utformning bygger på analysen att det under överskådlig
              tid inte finns något invasionshot mot Sverige och att vår fred
              och säkerhet främst tryggas genom ett nationellt försvar som också
              verkar tillsammans med andra i internationella insatser för fred
              och säkerhet.
            </seg>
            <seg n="36de91af">
              Centerpartiet står bakom regeringens målsättning att öka Sveriges
              internationella fredsinsatser, och att Sveriges försvar ska vara
              insatsberett för uppgifter nationellt, i närområdet och internationellt.
              Rysslands utveckling inger oro och kräver fortsatt nära uppmärksamhet.
            </seg>
            <seg n="fd2b6bd3">
              Sveriges säkerhet är nära sammankopplad med våra grannars och
              med Europeiska unionens säkerhet. Det är viktigt att Sverige som
              militärt alliansfritt land tar sitt ansvar vad gäller försvar
              och fredsinsatser på ett med länderna i vår omvärld jämbördigt
              sätt. Det är också mycket positivt med planerna på ett närmare
              samarbete med länderna i Norden och i Östersjöområdet.
            </seg>
            <seg n="8661c172">
              Centerpartiet har alltid betonat värdet av en bred samsyn om
              försvarspolitikens inriktning och om Sveriges deltagande i internationella
              fredsinsatser. Därför är det bra att alliansregeringen genom Försvarsberedningen
              har fortsatt dialogen med riksdagens partier om omvärldsanalys
              och försvarets inriktning.
            </seg>
            <seg n="0475e990">
              Det är en styrka för Sverige att samsynen kring dessa frågor
              var stor i Försvarsberedningens två senaste rapporter. Det är
              bra att regeringen i full enighet gav Försvarsmakten planeringsanvisningar
              utifrån denna grund för drygt tre månader sedan, efter att ha
              vägt in slutsatser med anledning av kriget mellan Ryssland och
              Georgien. Och det är bra att regeringen i mars lämnar sin aviserade
              proposition om försvarets långsiktiga inriktning byggd på samma
              grund.
            </seg>
            <seg n="d3cf3eab">
              Jag hoppas att samsynen i Försvarsberedningen som ju till exempel
              Socialdemokraternas partiledare uttalat står bakom kommer att
              leda till en konstruktiv riksdagsbehandling och till ett brett
              förankrat beslut till gagn för Sverige.
            </seg>
            <seg n="2ae24e15">
              Det är som Miljöpartiet framhåller riktigt att ett av regeringspartierna
              i januari uttalade en önskan om fler soldater och fler brigader
              i det svenska försvaret. Och vem av oss försvarspolitiker skulle
              väl inte vilja ha det, om plånboken fanns? Men Folkpartiet var
              också tydligt med att dessa önskemål sannolikt rymdes inom den
              anslagsram som regeringen i full enighet hade angivit till ÖB
              i november, och jag är trygg i att regeringen som vanligt kommer
              att enas kring en bra proposition inom kort.
            </seg>
            <seg n="0d32e789">
              Centerpartiet har tagit ställning för en könsneutral rekrytering
              av män och kvinnor till försvaret, vare sig detta sker med värnplikt
              eller frivillighet. Vi är positiva till att de 5 00010 000 soldater
              som årligen behöver utbildas av årskullen på 100 000 rekryteras
              på frivillig grund där pliktlagen är vilande. Att i fredstid behålla
              värnplikten samtidigt som endast 510 procent av årsklassen kallas
              in bedömer vi som ett mindre bra alternativ av bland annat rättvise-
              och motivationsskäl.
            </seg>
            <seg n="6431e999">
              Herr talman! Det finns mycket som förenar i den svenska dialogen
              om hur Sverige bör inrikta sitt försvar och sina internationella
              insatser. Låt oss ta vara på det i den kommande riksdagsbehandlingen
              av regeringens proposition om försvarets långsiktiga inriktning.
            </seg>
          </u>
          <note type="speaker" n="8d8bc25d">
            Anf. 4 ALLAN WIDMAN (fp):
          </note>
          <u who="allan_widman_80f3d6" xml:id="i-6eba76659c368feb-0" n="48c7f90a">
            <seg n="93f84ffe">
              Herr talman! Enligt Folkpartiets mening har det inträffat ett
              antal skeenden det senaste året som ökat osäkerheten om vad framtiden
              kommer att bära med sig. Det handlar inte enbart om en väpnad
              konflikt i Europas utkanter. Det handlar i lika stor utsträckning
              om den nya retorik som har dykt upp efter att detta militära våld
              har utövats, med hot om kärnvapen i vårt närområde och mycket
              annat.
            </seg>
            <seg n="8663b1c5">
              Vi har också kunnat konstatera hur energiresurserna får en allt
              tydligare säkerhetspolitisk roll, inte minst i vår del av världen.
            </seg>
            <seg n="aa19fa51">
              Vi har också konfronterat en ekonomisk kris, en global ekonomisk
              kris vars följder på det säkerhetspolitiska området vi fortfarande
              svävar i okunnighet om.
            </seg>
            <seg n="67dec632">
              Sammantaget är det ingen överraskande slutsats när jag i likhet
              med många andra bedömare säger att osäkerheten har blivit större.
              Det innebär inte att det finns några konkreta hot eller att något
              krig står för dörren, men osäkerheten ökar.
            </seg>
            <seg n="2d416de4">
              I ett sådant läge måste det vara försvarspolitikens uppgift att
              ta höjd för denna osäkerhet, att kunna anpassa sig också efter
              sämre omvärldsutvecklingar.
            </seg>
            <seg n="6e4756a3">
              Folkpartiet menar att det finns ett antal sätt på vilket detta
              kan ske. Vi tror att vi inom ramen för i stort sett de resurser
              som finns har en möjlighet att behålla soldater även efter det
              att deras anställningar har upphört, att behålla dem i en reserv.
            </seg>
            <seg n="3f3a1d14">
              När vi har alla de element som ingår i mekaniserade brigader,
              när vi har artilleribataljoner, mekaniserade bataljoner, luftvärn,
              ingenjörer med mera, är det faktiskt också en skyldighet att sätta
              samman dessa olika delar för att vi ska kunna få en full effekt
              av det tekniskt mycket avancerade försvar som Sverige har.
            </seg>
            <seg n="029f12ca">
              Vi bör även ägna uppmärksamhet åt Gotland som har en särskild
              strategisk betydelse. Det handlar inte bara om att försvara hela
              landet. Det handlar också om den betydelse som Gotland har för
              försvaret av det övriga Sverige.
            </seg>
            <seg n="83b40df8">
              Som Staffan Danielsson närmast tangerade i sitt anförande handlar
              det mer om hur vi ska disponera och förvalta de resurser som vi
              i dag satsar på vårt försvar.
            </seg>
            <seg n="b5b6975a">
              Men vi måste också se om vårt hus. Vi måste se på de militära
              förmågor, och de brister som finns i dem, som vi har i dagens
              försvar.
            </seg>
            <seg n="41480242">
              Herr talman! Jag har stått i den här kammaren under sex och ett
              halvt års tid. Jag har hört många löften om vilka förmågor som
              ska vara på plats vid vilka tidpunkter.
            </seg>
            <seg n="6c7dff78">
              I försvarsbeslutet 2004 nämnde Försvarsmakten att det skulle
              bli en tillfällig nedgång när det gällde de marina uppgifterna
              för helikoptervapnet. I dag vet vi att förmågan att från helikopter
              jaga ubåtar är någonting som vi återigen kommer att klara någonstans
              2018.
            </seg>
            <seg n="b5648911">
              I februari 2008 lovade Försvarsmakten att helikopterflygtiden
              i försvaret skulle öka med 50 procent under förra året. Ökningen
              blev två procent.
            </seg>
            <seg n="0381cc6f">
              Alla kan vi historierna om helikopter 14 och helikopter 10 B,
              Medevachelikoptrar och nya stora helikoptrar till Försvarsmakten.
              År efter år skjuts de tidpunkter när de här plattformarna ska
              vara operativa framför oss.
            </seg>
            <seg n="b617ee45">
              Leni Björklund utställde många löften till mig i den här kammaren.
              Till exempel lovade hon att Visbykorvetterna skulle vara operativa
              2008. Vi skriver nu 2009, och vi vet att det fortfarande förmodligen
              återstår år innan dessa nya fartyg är operativa.
            </seg>
            <seg n="3289a88b">
              Jag skulle kunna fortsätta den här uppräkningen länge, men jag
              ska först avslöja att jag har en uppriktig kärlek till det svenska
              stridsflygplanet JAS Gripen. Det är ett av världens mest moderna
              flygplan. Det faktum att Sveriges skattebetalare i dag investerat
              uppemot 120 miljarder i detta flygplan är också ett uttryck för
              den kärleken.
            </seg>
            <seg n="1a59321c">
              Men, herr talman, äkta kärlek får aldrig vara kravlös kärlek.
              Ett flygvapen är ett system av system. Det handlar inte bara om
              plattformar. Det handlar om sensorer, om beväpning, om ledning
              och mycket annat som måste fungera för att vi ska få full effekt
              av denna resurs.
            </seg>
            <seg n="db6e5adb">
              Jag kan konstatera att den kritik jag har framfört bland annat
              när det gäller beväpning nu bekräftas av Försvarsmakten. Man säger:
              Det finns tydliga begränsningar när det gäller radarjaktrobotar,
              när det gäller förmågan till precisionsbekämpning av markmål,
              när det gäller spaningsförmågan.
            </seg>
            <seg n="f3e1f719">
              Sedan i fredags vet vi också att vi inte har någon förmåga att
              hemligt och säkert leda våra nya stridsflygplan från marken.
            </seg>
            <seg n="f78dc9ee">
              Det är snart 40 år sedan vi senast hade en generell luftförsvarsutredning
              i det här landet. Nu är det hög tid, herr talman, att vi på nytt
              genomlyser det som är den absolut viktigaste hörnstenen i den
              svenska försvarsförmågan.
            </seg>
          </u>
          <note type="speaker" n="49cdcfe2">
            Anf. 5 ELSE-MARIE LINDGREN (kd):
          </note>
          <u who="else-marie_lindgren_bfea8c" xml:id="i-b4a3844a3e30ab7f-0" n="c1bb3398" next="i-0e4f89c7d0ba2fda-0">
            <seg n="9a1bf3ef">
              Herr talman! Jag tycker att det är ett bra sätt att kunna debattera
              försvarspolitik här i kammaren och inte bara via massmedierna,
              så jag tackar Peter Rådberg för det här initiativet.
            </seg>
            <seg n="28c57219">
              Krig och konflikter mellan såväl enskilda människor som stater
              uppstår till följd av människans ofullkomlighet. Vår rädsla för
              det okända, girighet, avund, maktlystnad, prestige och så vidare
              är ofta orsaken till att konflikter växer och övergår i krigssituationer.
            </seg>
            <seg n="6a2a769a">
              En framgångsrik säkerhets- och försvarspolitik bygger på tidiga
              varningssystem och förhindrar och förebygger att konflikter leder
              till våldshandlingar och förmår att lindra konsekvenserna. Och
              vi vill skydda människors liv, frihet och egendom, såväl i vårt
              eget land och i vårt närområde som långt bort.
            </seg>
            <seg n="53cd23dc">
              Vi lever i dag i en gränsöverskridande värld. Sverige är en kugge
              i strävan efter fred och frihet, men vi är också starkt beroende.
              Detta är en viktig parameter i den nu framväxande svenska försvarspolitiken.
              Vi har alla ett ansvar för våra medmänniskor, oavsett om de befinner
              sig i Sverige, i Europa eller i övriga världen. Solidaritet, medmänsklighet
              och omtanke känner faktiskt inga gränser.
            </seg>
            <seg n="4bf7ae8b">
              Tillgänglighet, snabbhet och flexibilitet blir nyckelord för
              försvarets möjligheter och jag skulle vilja lägga till ytterligare
              ett nyckelord, och det är uthållighet att möta hot mot svenska
              intressen inom nationen likaväl som utanför dess gränser.
            </seg>
            <seg n="dc94f662">
              Sveriges försvarsförmåga styrs inte av antalet stridsvagnar,
              kaserner eller värnpliktiga utan av den militära förmåga och effekt
              som fås ut av dem och det insatsförband som byggs på dem.
            </seg>
            <seg n="6d78772e">
              Genom insatserna utvecklar vi den nödvändiga förmågan att samverka
              med andra länder. Och inom alliansen är vi övertygade om att vårt
              försvar inte bara kan bygga på övning, utan det måste också testas
              i verkligheten där det också gör stor nytta för fred och frihet
              för andra.
            </seg>
            <seg n="5391dd1b">
              Herr talman! Nationella styrkor utvecklas inom hemvärnet. Dessa
              kan ju verka såväl i fred som i kris och i krig. I enheterna ingår
              förutom personal som genomgått värnpliktsutbildning en stor del
              specialister, rekryterare och utbildare av frivilliga försvarsorganisationer.
            </seg>
            <seg n="caf28442">
              Hemvärnet behövs och är efterfrågat, och jag är övertygad om
              att de nationella skyddsstyrkorna i hemvärnet kommer att fortsätta
              att vara en lika, eller ännu mer, efterfrågad resurs i framtiden.
              De kommer att fortsätta att lösa det som de är bra på. Men vi
              får heller inte glömma bort den stora idéburna frivilligheten
              i vårt land eller ha en nedvärderande syn på frivilligorganisationer
              och deras resurser.
            </seg>
            <seg n="5e889f9e">
              Det är värt att tänka på att det kan finnas nackdelar när man
              hela tiden eftersträvar att integrera det militära försvarets
              behov med civil beredskap.
            </seg>
            <seg n="4a4e7f1b">
              Försvarsmaktens uppgift är att med väpnad styrka kunna försvara
              Sverige och delta i internationella insatser vid behov. Det ställer
              bestämda krav på utbildning och utrustning. Detta leder till höga
              kostnader som kanske inte alltid är nödvändiga i samhällets övriga
              krishantering.
            </seg>
            <seg n="c902b019">
              Det måste givetvis finnas en utvecklad samverkan mellan Försvarsmakten
              och det civila samhället. Och jag vill här ge möjligheten till
              en utredning om att låta hemvärnet, de nationella skyddsstyrkorna,
              bli en egen myndighet.
            </seg>
            <seg n="b6d7f569">
              Genom försvarssamarbete med andra länder stöds också den svenska
              försvarspolitiken, som syftar till fred och frihet. Svenska militära
              insatser ska genomföras först efter självständiga svenska beslut.
              Krisen måste mötas med politikens alla preventiva möjligheter.
            </seg>
            <seg n="0da95db7">
              Den bästa förutsättningen för att undvika väpnade konflikter
              är att främja respekten för de mänskliga rättigheterna och säkra
              en demokratisk samhällsbyggnad. Dessa grundvärden måste ständigt
              erövras och försvaras.
            </seg>
            <seg n="0cdbdcbb">
              Uppstår en situation i andra delar av världen ser vi det som
              en fantastisk möjlighet att kunna hjälpa till med de resurser
              vår försvarsmakt har att erbjuda. Våra soldater och vår försvarsmateriel
              skapar säkerhet och trygghet i vår omvärld för att utvecklingsinsatser
              och tillväxt ska ges möjlighet utan utveckling ingen säkerhet.
            </seg>
            <seg n="45b4cbe6">
              Herr talman! Vi behöver säga det om och om igen. Inga förband
              ska läggas ned nu. Inga nedläggningar av organisationsenheter
              inom grundorganisationen sker under innevarande mandatperiod.
            </seg>
            <seg n="35a1e3d7">
              Jag vill vara övertydlig, för den debatt som har förts i medierna
              av oppositionen är ibland farligt missvisande. Mycket av det som
              vi kom fram till i Försvarsberedningen i enighet arbetas nu in
              i inriktningspropositionen om försvarets långsiktiga utveckling.
            </seg>
            <seg n="53dca6f7">
              Stora förändringar är att vänta. Därför behövs det kontrollstationer
              på vägen så att Försvarsmakten håller rätt kurs.
            </seg>
          </u>
          <note n="d6f76925">
            Anf. 6 GUNILLA WAHLÉN (v):
          </note>
          <u who="else-marie_lindgren_bfea8c" xml:id="i-0e4f89c7d0ba2fda-0" n="c1bb3398" prev="i-b4a3844a3e30ab7f-0">
            <seg n="e253e5f7">
              Herr talman! Regeringens brist på handlingskraft och beslutsförmåga
              inom försvars- och säkerhetspolitiken har skapat försämrad tilltro
              såväl hos befolkningen som hos Försvarsmakten. Det är mycket allvarligt.
            </seg>
            <seg n="11b6ebda">
              Oenigheten inom alliansen om hur framtidens försvar ska formas
              hotar att urholka såväl Sveriges ekonomi och personalförsörjning
              som kompetens och försvarsförmåga inom Försvarsmakten. Splittringen
              mellan allianspartierna skadar allvarligt vår freds- och säkerhetspolitik,
              enligt vår mening i Vänsterpartiet.
            </seg>
            <seg n="09276cb7">
              Allianspartierna är inte eniga om hur personalförsörjningen ska
              lösas. Mantrat som präglat den moderat- och folkpartistyrda försvars-
              och säkerhetspolitiken är att vår försvarsmakt ska anställa tusentals
              soldater, yrkessoldater. Unga män och kvinnor ska anställas, utbildas
              och tjänstgöra i krig och konflikter under Nato- eller EU-befäl.
            </seg>
            <seg n="2df9edce">
              Det hotbildsstyrda försvaret ska omvandlas till ett viljestyrt
              försvar eller ett bådeoch. Alliansregeringens viljestyrda försvar
              består i att skapa ett elitförsvar med personal som ska tränas
              och utbildas på ett fåtal orter i Sverige. Det handlar om elitförband,
              stridsgrupper som med kort varsel ska stå till EU:s och Natos
              förfogande. Det hotbildsstyrda försvaret ska ge oss en stående
              yrkesarmé som snabbt kan sättas in och försvara vårt eget territorium.
            </seg>
            <seg n="79cd91fa">
              Mantrat är att plikten ska vara vilande tills det finns ett hot
              om väpnad konflikt på vårt territorium. De allvarliga hot som
              finns i närtid beskrivs av en enig försvarsberedning: konsekvenser
              av klimatförändringar, pandemier, allvarliga olyckor som ger avbrott
              i energiförsörjning och miljökatastrofer i Östersjön. Dessa hot
              vill alliansen möta med kontraktsanställda soldater vars huvuduppgift
              är att delta i väpnade konflikter, beväpnade för att möta den
              högsta konfliktnivå som finns i världen. Mantrat är att ett försvar
              som vilar på en grund i plikt inte fortsättningsvis kan utbildas
              till ett försvar av vare sig vårt eget territorium eller vår säkerhet
              i fjärran länder.
            </seg>
            <seg n="025b6e71">
              Alliansregeringen med Moderaterna och Folkpartiet i spetsen vill
              kraftigt reducera vårt hemvärn och skapa nationella skyddsstyrkor
              vars huvudsakliga uppgift är att ja, vadå?
            </seg>
            <seg n="d9ec0f27">
              Herr talman! Alliansregeringen är splittrad. De olika borgerliga
              politiska partierna ger helt olika besked om de nationella skyddsstyrkornas
              och frivilligorganisationernas framtida roll inom försvars- och
              säkerhetspolitiken.
            </seg>
            <seg n="295a3f9c">
              Vänsterpartiet menar att det svenska hemvärnet i dag är vår bäst
              fungerande nationella insatsstyrka med ca 35 000 soldater. De
              är insatsberedda två timmar efter larm. Deras viktigaste uppgift
              är att skydda samhällets infrastruktur mot sabotage. Men mycket
              av det som hemvärnet gör i praktiken är att hjälpa nödställda
              civila, att gå skallgång när människor försvunnit eller att släcka
              skogsbränder.
            </seg>
            <seg n="1990f641">
              För att motverka denna trend har organisationen på försök haft
              ett antal direktutbildningar utan krav på militär grundutbildning.
              De har visat sig vara lyckade. De har även bidragit till att könsfördelningen
              inom hemvärnet har blivit mycket jämnare än tidigare.
            </seg>
            <seg n="33475147">
              Vi i Vänsterpartiet kan krasst konstatera att regeringen har
              misslyckats kapitalt med att nå en rimlig fördelning mellan kvinnor
              och män inom Försvarsmakten. Är försvarsministern beredd att i
              kommande proposition sätta upp mätbara mål för hur vi ska kunna
              rekrytera och anställa fler kvinnor inom försvaret?
            </seg>
            <seg n="8985af3a">
              Herr talman! Vänsterpartiet menar att vår framtida försvarsförmåga
              måste grunda sig inifrån och ut. Pendeln har slagit för långt
              till förmån för ett internationellt insatsförsvar. Det är hög
              tid att vända den utvecklingen.
            </seg>
            <seg n="9e909519">
              Försvaret bör ha beredskap och organisationsstruktur till höjning
              av insatsförmågan, dels snabbt, dels successivt under längre tid,
              samt kunna stödja samhället i krishändelser.
            </seg>
            <seg n="592dca7c">
              Regeringens framtida försvarspolitik måste tillvarata och upprätthålla
              den erfarenhet och kompetens som vår försvarsmakt byggt upp under
              flera generationer under skiftande hotbilder och internationella
              kriser. Förtroendet för vår förmåga att skydda vårt territorium
              och försvara oss mot integritetskränkningar måste förstärkas.
            </seg>
            <seg n="6c43854a">
              Ge även i framtiden våra soldater kunskap om krig i svenskt klimat,
              under våra förhållanden! Nedmonteringen av garnisoner och hemvärn
              som finns tillgängliga i hela landet måste upphöra. Självklart
              ska vi behålla kunskap om försvar i subarktisk miljö i Norrland
              och den svenska fjällvärlden i Arvidsjaur. Det lär man sig inte
              i Afghanistan. Vår Östersjökust försvaras bäst av militär och
              kustbevakning som finns i Bottenhavet, i skärgården och på Gotland,
              inte i isfritt vatten som Medelhavet och på USA:s östkust.
            </seg>
            <seg n="a7f30d81">
              Vänsterpartiet menar att alla delar av vår försvarsorganisation
              måste samtränas och samarbeta med varandra, såväl hemma inom vårt
              eget territorium som i de missioner som vi deltar i i andra länder.
            </seg>
          </u>
          <note type="speaker" n="72430c39">
            Anf. 7 PETER RÅDBERG (mp):
          </note>
          <u who="peter_radberg_980aa0" xml:id="i-17f2f0bc16795753-0" n="26eb4b9f">
            <seg n="f57bf8bc">
              Herr talman! Miljöpartiet har begärt den här extra försvarsdebatten
              på grund av den senaste tidens turbulens mellan regeringspartierna
              om försvarets framtida inriktning och försvarsministerns uttalande
              om att Sveriges hotbild är förändrad på grund av tredagarskriget
              mellan Ryssland och Georgien i höstas.
            </seg>
            <seg n="59e44ad0">
              Jag kan också inledningsvis konstatera att visst finns det klara
              sprickor i regeringen. Det har vi hört redan nu. Else-Marie Lindgren
              vill inte lägga ned något förband över huvud taget. Allan Widman
              har en äkta kärlek till sina JAS Gripen. Jag ska återkomma till
              den kärleken i min andra kommentar.
            </seg>
            <seg n="1dab222a">
              Två veckor innan Försvarsmakten skulle lämna in sitt planeringsunderlag
              till regeringen gjorde folkpartiledaren Jan Björklund ett utspel
              i Sälen om att han vill satsa stort på det nationella försvaret
              med hänvisning till Rysslands agerande i Georgien. Försvarsminister
              Sten Tolgfors säger å sin sida att situationen i Georgien och
              Rysslands roll i kriget har vägts in i den nuvarande försvarsberedningen
              och att det inte krävs några nya resurser till försvaret. Det
              sade han även i sitt tal här för några minuter sedan.
            </seg>
            <seg n="a1bed881">
              Det finns med andra ord flera politiska inriktningar inom regeringen
              samtidigt som frågetecknen ökar om regeringens politik i förhållande
              till uppgörelsen i Försvarsberedningen. När det gäller försvarsministerns
              uttalande om en ökad hotbild mot Sverige finns det ingen underrättelsetjänst
              i världen som bekräftar att det finns någon ökad hotbild mot vårt
              land.
            </seg>
            <seg n="867e79d0">
              Försvarsministern har så sent som i månadsskiftet januari/februari
              i Ekot gått ut och använt de orden. Nu säger han här i talarstolen
              motsatsen.
            </seg>
            <seg n="a5710010">
              Vad är det som gäller för försvarsministern? Är det en ökad hotbild
              mot Sverige, eller är det inte någon ökad hotbild?
            </seg>
            <seg n="1809c7d2">
              Vi har också en försvarsberedning som säger samma sak, att vi
              inte har något hot mot Sverige under överskådlig tid. Försvarsministern
              underblåser de krafter som vill upprusta Sverige militärt utan
              att påvisa att det finns någon hotbild.
            </seg>
            <seg n="b2043f85">
              Samtidigt säger försvarsministern att han står bakom Försvarsberedningens
              analys. Vad är det som gäller? Är det den samlade Försvarsberedningens
              analys eller någonting annat som gäller?
            </seg>
            <seg n="1d0e168e">
              Det här handlar naturligtvis om någonting helt annat än en ökad
              hotbild mot Sverige. Moderaterna känner att de börjar förlora
              kärnväljare till andra regeringspartier i försvarsfrågan och vill
              därför profilera sig.
            </seg>
            <seg n="18d285b0">
              Försvarsministern hade i somras den helt eniga Försvarsberedningen
              bakom sig när det gällde analysen av hur det framtida försvaret
              ska se ut, något som försvarsministern också tillstyrkte vid den
              tidpunkten. Försvarsberedningen belyste även oroligheterna i Kaukasus
              i sin rapport.
            </seg>
            <seg n="a46c9f9c">
              I dag, några månader senare, går Moderaterna ifrån Försvarsberedningen
              på punkt efter punkt och hänvisar när det gäller den ökade hotbilden
              mot Sverige till ett hemligstämplat protokoll. Man närmar sig
              därmed Folkpartiet som ju tar ett väsentligt steg tillbaka till
              det gamla invasionsförsvaret. Den här typen av politik skrämmer
              människor och får dem att tro att vi måste gå tillbaka till det
              gamla invasionsförsvaret.
            </seg>
            <seg n="1e9c1a66">
              Så sent som i somras, före konflikten mellan Ryssland och Georgien,
              lade regeringen betoningen just på internationella förmågor och
              förklarade att det innebär att förmågan och tillgängligheten ökar
              för att vid behov just värna Sverige. I dag, några månader senare,
              gör regeringen halt på grund av kriget mellan Ryssland och Georgien
              och börjar i stället prata om just det förstärkta nationella försvaret.
            </seg>
            <seg n="5e99bfbc">
              Det är för mig en gåta att man över huvud taget kan göra några
              säkerhetspolitiska analyser utifrån ett tredagarskrig i Kaukasus.
              På vilket sätt och med vilken logik kan man dra paralleller mellan
              kriget mellan Ryssland och Georgien och en ökad militär hotbild
              mot Sverige? Skulle Ryssland riskera hela den västeuropeiska marknaden
              som fram till finanskrisen har varit en stor del av den ryska
              ekonomiska tillväxten? Skulle man riskera det genom ett väpnat
              angrepp mot en EU-medlem omgiven av Natoallierade? Är det någon
              som på allvar tror att en sedan lång tid infekterad konflikt på
              Rysslands egen bakgård går att omsätta i vad som bör vara dimensionerande
              för svensk försvarspolitik? Ska en sådan föreställning få leda
              till att de senaste tio årens inriktning av det svenska militära
              försvaret till ett insatsförsvar nu plötsligt får motsatt inriktning,
              från internationella insatser till ett mer svenskt territorialförsvar?
            </seg>
            <seg n="4e6b2c46">
              Herr talman! Jag håller med om att Ryssland som land går åt fel
              håll på många områden. Vi har ett demokratiunderskott i Ryssland.
              Vi har ökad kriminalitet och miljöförstöring i Ryssland. Rysslands
              agerande i kriget mot Georgien fördömer vi med all kraft. Vi har
              en presidentmakt som tar mer och mer makt över befolkningen på
              alla olika sätt. Men frågan är vilka slutsatser man ska dra av
              händelsen i Georgien och utvecklingen i Ryssland. Ska vi rusta
              upp och bygga skyddsmurar mot världen, som en del partier i regeringen
              vill, eller ska vi verka mer på den internationella arenan och
              bidra med ökad stabilitet?
            </seg>
            <seg n="f1e53951">
              Miljöpartiets väg framåt är att öka handeln och kontakten med
              bland annat Ryssland för att motverka att dessa negativa krafter
              får fotfäste i vårt område. Det går inte att föra kalla krigets
              politik i dag, på 2000-talet. Det kräver helt andra politiska
              beslut än i går. Det största hotet vi har i dag är, som jag sade,
              ökad miljöförstöring och grov kriminalitet med IT-sabotage. Dessa
              hot kan inte mötas med militära resurser. För detta krävs en helt
              annan politik.
            </seg>
          </u>
          <note type="speaker" n="fe1126d1">
            Anf. 8 Försvarsminister STEN TOLGFORS (m):
          </note>
          <u who="unknown" xml:id="i-8e33e095d2663b58-1" n="294324b6">
            <seg n="1e3400d0">
              Herr talman! Nej, Peter Rådberg, kriget i Georgien har inte vägts
              in i Försvarsberedningen. Den enkla anledningen är att kriget
              kom efter att Försvarsberedningen presenterat sin rapport. Däremot
              har slutsatserna vägts in i regeringens planeringsanvisningar,
              därför att efter kriget uppdaterade och fördjupade vi den säkerhetspolitiska
              analysen. Det är alltså inte fråga om ett protokoll, som Rådberg
              påstår.
            </seg>
            <seg n="f303d4af">
              En sak som är uppenbar för alla utom för Rådberg är att Ryssland
              har sänkt ribban för användning av militärt våld utanför det egna
              landet.
            </seg>
            <seg n="48e12587">
              Jag noterade också att Anders Karlsson icke hade en stavelse
              om den egna politiken. Den finns icke. Det var tomt. Det var stopp.
              Det var slut. Socialdemokraterna lade ned 60 förband under sina
              regeringsår. Denna regering har inte lagt ned ett enda. Regeringens
              planeringsanvisningar utgår från oförändrade anslag. Oppositionen
              har inte en siffra gemensam.
            </seg>
            <seg n="58f2c7e1">
              Socialdemokraterna kräver att försvaret skärs ned med 5 miljarder
              de kommande åren och har dessutom miljardstora svarta hål i sin
              budget. Socialdemokraterna skär mer på försvaret än Vänsterpartiet
              för första gången i svensk politisk historia. Men Miljöpartiet
              tycker inte att det räcker. Man kräver 8 miljarder i nedskärning.
              Miljöpartiet vill spara på materiel som är det enda Socialdemokraterna
              vill värna. Socialdemokraterna överger, i stark kontrast till
              sin historia, den internationella solidariteten och skär kraftigt
              på Sveriges ansvarstagande för fred och säkerhet i världen. Miljöpartiet
              vill i stället öka internationella insatser. Därför skiljer det
              13 miljarder mellan deras budgetar som de ska förhandla sig samman
              om.
            </seg>
            <seg n="08d67b7d">
              Jag vill gärna se en bred överenskommelse om försvaret. Men vi
              är inte beredda att göra upp om oppositionen insisterar på kraftiga
              nedskärningar av Sveriges försvar. Ni måste släppa miljardslakten
              av försvaret för att en uppgörelse ska vara möjlig.
            </seg>
            <seg n="8f8c88c7">
              Mona Sahlin säger, hon har till och med skrivit det, att hon
              precis som sin partisekreterare står bakom Försvarsberedningens
              rapporter. De innebär dubblade internationella insatser, övergång
              till stående och kontrakterade förband, prioritering av lätta
              förband i armén och att ingen pliktpersonal ska finnas i framtidens
              insatsorganisation. Det är precis allt det som Anders Karlsson
              står i talarstolen och tar avstånd från. Han kallar det yrkesförsvar.
            </seg>
            <seg n="50904a46">
              I budgeten i riksdagen gör Socialdemokraterna ingen som helst
              prioritering av den nationella försvarsförmågan. De skär 5 miljarder
              på försvaret och lyfter pengarna rakt ut ur försvarsbudgeten.
            </seg>
            <seg n="2e4bd9e9">
              Regeringen stärker försvarsförmågan genom att skapa ett försvar
              som verkligen går att använda för insatser hemma, i närområdet
              och utanför närområdet. Det finns redan två sjupartiöverenskommelser
              i Försvarsberedningen. Det finns en i Pliktutredningen. Nu gäller
              det att se om Socialdemokraterna kommer att orka stå för ingångna
              överenskommelser. Allt annat vore direkt ansvarslöst av ett parti
              som aspirerar på regeringsmakten.
            </seg>
            <seg n="27f8074e">
              För att komma överens krävs besked om var oppositionen står enskilt
              och samlat. Vilken är er samlade oppositionslinje? När kommer
              era gemensamma besked? Vilka inspel vill ni i sak göra till propositionen,
              förutom att gnälla på regeringen? Vad är viktigt för Socialdemokraterna
              i det kommande arbetet? Vem talar för Socialdemokraterna? Vem
              är min samtalspartner i oppositionen?
            </seg>
            <seg n="71573df9">
              Alliansregeringen kommer alltid att vara mer försvarsvänlig än
              den rödgröna röran. Glöm miljardbesparingar om ni vill vara med
              på en bred uppgörelse!
            </seg>
            <seg n="1a6c827a">
              Anders Karlsson säger: Vi är för ett försvar enbart för internationella
              insatser. Vi nästan tredubblar försvarsförmågan för Sverige. En
              tredjedel är tillgänglig med Anders Karlssons arv, hela försvaret
              med alliansregeringens kommande proposition samma förband hemma
              och borta för att få erfarna, effektiva, kunniga, välutbildade
              och välutrustade förband för Sverige och för internationella insatser.
            </seg>
          </u>
          <note type="speaker" n="a8e2e24a">
            Anf. 9 ANDERS KARLSSON (s):
          </note>
          <u who="anders_karlsson_748720" xml:id="i-123a71a252db4c20-1" n="3e348a7d">
            <seg n="8cff9248">
              Herr talman! Så kom det jag hade väntat på. Vad gör Socialdemokraterna?
              Jag kan notera att försvarsministern frågar om Socialdemokraternas
              försvarspolitiska inriktning. Den kommer, som jag har sagt alla
              gånger vi har debatterat detta, att redovisas i vår motion med
              anledning av regeringens försvarspolitiska inriktningsproposition.
              Det gäller fortfarande, Sten Tolgfors.
            </seg>
            <seg n="bf8a572f">
              Jag vill också påminna Sten Tolgfors om att det, som jag sade
              i mitt inledningsanförande, inte framstår som helt tydligt vilken
              inriktning regeringen avser att välja. I Sälen sade ministerkollegan
              Björklund att han bland annat vill se en permanent militär närvaro
              på Gotland. Hur det blir med det får vi väl se. Det kanske kommer
              i den proposition som ska levereras den 17 mars.
            </seg>
            <seg n="fb60de94">
              Självklart kommer vi, som sagt, att redovisa vår inriktning i
              den motion som vi lägger fram efter den 17 mars när den försvarspolitiska
              inriktningspropositionen lämnats.
            </seg>
            <seg n="be45cf1b">
              Därmed är det inte sagt att vi inte är beredda att sätta oss
              ned och tala om detta. Det allra bästa för Sverige skulle vara
              om Fredrik Reinfeldt använde sig av möjligheten att reda ut det
              försvarspolitiska trasslet innan det får oåterkalleliga konsekvenser.
              Många av de beslut som vi nu tycks planera är oåterkalleliga.
              Att fatta dessa beslut på en grund som är så fylld av en mängd
              osäkerheter och antaganden, som nu är fallet, är inte stabilt.
              Det ger inte ett långsiktigt hållbart försvar.
            </seg>
            <seg n="43f9be83">
              Herr talman! Vi tror fortfarande att många av utmaningarna går
              att lösa om vi sätter oss ned över blockgränserna och resonerar.
              De samtal med socialdemokratin som Sten Tolgfors skryter om på
              sin blogg hoppas jag däremot att statsminister Reinfeldt inte
              förlitar sig på. Tolgfors bjöd in mig på en kopp kaffe för att
              informera om departementets arbete med propositionen. Jag hoppas
              verkligen att inga socialdemokratiska ministrar har föredragit
              20 overheadbilder och kallat det för samtal. Jag var mycket noga
              med att understryka för Tolgfors att förhandlingar sker på partiledarnivå.
            </seg>
            <seg n="dccaf680">
              Med de förändringar som regeringen vill genomföra får vi ett
              försvar som fokuserar på internationella insatser och saknar uthållighet,
              där vår förmåga att möta nya hot allvarligt försämras och där
              de ekonomiska osäkerheterna är mycket stora. De är så stora att
              de vida överstiger de besparingar som oppositionen anser är möjliga.
              Det bästa för Sverige vore om vi byggde Sveriges försvar inifrån
              och ut, där vi utifrån Sveriges behov av nationellt försvar bidrar
              internationellt. Detta har Sverige gjort under socialdemokratiska
              regeringar, där över 115 000 soldater har deltagit i internationella
              insatser. Att då höra Tolgfors insinuera att socialdemokratin
              inte tar solidariskt ansvar mot krigshärdar i världen får ett
              löjets skimmer över sig.
            </seg>
            <seg n="5f719c8f">
              Herr talman! Regeringen äventyrar Sveriges försvar med de dramatiska
              förändringar man vill genomföra. Med dessa förändringar får vi
              ett försvar som fokuserar på internationella insatser och saknar
              uthållighet, där vår förmåga att möta nya hot allvarligt försämras
              och där de ekonomiska osäkerheterna är mycket stora.
            </seg>
            <seg n="866b61ad">
              Herr talman! Vi socialdemokrater vill se ett försvar för framtiden
              som är modernt, effektivt och folkligt förankrat.
            </seg>
          </u>
          <note type="speaker" n="52faa4f5">
            Anf. 10 STAFFAN DANIELSSON (c):
          </note>
          <u who="staffan_danielsson_559bd0" xml:id="i-a63d3513110495d3-1" n="8739f3ef">
            <seg n="77e6fb65">
              Herr talman! Det svenska försvarets omställning från invasionsförsvar
              till ett snabbare insatsberett försvar, i Sverige och i internationella
              fredsinsatser, lyfter också fram hemvärnets stora betydelse. Hemvärnet
              är en viktig del av försvaret och spelar också en stor roll vid
              kriser och katastrofer av icke militär art. Centerpartiet vill
              ha ett hemvärn över hela landet. Dess nuvarande numerär är ett
              bra riktmärke och förslaget om dess utveckling mot nationella
              skyddsstyrkor är intressant, liksom även tanken på ett hemvärn
              likt Danmarks Hjemmeværnet.
            </seg>
            <seg n="1da03b42">
              Den svenska försvarsbudgeten har länge legat runt 40 miljarder
              kronor. Den av finansministern förra året aviserade besparingen
              på försvarsmateriel på upp till 4 miljarder stannade vid 2,3 miljarder.
              Det är mycket positivt inte minst efter Rysslands krig med Georgien
              att riksdagen i december beslutade att låta nästan hela beloppet,
              2,2 miljarder, stanna kvar i det svenska försvaret.
            </seg>
            <seg n="41f98406">
              Vi har från Centerpartiet analyserat och diskuterat Sveriges
              försvarskostnader jämfört med länderna i vår omvärld. Ett av flera
              jämförelsemått som används är försvarskostnader i procent av respektive
              lands bruttonationalprodukt, bnp. Länderna i Nato har målsättningen
              att avsätta 2 procent av bnp till försvaret, men de flesta ligger
              lägre. EU:s länder avsätter i genomsnitt 1,75 procent. Sverige
              låg för två decennier sedan i topp bland de nordiska länderna
              med 2,5 procent av bnp men ligger nu lägst med under 1,3 procent
              av bnp.
            </seg>
            <seg n="35f5fbbe">
              Regeringens planeringsanvisningar till försvaret inför den kommande
              inriktningspropositionen anger en realt oförändrad försvarsbudget
              för tiden fram till 2014 inga ytterligare besparingar, alltså,
              vilket är positivt.
            </seg>
            <seg n="719945b3">
              Mot denna bakgrund är de rödgröna partiernas olika budgetalternativ
              mycket anmärkningsvärda. Att det spretar kraftigt mellan Miljöpartiets
              ensidigt internationella inriktning och Vänsterpartiets närmast
              isolationistiska linje är en sak. Det är närmast patetiskt när
              v och mp kritiserar alliansen för splittring. Men när det gäller
              att skära ned det svenska försvaret drar oppositionen åt samma
              håll. Socialdemokraterna skär innevarande år ned vårt försvar
              mer än till och med Vänsterpartiet, och Socialdemokraterna anslår
              anmärkningsvärt nog minst pengar av alla partier i Sveriges riksdag
              till Sveriges internationella fredsinsatser. I treårsbudgeten
              avsätter v, s och mp mellan 4 och 8 miljarder kronor mindre till
              försvaret än Allians för Sverige.
            </seg>
            <seg n="9dd4f8b5">
              Detta är djupt oroande.
            </seg>
            <seg n="dd184909">
              Centerpartiet och Socialdemokraterna slår båda sedan mycket länge
              vakt om Sveriges militära alliansfrihet. Denna förutsätter en
              trovärdig försvarspolitik, en trovärdig försvarsbudget och trovärdiga
              internationella fredsinsatser.
            </seg>
            <seg n="96e18867">
              Socialdemokraternas växande ambition att med sina rödgröna partner
              sänka Sveriges försvarskostnader riskerar därför att urholka trovärdigheten
              i Sveriges militära alliansfrihet.
            </seg>
            <seg n="b7b3ebc8">
              Jag vill uppmana Socialdemokraterna till besinning; tänk om i
              era ogenomtänkta nedskärningar av Sveriges försvar tillsammans
              med partier vars försvarspolitiska trovärdighet kunde vara bättre.
            </seg>
          </u>
          <note type="speaker" n="541ec216">
            Anf. 11 ALLAN WIDMAN (fp):
          </note>
          <u who="allan_widman_80f3d6" xml:id="i-6eba76659c368feb-1" n="48c7f90a">
            <seg n="e6d5818c">
              Herr talman! Anders Karlsson, Gunilla Wahlén och Peter Rådberg
              kan vara alldeles lugna. Det kommer självklart att vara en helt
              enig försvarsproposition som kommer att läggas på riksdagens bord
              den 17 mars, men jag tycker att det samtidigt är bra att vi får
              en fri och ganska förutsättningslös diskussion om vårt försvar.
              Det är något som under lång tid har saknats i Sverige och som
              jag tror har gjort att det förändringstryck som skulle kunna utövas
              från den politiska sidan inte har blivit av.
            </seg>
            <seg n="05e1e083">
              Anders Karlsson berättar om hur förtroendet för det svenska försvaret
              och den förda försvarspolitiken minskar. Gunilla Wahlén berättar
              om alla hemskheter som den borgerliga regeringen planerar vad
              beträffar numerären i hemvärnet och nedläggning av garnisoner.
            </seg>
            <seg n="766a5e43">
              Vilka partier och vilka politiker var det som förde det svenska
              försvaret till den position och till den situation som försvaret
              i dag befinner sig i? Vilka var det som avvecklade det fasta kustartilleriet?
              Vilka var det som såg till att en av tre yrkesofficerare inte
              är krigsplacerad i dagens insatsförsvar? Vem var det som upphörde
              med den territoriella försvarsplaneringen? Vilka var det som avvecklade
              repetitionsövningarna och därmed underminerade värnpliktssystemet?
              Vilka var det som upplöste brigaderna och så vidare?
            </seg>
            <seg n="4d9dbe04">
              Anders Karlsson och Gunilla Wahlén: Jag vet vilka det var som
              svarade för resan dit där vi befinner oss i dag. Jag hade gärna
              lyssnat på kritiken om hur vi behöver fler garnisoner och ännu
              fler hemvärnsförband, men jag kan bara som alla andra konstatera
              att inte vare sig Socialdemokraterna eller Vänstern är beredda
              att betala för ett svenskt försvar. I Socialdemokraternas fall
              handlar det om besparingar på 5 miljarder. Vad värre är att trots
              att man inte är beredd att betala är man inte heller intresserad
              av kollektiv säkerhet, nämligen att Sverige ska fördjupa sitt
              försvars- och säkerhetspolitiska samarbete med både EU och Nato.
              Det blir inget kvar.
            </seg>
            <seg n="bc6159ed">
              Jag menade vad jag sade, Peter Rådberg. JAS Gripen är ett av
              världens mest moderna stridsflygplan. Vi kommer inte att på mycket
              lång tid behöva byta ut detta mot ett annat. Men det är viktigt,
              till och med fundamentalt, att vi har beväpning, ledning, flygtid
              och fungerande sensorer.
            </seg>
            <seg n="cefbd8ed">
              Jag känner en uppriktig oro när den här riksdagen har varit med
              och fattat ett beslut om att bara ha de allra senaste versionerna
              av JAS Gripen, nämligen C/D-versionerna. När vi fattar detta beslut
              får vi ingen information om att det kräver ett nytt ledningssystem.
              Jag hävdar, herr talman, att detta nya ledningssystem har en prislapp
              i miljardklassen.
            </seg>
            <seg n="7a6bb584">
              Finns det fler saker som vi inte fått veta när det gäller vårt
              flygvapen?
            </seg>
            <seg n="f358ce97">
              Jag upprepar förslaget om att en generell luftstridsutredning
              bör tillsättas, något som vi i det här landet under en alltför
              lång tid varit utan.
            </seg>
            <seg n="eb13cc9f">
              Slutligen vill jag ge Peter Rådberg rätt på en punkt: Rysslands
              framtid är inte ristad i sten. Det finns fortfarande en möjlighet
              också till en mer positiv utveckling där än den vi nu ser. Men
              jag instämmer helt i Peter Rådbergs beskrivning. Ja, de fria massmedierna
              försvinner. Ja, det finns ingen fungerande opposition. Ja, tröskeln
              för militärt våld tycks sänkas undan för undan.
            </seg>
            <seg n="c7367670">
              Detta är i sig inte hot, men det skapar en osäkerhet, Peter Rådberg,
              om vad framtiden innehåller. Den har både du och jag ett ansvar
              att ta höjd för.
            </seg>
          </u>
          <note type="speaker" n="a2d3cd37">
            Anf. 12 ELSE-MARIE LINDGREN (kd):
          </note>
          <u who="else-marie_lindgren_bfea8c" xml:id="i-b4a3844a3e30ab7f-1" n="c1bb3398" next="i-0e4f89c7d0ba2fda-1">
            <seg n="3e141fa8">
              Herr talman! Anledningen till den här debatten var ju enligt
              Peter Rådberg att det finns en turbulens inom regeringen, att
              vi har olika meningar. Jag vill bara understryka vad tidigare
              talare har sagt och säga att jag tror att den största turbulensen
              ändå finns inom oppositionen här och nu. Jag tror också att svenska
              folket är väl medvetet om det. Dessutom är jag övertygad om att
              vi när vi i vår lägger fram vår proposition kommer att ha en stor
              enighet. Det är bra att vi i förväg också diskuterar och har lite
              olika åsikter så att vi tillsammans kan bryta dessa.
            </seg>
            <seg n="df404f42">
              Enligt Peter Rådberg har jag sagt att inga nedläggningar av organisationsenheter
              inom grundorganisationen ska ske under den här mandatperioden.
              Det säger inte bara jag utan det sade faktiskt våra partiledare
              i ett tidigt skede så det är inget nytt som skulle förorsaka den
              här debatten.
            </seg>
            <seg n="e9b06a14">
              Jag menar att den enskilt viktigaste utmaningen för oss och för
              Försvarsmakten är att nu på bästa sätt kunna lösa ut frågan om
              personalförsörjningen. Jag vill här bara framhålla att det delbetänkande
              som Pliktutredningen avlämnat inte betyder att vi, som många vill
              framhålla, har lämnat värnplikten. Det är inte så att vi inte
              ska ha någon värnplikt kvar i Sverige.
            </seg>
            <seg n="3eccad75">
              Vad vi har kommit överens om jag sitter faktiskt med i Pliktutredningen
              är att vi inte ska tillämpa värnplikten nu under fredstid. Likväl
              finns den kvar som en grundbult för den svenska Försvarsmakten
              och för vår försvarsförmåga.
            </seg>
            <seg n="d783d434">
              Nu pågår diskussioner, och Pliktutredningen fortsätter sitt arbete.
              Jag tror att vi gör klokt i att också se hur våra grannländer
              har gjort och hur de har utvecklat sin försvarsförmåga när det
              gäller värnplikt och kontraktsanställda.
            </seg>
            <seg n="48f85395">
              Det vi eftersträvar alla måste vi göra det är att få personell
              kvalitet. Huvudsaken för oss är att leverera det.
            </seg>
            <seg n="f5fa92d7">
              Det behövs också en sund ekonomi inom Försvarsmakten och en kontinuerlig
              uppföljning. Jag tycker att detta är oerhört viktigt. Precis som
              alla andra myndigheter och för den delen också företag behövs
              det en kontinuerlig uppföljning. På så vis kan vi få den tillgänglighet,
              snabbhet och flexibilitet men också, vill jag säga, uthållighet
              som vi vill att försvaret ska ha. Det är vi alla överens om.
            </seg>
            <seg n="95dad49a">
              För vårt framtida försvar behövs det en sammanhållen syn på verksamhetsledning
              och ekonomi. Jag tror också att vi gör klokt i att inte alltför
              snabbt räkna hem rationaliseringsvinster. Vi kristdemokrater är
              fast beslutna att ha ett effektivt försvar av Sverige för trygghetens
              skull.
            </seg>
          </u>
          <note n="866bd067">
            Anf. 13 GUNILLA WAHLÉN (v):
          </note>
          <u who="else-marie_lindgren_bfea8c" xml:id="i-0e4f89c7d0ba2fda-1" n="c1bb3398" prev="i-b4a3844a3e30ab7f-1">
            <seg n="6e7904c1">
              Herr talman! I mitt förra inlägg talade jag om regeringens olika
              mantran när det gäller försvarspolitiken. Man har skapat ett mantra
              när det gäller försvarsmateriel: Vi ska köpa från hyllan vi ska
              sluta egenutveckla och själva tillverka den försvarsmateriel vi
              behöver.
            </seg>
            <seg n="01da4874">
              Ja, även inom detta område ska vi ut på den globala marknaden
              och köpa de varor vi behöver. Problemet är bara att det inte finns
              några hyllor att köpa från. Vi kan konstatera att vår förmåga
              att exempelvis köpa helikoptrar för eget bruk i pågående missioner,
              exempelvis i Afghanistan, är ett fiasko.
            </seg>
            <seg n="340ce303">
              Efter flera år med leveranslöften har vi fortfarande inte fått
              de helikoptrar som vi efterfrågat och som vi så väl behöver. Vi
              har ett överskott på JAS-plan, och tydligen har även fel kommunikationssystem
              beställts. Vi har en rad olika myndigheter inom försvaret som
              köper, säljer och underhåller vår materiel. Detta kostar våra
              skattebetalare miljardbelopp helt i onödan. Även inom detta område
              är allianspartierna splittrade.
            </seg>
            <seg n="dbe88fb0">
              När ska ni bli överens om en materielinköpspolicy? Nyss hörde
              vi att en luftfartsutredning kanske ska tillsättas. Jag tror att
              det finns många saker som ni funderar på att utreda; ni kommer
              ju inte överens om vilken policy ni ska ha.
            </seg>
            <seg n="aae10684">
              Jag hoppas att den kommande försvarspropositionen ger oss en
              fungerande materielförsörjningsplan. Vår budget medger inte fler
              fiaskon och felköp. Vi måste ha råd att utbilda folk och att öva
              vår förmåga såväl på marken som till havs och i luften.
            </seg>
            <seg n="325f47cb">
              En personalförsörjning med direktanställda och kontraktspersonal
              ger en insatspersonalstyrka som är bara drygt hälften så stor
              som hela den svenska poliskåren. Såvitt jag förstår är Försvarsmakten
              den enda myndigheten som i dagsläget planerar att nyanställa tusentals
              medarbetare. Andra myndigheter, kommuner och landsting ja, hela
              arbetsmarknaden i övrigt varslar och minskar sina personalstyrkor.
            </seg>
            <seg n="38260a03">
              Vänsterpartiet menar att Sverige måste slå vakt om och säkerställa
              den militära alliansfriheten. Vi kan inte vara, och ska inte vara,
              underkastade och beroende av Natos skydd för att klara vårt land.
              Vi måste bibehålla full handlingsfrihet, full frihet att agera
              efter vår övertygelse. Vårt bidrag till stabilitet i vår region
              och omvärld ska inte gå via ett Natomedlemskap.
            </seg>
            <seg n="bd92a2a0">
              Vi måste samverka med FN och utnyttja diplomatin samt träffa
              överenskommelser mellan nationer så att vi kan bidra till fred
              och säkerhet. Regeringens tydliga splittring i Natofrågan hotar
              inte bara vår säkerhetspolitik. Regeringens handlingsförlamning
              och totala brist på ansvarstagande när det gäller inriktningsbeslut
              om det svenska försvaret under de senaste två åren har skapat
              en försvarsmakt i ekonomisk obalans.
            </seg>
            <seg n="f563e4ad">
              Högljudda utspel från regeringspartiernas försvarspolitiker och
              partiledare har skapat en låg tilltro såväl hos befolkningen som
              inom Försvarsmakten och frivilligorganisationerna.
            </seg>
          </u>
          <note type="speaker" n="29ea2917">
            Anf. 14 PETER RÅDBERG (mp):
          </note>
          <u who="peter_radberg_980aa0" xml:id="i-17f2f0bc16795753-1" n="26eb4b9f">
            <seg n="0e3957f6">
              Herr talman! Den här debatten handlar om vilken väg Sverige framdeles
              ska ta. Ska vi gå Försvarsberedningens väg, eller ska vi gå någon
              annan väg? Ska vi gå Björklunds väg man vill ju öka det nationella
              försvaret?
            </seg>
            <seg n="b9767e16">
              Ni lägger väldigt stor kraft på och försöker prata om hur splittrade
              de gröna är. Också jag kan stå här och prata om splittringen bland
              de borgerliga, men jag ska i stället prata mer om vad Miljöpartiet
              vill när det gäller vilken väg vi framdeles ska gå.
            </seg>
            <seg n="9c643d41">
              Jag är glad över att du, Allan Widman, ändå säger att du delar
              synen på Ryssland. Som jag sade i mitt första inlägg här är frågan
              vilken väg man ska välja. Ska man välja att behålla de 100 JAS-planen,
              något som du säkert föreslår? För några månader var du inne på
              70 plan. Jag vet inte om Folkpartiet har ändrat sig där.
            </seg>
            <seg n="7c8fc724">
              Man ska väl ha försvaret utifrån den hotbild som finns, ingenting
              annat. Jag känner att det mer blir diskussion om sysselsättning
              och väljarsympatierna som får styra det hela, och det tycker jag
              är oroande.
            </seg>
            <seg n="7387384e">
              Sten Tolgfors pekar på mig och säger: Ryssland har sänkt ribban.
              Ja, jag kan hålla med om det. Jag håller med om detta, och det
              sade jag också. Frågan är vilka slutsatser Sten Tolgfors drar
              av att Ryssland har sänkt ribban. Jag drar inte slutsatsen att
              vi ska backa hem för att rusta upp och bygga murar mot Ryssland,
              jag gör precis tvärtom. Jag tar inte till 50-talspolitiken utan
              2000-talspolitiken, och jag vill föra en dialog med Ryssland.
              Jag vill öka handeln med Ryssland, jag vill se till att hjälpa
              Ryssland och på så vis skapa någon form av stabilitet just i vårt
              område. Den andra vägen är stängd. Den andra vägen skapar mer
              problem än säkerhet.
            </seg>
            <seg n="d4066c48">
              Som Staffan Danielsson sade vill vi spara miljarder. Ja, det
              är helt riktigt. Men vi utgår från vår analys, utifrån vad vi
              ska ha försvaret till. Vi vill inte ha 137 JAS-plan som vi har
              just nu, utan vi vill ha 100 som riksdagen har beslutat om. Ska
              de upprustas till C/D-nivå? Vad kostar detta, Staffan Danielsson?
            </seg>
            <seg n="75de804e">
              Vi vill ha ett försvar som gör att vi kan vara ute på internationell
              basis, men där vill Försvarsmakten dra ned med 6 500 personer
              enligt det förslag som nu föreligger. Vad säger Staffan Danielsson
              och de borgerliga partierna om detta? Ska man tillstyrka det eller
              inte? Vi vill satsa på soldater som ska vara ute i tjänst, för
              det är på så sätt man kan värna freden och tryggheten, inte genom
              att backa hemåt. Jag tror att det är helt fel väg att gå.
            </seg>
            <seg n="a4f56923">
              Försvarsmakten har alldeles nyligen lämnat underlag till regeringens
              inriktningsproposition som ska presenteras den 17 mars. Förslaget
              som regeringen har fått är mycket underfinansierat och bygger
              på många antaganden. Flera av dessa är enligt vårt sätt att se
              orealistiska. Någon prioritering finns inte i Försvarsmaktens
              underlag. Björklund har deklarerat att han vill göra stora satsningar
              på försvaret. Frågan är vad regeringen som helhet vill.
            </seg>
            <seg n="80688d4a">
              Man ska uppgradera 100 JAS-plan till C/D-nivå. Det har i och
              för sig riksdagen redan fattat beslut om. Men det finns ingen
              finansiering för detta, och då vill jag kasta tillbaka bollen
              till de borgerliga ledamöterna som säger att det inte finns någon
              finansiering i de grönas förslag. Var finns finansieringen i Försvarsmaktens
              beslut? Jag skulle vilja se en balanserad budget den 17 mars.
            </seg>
          </u>
          <note type="speaker" n="da1900c7">
            Anf. 15 Försvarsminister STEN TOLGFORS (m):
          </note>
          <u who="unknown" xml:id="i-8e33e095d2663b58-2" n="294324b6">
            <seg n="2e77e59c">
              Herr talman! Det som krävs nu är en tydlig finansiering och en
              genomförbar ny inriktning för det svenska försvaret, som ger mer
              effekt för pengarna, en ökad försvarsförmåga genom ett försvar
              som faktiskt är tillgängligt och användbart här och nu för insatser
              i Sverige, i närområdet och utanför närområdet. Regeringen kommer
              att presentera ett sådant förslag i inriktningspropositionen.
            </seg>
            <seg n="36bdef8d">
              Önskelistor försvarar inte Sverige. Förslag som ingen kan finansiera
              försvarar inte Sverige. Förslag som inte går att genomföra försvarar
              inte Sverige. Kritik av det försvar som vi har i dag, det försvar
              vi hade i går och alla förslag till framtida riktning av försvaret
              försvarar inte heller Sverige. En återgång till det gamla invasionsförsvaret
              värnar inte Sverige mot dagens hot, allra minst försvarar oppositionens
              mångmiljardnedskärningar Sverige.
            </seg>
            <seg n="fb67d028">
              Jag har inte hört några resonemang alls från oppositionen om
              det som hela vår debatt borde handla om, nämligen en stärkt försvarsförmåga.
              Det handlar om allt annat.
            </seg>
            <seg n="30bb6a07">
              Planeringsanvisningarna i regeringens riktning för det nya försvaret,
              förhandlade och beslutade av hela regeringen, utgår från oförändrade
              försvarsutgifter. Det ska ställas i relation till oppositionens
              mångmiljardnedskärningar. Nu förhandlar vi klart propositionen
              och kalibrerar förslagen, och sedan får alla gärna delta i debatten
              med tillkommande förslag och finansiering.
            </seg>
            <seg n="f21c1e84">
              Jag noterar att Anders Karlsson gör en dygd av att inte tycka
              något om någonting. Han ska ge besked om sin politik efter det
              att propositionen har lagts fram. Hur sjutton ska man då kunna
              göra upp om någonting? Jag noterar att han till TT särskilt underströk
              att han har varit hos mig men att han inte hade gett svar på någon
              som helst fråga. Detta är alldeles tydligt, precis så är det.
            </seg>
            <seg n="16b8cadc">
              Om Socialdemokraterna bara står för de uppgörelser som är ingångna
              i Försvarsberedningen finns det grund för en långsiktig lösning
              för Sverige. Men den ska inte bygga på kraftiga nedskärningar,
              och den ska fokusera på ökad försvarsförmåga för Sverige.
            </seg>
          </u>
          <note type="speaker" n="785012a1">
            Anf. 16 ANDERS KARLSSON (s):
          </note>
          <u who="anders_karlsson_748720" xml:id="i-123a71a252db4c20-2" n="3e348a7d">
            <seg n="9ae28523">
              Herr talman! Dagens debatt har inte på något sätt rätat ut de
              många frågetecken som jag tog upp och nämnde i mitt inledningsanförande.
              Tolgfors talar om att vara med internationellt och yrkessoldater,
              Widman om upprustning av Gotland. Else-Marie Lindgren säger att
              inga förband ska läggas ned före valet och mer till hemvärnet.
            </seg>
            <seg n="2d5c4078">
              Trots detta har förutsättningarna för breda överenskommelser
              aldrig varit så goda som de är denna gång. I grunden finns Försvarsberedningens
              rapport som samtliga partier ställt sig bakom. Denna är dock ingen
              kokbok utan snarare en inriktning där vi skriver i vilken riktning
              försvaret bör gå, men inte hur exakt det ska utformas. Den innehåller
              inte heller några ekonomiska beräkningar. Dessutom innebar bland
              annat Georgienkriget att det lackmustest som Försvarsberedningen
              talar om gav utslag. Försvarsberedningen är därför att betrakta
              som ett gott första steg på väg mot en bred försvarspolitisk uppgörelse.
              Men det kan inte vara den ena eller den andra sidan, utan det
              måste vara försvarsministern, som tar det första steget.
            </seg>
            <seg n="4e0375fc">
              Vi har understrukit att det enda vi inte kan förhandla om är
              Sveriges militära alliansfrihet. Det är inte aktuellt för Sverige
              att ingå något Natomedlemskap, men vi ser gärna ett nära samarbete
              mellan de nordiska länderna inom ramen för den militära alliansfriheten.
            </seg>
            <seg n="c179cf63">
              Herr talman! Tyvärr kan vi konstatera att regeringen hittills
              valt att gå vidare med sin tolkning av hur Försvarsberedningens
              slutsatser ska utformas i praktisk försvarspolitik utan att ha
              en fortsatt dialog med oppositionen. Detta är att beklaga. Den
              utsträckta handen finns kvar, Tolgfors. Tala med statsminister
              Reinfeldt och säg att Mona Sahlin är beredd att sätta sig ned
              i partiledaröverläggningar för att reda ut Sveriges framtida försvar!
              Försvars- och säkerhetspolitiken är för allvarlig för att politiseras.
            </seg>
          </u>
          <note type="speaker" n="f9d65e57">
            Anf. 17 STAFFAN DANIELSSON (c):
          </note>
          <u who="staffan_danielsson_559bd0" xml:id="i-a63d3513110495d3-2" n="8739f3ef">
            <seg n="2d750a22">
              Herr talman! Diskussionen om det svenska försvarets inriktning
              och utformning kommer att fortsätta, som det ska vara i en demokrati.
              Riksdagen kommer inte att bli överens om försvarsbudgetens storlek,
              men jag vill uppmana Socialdemokraterna att besinna sig i sin
              fortsatta nedskärning av det svenska försvaret, inte minst i ljuset
              av det som vi är överens om, trovärdigheten i Sveriges militära
              alliansfrihet. Tänk om och följ regeringen i stället för att vänslas
              med Vänsterpartiet och Miljöpartiet om hårdbantningen av det svenska
              försvaret!
            </seg>
            <seg n="0ec0d3cd">
              Vad gäller den kommande propositionen om försvarets långsiktiga
              inriktning är det min, Centerpartiets och alliansens självklara
              förhoppning att den breda samsynen från Försvarsberedningen, som
              kommer att prägla propositionen, ska leda till ett brett förankrat
              riksdagsbeslut.
            </seg>
            <seg n="7eba3e96">
              Efter detta inriktningsbeslut återstår flera viktiga beslut om
              till exempel personalförsörjningens närmare utformning och myndighetsstrukturens
              utformning. Den fortsatta omvärldsutvecklingen måste följas noga,
              framför allt gäller det Ryssland. Det växande samarbetet inom
              Norden och på andra håll kommer att kräva fördjupade analyser,
              och det kan givetvis finnas anledning att som hittills förankra
              detta på ett brett parlamentariskt sätt.
            </seg>
            <seg n="d2297298">
              Det svenska försvaret berör oss alla, och beslut om dess utformning
              och förutsättningarna för de svenska män och kvinnor som engagerar
              sig för vårt lands fred och säkerhet i Sverige och på internationella
              fredsmissioner bör helst ha ett brett stöd i Sveriges riksdag.
            </seg>
          </u>
          <note type="speaker" n="a132725f">
            Anf. 18 ALLAN WIDMAN (fp):
          </note>
          <u who="allan_widman_80f3d6" xml:id="i-6eba76659c368feb-2" n="48c7f90a">
            <seg n="9ae13928">
              Herr talman! Försvarsberedningen var enig på väldigt många punkter.
              En av dessa punkter, Anders Karlsson, gällde ekonomin de kommande
              åren. Försvarsberedningen ställde sig bakom de ramar som tidigare
              hade beslutats här i riksdagen. Bara veckor efter det att Försvarsberedningens
              betänkande kom valde du och dina partikamrater att inta en helt
              annan hållning när det gällde den framtida ekonomin för försvaret.
            </seg>
            <seg n="cf9fd1c6">
              Den punkt som Försvarsberedningen inte blev enig om gällde bland
              annat synen på Sveriges säkerhetspolitiska identitet. Det är allmänt
              bekant att Folkpartiet anser att vi borde fördjupa vårt samarbete
              med bland annat Nato och att detta skulle skänka oss en mycket
              större trygghet än den som vi kanske till och med av egen kraft
              kan åstadkomma.
            </seg>
            <seg n="9af3fa60">
              Det är också allom bekant att något sådant beslut inte finns
              och inte är aktuellt den här mandatperioden, utan Sverige förblir
              militärt alliansfritt. I det läget, i detta att man är militärt
              alliansfri, finns ett påstående om att man ska klara alla försvarsuppgifter
              själv. Det ställer väldigt höga krav på de försvarspolitiker som
              sitter i Sveriges riksdag att då se till att vi får maximal effekt
              av varje krona som går in i vår försvarsbudget.
            </seg>
            <seg n="a24eb347">
              Gunilla Wahlén sade att bland andra folkpartistiska försvarspolitiker
              gör uppmärksammade utspel som skakar om den folkliga tilltron
              till försvaret. Jag tror att det är min skyldighet att granska
              vad de 3840 miljarder som vi varje år använder för det militära
              försvaret används till, hur de används och vilken effekt de får.
              Och jag tror att om vi slutar upp att vara eniga på den punkten
              är vi på väg att anträda en mycket farlig väg.
            </seg>
          </u>
          <note type="speaker" n="38c318e5">
            Anf. 19 ELSE-MARIE LINDGREN (kd):
          </note>
          <u who="else-marie_lindgren_bfea8c" xml:id="i-b4a3844a3e30ab7f-2" n="c1bb3398" next="i-0e4f89c7d0ba2fda-2">
            <seg n="27612998">
              Herr talman! Jag hade väntat mig att Gripendiskussionen skulle
              komma upp när Peter Rådberg begärde den här debatten. Därför förberedde
              jag mig, och jag funderade och jag vill säga att det är en personlig
              reflexion utifrån de miljöpartister som jag känner hemma och runt
              omkring i Sverige. De pratar ju alltid om att förvalta jordens
              resurser. Det är en oerhört viktig ideologi för er miljöpartister,
              och jag är tilltalad av den.
            </seg>
            <seg n="c89d6437">
              Då kan man fundera på hur ni tänker i Miljöpartiet. När vi nu
              har ett antal Gripenplan, varför då inte se till att vi använder
              dem på bästa sätt i stället för att inom några år kanske få köpa
              ett helt nytt flygvapensystem? Jag undrar lite grann hur ni funderar
              över det.
            </seg>
            <seg n="e1b12bf6">
              Själv pratar jag väldigt mycket om vintage och second hand. Det
              är väldigt populärt ute i våra orter där det finns flera sådana
              butiker. Jag tycker att det är ett bra sätt att ta vara på det
              som man har. Det gör jag själv. Jag går ofta ned till min klädkammare
              för att se vad jag kan använda mig av.
            </seg>
            <seg n="f8f596a6">
              Min fråga till Miljöpartiet är: Vill ni ha ett flygvapen kvar?
              Den frågan kan inte Peter Rådberg besvara här och nu. Men vid
              ett annat tillfälle skulle jag vilja få veta om ni vill ha det
              kvar och om ni vill ha en försvarsmakt kvar. Det skulle vara intressant
              att veta hur Miljöpartiet tänker.
            </seg>
            <seg n="19c8f812">
              Till slut: Vi kristdemokrater ser gärna en bred överenskommelse.
              Det har vi varit med om förr, och vi jobbar alltid för det i alla
              sammanhang. Min sista fråga är: Vem ska vi förhandla med, och
              vad ska vi förhandla om?
            </seg>
          </u>
          <note n="08c173ce">
            Anf. 20 GUNILLA WAHLÉN (v):
          </note>
          <u who="else-marie_lindgren_bfea8c" xml:id="i-0e4f89c7d0ba2fda-2" n="c1bb3398" prev="i-b4a3844a3e30ab7f-2">
            <seg n="ef08ad50">
              Herr talman! Riksdagens talarstol är ett alldeles utmärkt forum
              för att debattera försvarspolitik och olika inriktningar på försvarspolitiken,
              så det tycker jag att vi ska fortsätta med. Det går även att ha
              partiledaröverläggningar om försvarspolitiken, men jag tar tillfället
              i akt att diskutera den i den här debatten. Precis som Allan Widman
              sade har vi olika synpunkter och vi ska debattera vår försvarspolitik.
            </seg>
            <seg n="d3d260d8">
              Det är naivt av försvarsministern att tro att Sverige försvaras
              bäst med svenska militära styrkor utomlands. Jag menar att vi
              ska sluta med miljardinvesteringar i flygbaser och truppförstärkningar
              i andra länder. Här finns det miljardbelopp att hämta.
            </seg>
            <seg n="7c816cae">
              Natokramare och EU-militärhetsare som Bildt, Björklund, Tolgfors
              och Widman måste ta ansvar för säkerhetspolitiken. Vi ska delta
              i fredsbevarande styrkor och inte i Natos och EU:s stridande styrkor.
              Vart har alliansfriheten tagit vägen i vår utrikespolitiska debatt?
              Det är bra att vi får diskutera det här i kammaren.
            </seg>
            <seg n="458aea78">
              Jag menar också att vi ska prioritera att utbilda minst 15 000
              unga män och kvinnor, som med bevarad värnpliktsutbildning som
              grund lär sig försvara Sverige i Sverige, i stället för att utbilda
              tusentals stridande yrkessoldater i EU- och Natouniformer som
              försvarar Sverige i utlandet.
            </seg>
            <seg n="7c015c51">
              Försvarsminister Sten Tolgfors brist på inriktningsbeslut på
              en rad områden inom försvars- och säkerhetspolitiken har tvingat
              fram en debatt om vår försvarspolitik som drivs av motstridiga
              intressen inom försvaret, medierna, bloggare, försvarsindustrin
              och av enskilda politikers särintressen.
            </seg>
            <seg n="d9d05f5c">
              Den tidigare politiken med blocköverskridande överenskommelser
              har den borgerliga alliansen kastat över bord. Vrakdelarna flyter
              omkring, visserligen i samma vatten men det är slumpen som avgör
              om delarna driver åt samma håll.
            </seg>
          </u>
          <note type="speaker" n="a0d3d03a">
            Anf. 21 PETER RÅDBERG (mp):
          </note>
          <u who="peter_radberg_980aa0" xml:id="i-291119c81bc5a79f-0" n="26eb4b9f" next="i-1453b3ce7e771f62-0">
            <seg n="7f520d67">
              Herr talman! Det som vi i Miljöpartiet bad er komma och debattera
              med oss var egentligen det framtida försvaret och vilken väg vi
              ska ta.
            </seg>
            <seg n="ebf9351f">
              Jag kan med lite sorg i hjärtat konstatera att det nationella
              försvaret vinner terräng just nu. Det vinner terräng på grund
              av händelser som tredagarskriget i Georgien. Jag beklagar detta,
              för Miljöpartiets försvarspolitik är mycket långsiktig och kan
              inte ändras på grund av ett tredagarskrig.
            </seg>
            <seg n="d293662a">
              När vi har en försvarsminister som pratar om ett ökat hot mot
              Sverige och inte kan förklara hotet på något sätt utan säger att
              det är hemligstämplat och att det handlar om Sveriges säkerhet,
              då blir man förvånad.
            </seg>
            <seg n="f7fcde91">
              En bred samsyn har tidigare varit kutym inom försvars- och säkerhetspolitiken,
              vad jag förstår. Det är i alla fall många partier som har deltagit.
              Nu är vi i en situation där regeringen med sju rösters övervikt
              kommer att driva igenom den nya inriktningspropositionen, och
              det tycker jag är mycket olyckligt.
            </seg>
            <seg n="acf176eb">
              Regeringen har inte bjudit in oss i oppositionen till något samtal
              över huvud taget. Det skulle ha varit klädsamt om ministern hade
              gjort detta.
            </seg>
            <seg n="ea4edd11">
              Jag kan också säga till Else-Marie Lindgren, som tar upp miljön
              kontra JAS-plan, att jag tror att det är bättre ur miljöperspektiv
              om vi skrotar några JAS-plan, för de är nog de mest miljöförstörande
              som finns på vår jord.
            </seg>
            <seg n="28ded90e">
              Ska man ha en bred uppgörelse måste man också bjuda in till samtal.
              Men jag vill ändå vara lite positiv till det allra sista och tolkar
              det som att vi har en liknande syn på Rysslands utveckling, att
              den inte riktigt går åt rätt håll med kriminalitet och vissa hot
              mot olika länder. Vad man sedan drar för slutsats av detta är
              det som skiljer oss åt. Jag tror inte att vi kan bygga upp murar
              mot omvärlden, utan vi måste använda helt andra metoder för att
              få en säkrare värld.
            </seg>
            <seg n="05b8bf65">
              Med detta vill jag tacka alla ledamöter för en trevlig debatt.
              Tack ska ni ha!
            </seg>
          </u>
          <note n="7c522590">
            Överläggningen var härmed avslutad.
          </note>
          <note n="a1096d84">
            3 § Meddelande om frågestund
          </note>
          <note n="003a6048">
            Talmannen meddelade att vid frågestunden torsdagen den 26 februari
            kl. 14.00 skulle följande statsråd närvara:
          </note>
          <note n="c942982e">
            Socialminister Göran Hägglund (kd), miljöminister Andreas Carlgren
            (c), arbetsmarknadsminister Sven Otto Littorin (m), finansminister
            Anders Borg (m) och kulturminister Lena Adelsohn Liljeroth (m).
          </note>
          <note n="34f69ef6">
            4 § Anmälan om fördröjt svar på interpellation
          </note>
          <note n="04d56f4d">
            Till riksdagen hade inkommit följande skrivelse:
          </note>
          <note n="b79a9e18">
            Interpellation 2008/09:307
          </note>
          <note n="c7f0e5ec">
            Interpellation 2008/09:307 Utveckling av näringslivet i Sollefteå
          </note>
          <note n="113b4474">
            Interpellationen kommer att besvaras tisdagen den 24 mars 2009.
          </note>
          <u who="peter_radberg_980aa0" xml:id="i-1453b3ce7e771f62-0" n="26eb4b9f" prev="i-291119c81bc5a79f-0">
            <seg n="719e8fd3">
              Skälet till dröjsmålet är tjänsteresa.
            </seg>
            <seg n="1c5eca72">
              KOM(2008)816
            </seg>
          </u>
          <note n="0698bfb9">
            Dag Ekman
          </note>
          <note n="8e8d21be">
            5 § Anmälan om inkommen faktapromemoria om förslag från Europeiska
            kommissionen
          </note>
          <note n="02622b79">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note n="f61ff880">
            6 § Hänvisning av ärenden till utskott
          </note>
          <note n="0e97799b">
            Föredrogs och hänvisades
          </note>
          <note n="890f9bc7">
            7 § Bordläggning
          </note>
          <note n="17784193">
            Anmäldes och bordlades
          </note>
          <note n="7543b825">
            8 § Anmälan om interpellationer
          </note>
          <note n="7c78976f">
            Anmäldes att följande interpellationer framställts
          </note>
          <note n="4475a84c">
            den 20 februari
          </note>
          <note n="9923845e">
            Raimo Pärssinen
          </note>
          <note n="706d9caf">
            Jan Lindholm
          </note>
          <note n="b1e6a6b9">
            Interpellationerna redovisas i bilaga som fogats till riksdagens
            snabbprotokoll tisdagen den 10 mars.
          </note>
          <note n="4a89875d">
            9 § Anmälan om frågor för skriftliga svar
          </note>
          <note n="d0daa06e">
            Anmäldes att följande frågor för skriftliga svar framställts
          </note>
          <note n="4475a84c">
            den 20 februari
          </note>
          <note n="c863012e">
            Lennart Sacrédeus
          </note>
          <note n="1f8ee4cb">
            Monica Green
          </note>
          <note n="f0fe8ac0">
            Maria Lundqvist-Brömster
          </note>
          <note n="76848dc4">
            Lars Tysklind
          </note>
          <note n="d5194ab3">
            Frågorna redovisas i bilaga som fogats till riksdagens snabbprotokoll
            tisdagen den 10 mars.
          </note>
          <note n="51d240b3">
            10 § Anmälan om skriftligt svar på fråga
          </note>
          <note n="7b0902e5">
            Anmäldes att skriftligt svar på följande fråga inkommit
          </note>
          <note n="9fc49777">
            den 23 februari
          </note>
          <note n="1466d86b">
            Jan Emanuel Johansson
          </note>
          <note n="d231b2f7">
            Svaret redovisas i bilaga som fogats till riksdagens snabbprotokoll
            tisdagen den 10 mars.
          </note>
          <note n="4d076ef6">
            11 § Kammaren åtskildes kl. 14.29.
          </note>
          <note n="0f0c9181">
            Förhandlingarna leddes av talmannen.
          </note>
          <note n="c52edaee">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
