<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--38</head>
          <docDate when="2008-11-28">2008-11-28</docDate>
        </div>
      </front>
      <body>
        <div>
          <note n="74b12235">
            ﻿
          </note>
          <note n="56a34ebb">
            Riksdagens protokoll
          </note>
          <note n="5416392f">
            2008/09:38
          </note>
          <note type="date" n="66c7629d">
            Fredagen den 28 november
          </note>
          <note n="bd3412ef">
            Kl. 09:00 - 12:27
          </note>
          <note n="3508ee80">
            1 § Aktuell debatt: Kvalitetskontrollen i privatdriven äldreomsorg
          </note>
          <note type="speaker" n="19d24578">
            Anf. 1 YLVA JOHANSSON (s):
          </note>
          <u who="ylva_johansson_611fd6" xml:id="i-f8d90a4acd0c9932-0" n="ba670f77">
            <seg n="84d6f75a">
              Fru talman! Vi socialdemokrater har begärt den aktuella debatten
              mot bakgrund av att vi vill diskutera kvalitetskontrollen i den
              privat drivna äldreomsorgen.
            </seg>
            <seg n="f59fbdf7">
              Låt mig först tala om vad debatten inte handlar om. Den handlar
              inte om rätten för pensionärer att välja inom äldreomsorgen. Den
              möjligheten måste öka. Debatten handlar inte heller om ifall privat
              driven eller offentligt driven äldreomsorg är bättre än den andra.
              Det vet ingen av oss, och det skiljer sig väldigt mycket.
            </seg>
            <seg n="40adf0a2">
              Debatten handlar om en väldigt viktig fråga, nämligen: Har samhället
              kontroll över den kvalitet som äldre kan förvänta sig att få inom
              äldreomsorgen i de delar som inte har den offentliga insynen,
              det vill säga de som är drivna av privata entreprenörer?
            </seg>
            <seg n="edbde702">
              Riksrevisionen har undersökt frågan och Riksrevisionens svar
              på frågan är: Nej, samhället har inte tillräcklig kvalitetskontroll
              över privat driven äldreomsorg. Därav denna debatt.
            </seg>
          </u>
          <note type="speaker" n="ac3a6d67">
            Anf. 2 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-55306948a5508b3a-0" n="876833ff">
            <seg n="6f5cc655">
              Fru talman! Inför en bilbesiktning känner en del oro, andra tillförsikt.
              För egen del tycker jag att det är bra att få kontroll och få
              ett utlåtande om eventuella brister och problem. På samma sätt
              välkomnar jag Riksrevisionens granskning. Men jag kan konstatera
              att det är till största delen den förra, socialdemokratiska regeringens
              bil som har granskats eftersom granskningen begränsats till åren
              20032007. Alliansregeringen har sedan tillträdet bytt ut och förbättrat
              åtskilligt på bilen och sett till att vi i en nära framtid alltid
              gör en säkerhetskontroll både före och efter avfärd.
            </seg>
            <seg n="526ccceb">
              När regeringen tillträdde hösten 2006 hade 11 procent av samtliga
              personer med hemtjänst denna tjänst utförd i enskild regi. Motsvarande
              andel på särskilda boenden var 14 procent. Utvecklingen mot fler
              alternativa utförare har pågått under lång tid utan att föregående
              regeringar har brytt sig om att ta fram en passande lagstiftning
              eller effektiva verktyg för insyn, uppföljning och kontroll.
            </seg>
            <seg n="4238f946">
              För att nu fortsätta att använda mig av bilmetaforer gäller dagens
              debatt inte bara själva besiktningen utan också vem som ska köra
              bilen och vem som ska få utse chauffören.
            </seg>
            <seg n="5b632dbe">
              För oss i alliansen är det en självklarhet att de äldre måste
              få bestämma själva. Och oavsett vad Ylva Johansson sade här sade
              faktiskt hela vänstersidan nej till den möjligheten för äldre.
            </seg>
            <seg n="3f37ae6b">
              Utvecklingen mot fler alternativa utförare är i allt väsentligt
              positiv. Äldreomsorgen behöver öppnas för nytänkande, mångfald
              och valfrihet. Det gagnar framför allt de äldre, som får fler
              utförare att välja mellan och som kan välja bort när man inte
              är nöjd. Det gagnar också medarbetarna i äldreomsorgen, som får
              fler arbetsgivare att välja mellan. Det gagnar också äldreomsorgen
              i stort, eftersom en större mångfald av utförare fungerar som
              ett förändringsinstrument för att ge större utbud och högre kvalitet.
            </seg>
            <seg n="e7b24578">
              Men de positiva konsekvenser som följer av mer valfrihet och
              fler utförare är beroende av goda utvärderings- och kontrollsystem
              för att tjäna oss väl. Jag vill därför understryka att oberoende
              av vem som ger äldreomsorgen ska den enskilda äldre och hans eller
              hennes anhöriga alltid kunna känna fullt förtroende för att verksamheten
              är av god kvalitet och att den bedrivs i enlighet med gällande
              lagar, förordningar och föreskrifter.
            </seg>
            <seg n="7e5402e0">
              Fru talman! Min utgångspunkt som äldreminister är att regelsystemen
              ska vara så lika som möjligt för offentliga, för privata, för
              ideella idéburna och för kooperativa verksamheter.
            </seg>
            <seg n="0c41ec38">
              Låt mig inledningsvis slå fast de grundläggande villkor som gäller
              för all äldreomsorg.
            </seg>
            <seg n="52da1dd6">
              För det första: Socialtjänstlagens krav på god kvalitet gäller
              alltid, oberoende av vem som är utförare. Av den så kallade kvalitetsparagrafen,
              socialtjänstlagen 3 kap. 3 §, framgår att insatserna ska vara
              av god kvalitet, att det ska finnas personal med lämplig utbildning
              och erfarenhet och att kvaliteten ska utvecklas och säkras systematiskt
              och fortlöpande. Dessa lagstadgade kvalitetskrav gäller alla utförare
              och kan inte avtalas bort eller bortses från med hänvisning till
              att dessa kvalitetskrav saknas i avtalet.
            </seg>
            <seg n="d2193aff">
              För det andra: När kommunen som huvudman för socialtjänsten sluter
              ett avtal och låter någon annan utföra kommunens uppgifter förblir
              verksamheten en kommunal angelägenhet. Kommunen har det yttersta
              ansvaret för verksamheten.
            </seg>
            <seg n="c63fa6b6">
              Jag kan konstatera att det med dessa två delar redan finns en
              lagstiftning på plats i dag som garanterar samma kvalitetskrav
              i all äldreomsorg. Vad vi nu arbetar med är att förbättra verktygen
              för att utveckla, granska och kontrollera kvaliteten i äldreomsorgen.
              Sedan regeringen tillträdde har de här frågorna getts hög prioritet.
            </seg>
            <seg n="335e2b90">
              Fru talman! Jag vill nämna några av de viktiga åtgärder som regeringen
              har vidtagit.
            </seg>
            <seg n="de29db3e">
              För att kunna följa upp och jämföra insatser inom all äldreomsorg
              har regeringen gett Socialstyrelsen i uppdrag att i samarbete
              med Sveriges Kommuner och Landsting utveckla ett nationellt system
              för öppna jämförelser av kvalitet, kostnader och effektivitet.
              Äldreguiden finns på plats sedan mars 2007.
            </seg>
            <seg n="be1f63b8">
              För att tydliggöra rättsläget och underlätta för kommuner som
              vill öka valfriheten för den enskilde träder en ny lag, LOV, lag
              om valfrihetssystem, i kraft den 1 januari 2009. Det är en lag
              som skapar konkurrens om kvalitet i stället för om pris. 181 kommuner
              har anmält intresse.
            </seg>
            <seg n="910d1584">
              För att underlätta kommunernas arbete med förfrågningsunderlag
              och avtal ska Konkurrensverket respektive Nutek genomföra informationsinsatser
              och ta fram vägledning för upphandlingar. Sveriges Kommuner och
              Landsting ska ge råd och stöd, bland annat i juridiska frågor,
              till kommuner som ska införa valfrihetssystem, exempelvis om hur
              avtal skrivs.
            </seg>
            <seg n="7fdfa779">
              Regeringen kommer också att reformera tillsynen av socialtjänsten
              för att den ska bli ett effektivare verktyg som ser till att lagar
              efterlevs. Tillsynen av socialtjänsten ska samordnas med tillsynen
              av hälso- och sjukvården hos Socialstyrelsen.
            </seg>
            <seg n="1c106845">
              Fru talman! En fråga som Riksrevisionen särskilt tar upp är yttrandefriheten
              för personalen inom privat omsorgsverksamhet.
            </seg>
            <seg n="4bdb87ed">
              Det så kallade meddelarskyddet inom enskild verksamhet utreddes
              av den tidigare, socialdemokratiska regeringen. Man valde att
              inte gå vidare med något förslag, då remissinstanserna var kritiska.
              Jag utesluter dock inte att frågan kan behöva ses över igen. Det
              finns dock inte något hinder för en kommun att avtala med den
              privata, ideella eller kooperativa arbetsgivaren om skydd mot
              efterforskning och repressalier för dennes anställda.
            </seg>
            <seg n="838e1fc7">
              Enligt Socialstyrelsens nya föreskrifter för lex Sarah ska också
              en enskild verksamhet informera socialnämnden både när en anmälan
              om ett allvarligt missförhållande har tagits emot och också när
              en utredning med anledning av en anmälan har avslutats. Detta
              är alltså nytt.
            </seg>
            <seg n="993cf6b5">
              Jag vill dessutom understryka att lagen om skydd för företagshemligheter
              inte hindrar personal från att avslöja allvarliga missförhållanden
              på arbetsplatsen. I sådant fall gäller lex Sarah.
            </seg>
            <seg n="4d911e35">
              Inom Regeringskansliet arbetar vi i anslutning till beredningen
              av Tillsynsutredningens betänkande också med eventuella förändringar
              i lex Sarah. Exempelvis kan möjligheten för personal inom såväl
              enskild som kommunal verksamhet att göra anonyma anmälningar enligt
              lex Sarah direkt till tillsynsmyndigheten behöva förtydligas ytterligare.
            </seg>
            <seg n="bdc9485a">
              Det är angeläget att frågor om kvalitet och insyn i äldreomsorgen
              uppmärksammas. Vi ska ha bra kontrollsystem. Regeringen har till
              skillnad från tidigare regeringar tagit dessa frågor på stort
              allvar.
            </seg>
            <seg n="30f8a71a">
              (Applåder)
            </seg>
          </u>
          <note type="speaker" n="0c269e68">
            Anf. 3 YLVA JOHANSSON (s):
          </note>
          <u who="ylva_johansson_611fd6" xml:id="i-f8d90a4acd0c9932-1" n="ba670f77">
            <seg n="f47502e5">
              Fru talman! Den borgerliga regeringen och den borgerliga majoriteten
              i riksdagen och i många kommuner har satt i gång en massiv privatisering
              av äldreomsorgen. Det är självklart så att äldreomsorg inte alltid
              bedrivs bäst i kommunal regi. Det är inte heller självklart att
              det alltid blir bättre av att man privatiserar. Den ideologiskt
              drivna omfattande privatiseringen inom äldreomsorgen kommer att
              skapa stora problem.
            </seg>
            <seg n="e337fc2f">
              I vissa kommuner där det tidigare fanns avtal om kollektivavtal
              och meddelarskydd för personalen när man avtalade med privata
              entreprenörer har man med en borgerlig majoritet tagit bort dessa
              avtal. Trots vad Maria Larsson säger om att lagen och kvalitetskraven
              gäller lika i privat och offentligt driven äldreomsorg så är det
              är personalens villkor olika.
            </seg>
            <seg n="6218c3e5">
              Personalen är den viktigaste faktorn för kvalitet. Personalen
              är det man har att lita till när man inte längre själv klarar
              vardagliga sysslor och att ta hand om sig själv och viktiga funktioner
              kring sin hygien och vård. Alla som får hjälp, stöd och vård inom
              äldreomsorgen måste kunna lita på att ingenting annat än kvaliteten
              får vara det som styr. Det får aldrig vara så att företagets intressen
              går före kvalitetsintressen för vårdtagare.
            </seg>
            <seg n="47eaaf98">
              I dag är det så att om man arbetar i en offentligt driven äldreomsorg
              har man ett grundlagsskyddat meddelarskydd. Man har alltid rätt
              att uttala sig om villkoren. Det behöver inte vara allvarliga
              missförhållanden. Man har rätt att delta i debatten om kvaliteten
              i äldreomsorgen. Man behöver aldrig vara rädd för repressalier
              eller att någon ska efterforska ifall man framträder anonymt.
            </seg>
            <seg n="4758c3ef">
              Jag menar att det är ett oerhört stort värde att de som arbetar
              direkt i äldreomsorgen kan medverka fritt i debatten om äldreomsorgen.
              Men när man arbetar i en privat driven verksamhet finns det frågetecken
              kring detta, dels därför att meddelarskyddet inte är grundlagsskyddat
              och inte finns inom privat driven verksamhet, dels är det så att
              man inte ens har skrivit in det i många avtal, även om det givetvis
              är ett svagare skydd än ett grundlagsskydd.
            </seg>
            <seg n="80f84ad5">
              Även om det är så att lex Sarah gäller i all verksamhet ska man
              som privatanställd kunna bedöma om det är ett så allvarligt missförhållande
              att det är ett lex Sarah-ärende. Om det inte är det har man en
              lojalitetsplikt gentemot sin arbetsgivare och gentemot företaget
              som gör att man kan bli dömd i Arbetsdomstolen om man uttalar
              sig. Det är ett orimligt stort krav att lägga på enskilda anställda
              att de ska avgöra i förväg huruvida det är ett lex Sarah-ärende
              eller inte. Det är en onödig inskränkning av den nödvändiga debatten
              om kvaliteten i äldreomsorgen att inte uppmuntra personalen som
              arbetar direkt i verksamheten att delta i debatten och använda
              sina erfarenheter för att berika diskussionen om hur vi ska utveckla
              kvaliteten inom äldreomsorgen.
            </seg>
            <seg n="fa0d0303">
              När Riksrevisionen har granskat hur samhällets kontroll ser ut
              är det just meddelarskyddet för personalen som man tydligt trycker
              på. Det vi här får höra om att det är möjligt att det kanske kan
              bli anledning att se över detta i framtiden är långt ifrån tillräckligt.
            </seg>
            <seg n="4f152622">
              Maria Larsson, du är ansvarig för att driva fram en utveckling
              med en mycket snabb privatisering av stora delar av äldreomsorgen.
              Det behöver inte leda till sämre kvalitet. Men när man gör det
              är det rimligt att man också tar ansvar för att det finns en kvalitetskontroll
              som är anständig för den verksamheten och den stora förändring
              som man driver fram.
            </seg>
            <seg n="b04ab6bf">
              Det är bara en vecka sedan vi här i riksdagen hade att behandla
              den så kallade LOV, lagen om valfrihetssystem. Där hade du chansen
              att skriva in krav om att det i alla fall i avtalen skulle finnas
              med meddelarfrihet och meddelarskydd. Det valde du dock att inte
              göra. Det finns alltså mycket mer att kräva av regeringen.
            </seg>
            <seg n="115da1dd">
              Det är synd, Maria Larsson, att du inte riktigt har förstått
              att det är den 28 november och inte den 21 november. Ditt anförande
              här är nästan ordagrant vad du sade i interpellationsdebatten
              för exakt en vecka sedan. Det här är en för viktig fråga för det.
              Kom in i debatten, lämna manus och svara på frågorna! När får
              personalen meddelarskydd?
            </seg>
          </u>
          <note n="a43b32a7">
            I detta anförande instämde Christer Engelhardt (s), Elina Linna
            (v) och Thomas Nihlén (mp).
          </note>
          <note type="speaker" n="2af1fb39">
            Anf. 4 MARIANNE KIERKEMANN (m):
          </note>
          <u who="marianne_kierkemann_28d164" xml:id="i-286ef983d87da205-0" n="63da3bee">
            <seg n="e7531114">
              Fru talman! Först vill jag som företrädare för Moderaterna säga
              att jag är positiv till revisionsgranskningar. Jag ser det som
              gratis hjälp att hitta brister i verksamheten.
            </seg>
            <seg n="fd85126c">
              Den granskning som Riksrevisionen har gjort och som vi i dag
              debatterar sträcker sig från 2003 till i huvudsak 2007. Därtill
              har en granskning gjorts av elva länsstyrelser 20072008. Således
              ligger största delen av ansvaret för bristerna på den förra socialdemokratiska
              regeringen.
            </seg>
            <seg n="a069a133">
              Det måste tydliggöras att granskningen endast omfattar statens
              styrning av kvalitet i privat äldreomsorg och har således inget
              med kvaliteten i själva omsorgen att göra.
            </seg>
            <seg n="fcb684d3">
              Anledningen till att man gjorde granskningen var att andelen
              äldre som bor i privat driven äldreomsorg ökade under åren 19992006
              från 9 till 14 procent. För hemtjänst ökade motsvarande andel
              från 6 till 11 procent. Granskningen är till största del gjord
              innan den nya alliansregeringen hunnit påbörja sin egen granskning
              och sätta in åtgärder, vilket inte på något sätt framgår av rapporten.
              Så långt torra fakta.
            </seg>
            <seg n="489a4413">
              Fru talman! Efter tolv år i majoritet då Socialdemokraterna,
              Vänsterpartiet och Miljöpartiet vid varje val gick i opposition
              mot sin egen politik och lyckades få väljarna att tro att man
              skulle göra något åt kvaliteten i äldreomsorgen utan att faktiskt
              göra något kände väljarna sig grundlurade och förtroendet för
              äldreomsorgen minskade. Anledningen till att man inte gjorde något
              var att man inte hade några nationella jämförelser och därför
              inte visste vilka kvalitetsförstärkningar som behövdes. Nu är
              vänsteralliansen äntligen i opposition.
            </seg>
            <seg n="4920517a">
              Fru talman! Det vänsteralliansen inte lyckades åstadkomma under
              tolv år i majoritet vill man nu lasta över ansvaret för på alliansregeringen.
              Det är inte seriöst.
            </seg>
            <seg n="69df86c0">
              Alliansregeringen har sedan den tillträdde arbetat målmedvetet
              med att säkra systemen med hjälp av kontinuerlig tillsyn, kvalitetskontroll,
              utvärdering och uppföljning för att på så sätt identifiera bristerna
              och kunna avhjälpa dem. Det syns inte i Riksrevisionens rapport.
            </seg>
            <seg n="64c82603">
              Som jag sade tidigare har andelen äldre som bor i eller får hemhjälp
              av privat driven äldreomsorg ökat. Detta är enligt vänsteralliansen
              uppenbarligen det största hotet mot de äldres trygghet och säkerhet.
              Har det aldrig slagit vänsteralliansen att det kan vara precis
              samma personal som ena dagen arbetar på ett offentligt drivet
              boende och nästa dag tillsammans med sina arbetskamrater driver
              samma boende i egen regi? Det låter ganska tryggt, tycker jag.
            </seg>
            <seg n="f8a68716">
              Det kan också vara ett större företag som driver boendet, ibland
              mycket bra de äldre trivs och är nöjda och ibland mindre bra.
              Då är det upp till kommunen att reagera och agera. Kommunen kan
              nämligen aldrig avsäga sig ansvaret för ett boende, oavsett om
              det är offentligt eller privat drivet.
            </seg>
            <seg n="b228e6d2">
              Socialtjänstlagens kvalitetsparagraf, där det sägs att det ska
              vara vård av god kvalitet, att det ska finnas personal med lämplig
              utbildning och erfarenhet och att kvaliteten systematiskt och
              fortlöpande ska utvecklas och säkras, gäller alltid. Kvalitetsparagrafen
              kan aldrig förhandlas bort. Den gäller alltid och utan undantag.
            </seg>
            <seg n="b1421d1c">
              Återigen vill jag betona att det är den statliga styrningen av
              kvaliteten som vi debatterar.
            </seg>
            <seg n="c829d7d0">
              Alliansen förordar kollektivavtal och yttrande- och meddelarfrihet,
              och det är upp till kommunerna att ställa kraven. Även om kommunen
              inte har tecknat avtal om meddelarfrihet och man som anställd
              utnyttjar meddelarfriheten i en privat driven verksamhet är det
              definitivt inte acceptabelt att bli avskedad för att man anmäler
              missförhållanden.
            </seg>
            <seg n="4e13a7a7">
              Redan den gamla socialdemokratiska regeringen övervägde möjligheten
              att förstärka meddelarskyddet för privatanställda. Men efter omfattande
              kritik från remissinstanserna valde man att ingenting göra. I
              opposition är det lätt att glömma bort detta.
            </seg>
            <seg n="57f39916">
              Man kan naturligtvis fundera över vilken roll som meddelarskyddet
              spelar om man tittar på det senaste exemplet i Halmstad, där man
              för övrigt hade s-styre fram till det senaste valet och hade en
              socialdemokratisk ordförande i nämnden. Det var ett kommunalt
              boende med både kollektivavtal och yttrande- och meddelarfrihet,
              men ändå var det ingen som anmälde tydliga kränkningar.
            </seg>
            <seg n="c71696a0">
              Hur många exempel har vi runt om i små kommuner där alla känner
              alla, och man bor i samma radhusområde som sina arbetskamrater?
              Det ska till mycket civilkurage och mod för att anmäla, med risk
              för att bli utfrusen av arbetslaget.
            </seg>
            <seg n="45d6ddd2">
              Fru talman! En annan sak som vänsteralliansen har svårt att acceptera
              är att äldre människor ska ha rätt att köpa tilläggstjänster av
              enreprenadföretaget, för det ska vara ett biståndsbedömt behov.
              Även om jag bedömer att mina behov är större än vad biståndsbedömaren
              tycker är det hennes eller hans bedömning som gäller. Hur många
              tycker för övrigt att de får alla sina behov tillgodosedda av
              biståndsbedömaren?
            </seg>
            <seg n="b399a0d9">
              Min mamma har slitit och arbetat och varit sparsam i hela sitt
              liv. Hon har inte haft någon hög lön och inte gjort några restaurangbesök
              eller utlandsresor. Nu är hon nästan 90 år gammal och för gammal
              för att resa ensam. Hon har allt hon behöver och köper inte mycket
              kläder. Hon bor bra och äter gott men gör inte av med sin pension.
              Men ni vill förbjuda henne att köpa det enda som hon tycker att
              hon har behov av, nämligen hjälp. Det är för mig helt obegripligt.
              Hur tänker ni i vänsteralliansen?
            </seg>
          </u>
          <note type="speaker" n="bd517a3a">
            Anf. 5 KENNETH JOHANSSON (c):
          </note>
          <u who="kenneth_johansson_2e0139" xml:id="i-1cdf8b91badbf321-0" n="6b63ba80">
            <seg n="a9b0beb7">
              Fru talman! Åhörare! Vi människor har olika behov och önskemål.
              Vi nöjer oss inte längre med att bli serverade en lösning inom
              välfärdsområdet. Därför öppnar nu Centerpartiet och övriga partier
              i alliansregeringen den offentliga sektorn på flera områden.
            </seg>
            <seg n="911c9ad5">
              Vi vill se en mångfald av vårdgivare inom vården och äldreomsorgen.
              Självfallet ska vi som enskilda individer tillsammans med nära
              och kära kunna göra våra egna val, forma vår tillvaro och fortsatt
              bestämma över våra liv. Många av oss kan och vill kunna jämföra
              olika inriktningar och olika boendeformer. Vi ska kunna känna
              trygghet i fråga om kvalitet, tillsyn och annat. Vi ska kunna
              känna trygghet oavsett om verksamheten drivs i kommunal, kooperativ,
              ideell eller privat regi.
            </seg>
            <seg n="c9a58a80">
              Vi vill ha förnyelse och stödja en fortsatt positiv utveckling
              av en mångfald av utförare. Vi tror på valfrihet och lyssnar på
              människor och inser att människors önskemål är olika. För oss
              är det mycket viktigt att hela tiden vara lyhörda för vad som
              kan förbättras.
            </seg>
            <seg n="f8e79525">
              Därför är bland annat Riksrevisionens rapport, Statens styrning
              av kvalitet i privat äldreomsorg , värdefull. Granskningen är,
              som tidigare har påpekats, begränsad till i första hand åren 20032007.
              Riksrevisionens iakttagelser och kritik hänför sig i stor utsträckning
              till den tid då ansvarig minister hette Ylva Johansson. Det måste
              kännas besvärande för Ylva Johansson att hon och den gamla regeringen
              och stödtrupperna inom Vänsterpartiet och Miljöpartiet bara lät
              det gå och inte gjorde mer för att tänka på kvalitet vid upphandling
              och vid avtalsskrivande med privata vårdgivare. Det är uppenbart
              lättare att vara radikal i opposition.
            </seg>
            <seg n="a6dbed5b">
              Nu är kvalitetsfrågorna högt prioriterade av regeringen. Ett
              omfattande arbete pågår kring förfrågningsunderlag, avtal, kvalitetskriterier
              och öppna jämförelser. Nu rättas försyndelserna från den gamla
              regeringen till.
            </seg>
            <seg n="e7b0dd9a">
              De kommuner som valt kvalitetsupphandling vad får vi för ett
              fast pris? tänker på kvalitet. Upphandlingstillfället är viktigt.
            </seg>
            <seg n="7eb7cbfd">
              Personalens möjligheter att yttra sig är en annan viktig fråga.
              Jag tycker att kommunen absolut bör avtala med privata vårdgivare
              om skydd mot efterforskning.
            </seg>
            <seg n="e3d4113d">
              Enligt lex Sarah ska numera även en enskild verksamhet informera
              socialnämnden om allvarliga missförhållanden. Anonyma lex Sarah-anmälningar
              kan också göras. Lex Sarah bör för övrigt, enligt min mening,
              dessutom skärpas. Den ska inte stoppas i byrålådan utan omedelbart
              gå vidare till Socialstyrelsen.
            </seg>
            <seg n="8575a03f">
              Den gamla regeringen utredde meddelarskyddet utan att klara av
              att lägga fram något förslag. Det är lättare att vara radikal
              i opposition.
            </seg>
            <seg n="e523b531">
              Tillståndsgivning och tillsyn är centrala och tas också upp i
              Riksrevisionens rapport. Även här pågår arbetet för fullt med
              att förstärka, skärpa och lägga över detta från länsstyrelserna
              till Socialstyrelsen som redan har tillsynen över sjukvården.
            </seg>
            <seg n="185e7208">
              Den nya lagen om valfrihet, LOV, ger också stora möjligheter.
              Makten flyttas från tjänstemän och politiker till de gamla och
              deras anhöriga. I de kommuner som bestämt sig för att använda
              denna nya lagstiftning får man automatiskt tydligare avtal och
              kvalitetskrav. Det är märkligt att Socialdemokraterna och Miljöpartiet
              i riksdagen har röstat nej till en så viktig lag.
            </seg>
            <seg n="b17f10e0">
              Fru talman! Vi behöver fler platser i särskilda boenden och fler
              varianter av boenden. Statens stimulansbidrag är en början och
              ett bidrag till det. Vi behöver satsa mer på kvaliteten, och vi
              bidrar från allianspartierna genom ett stimulansbidrag på 1,3
              miljarder kronor årligen för att ge stöd och underlag för att
              kunna arbeta med det.
            </seg>
            <seg n="b1ecac9d">
              Vi har redan redovisat en lång rad åtgärder när det gäller vad
              som är på gång. Men vi kan aldrig känna oss nöjda förrän vi gjort
              allt som står i vår makt för att ge förutsättningar för bästa
              tänkbara kvalitet och trygghet i äldreomsorgen på de äldres egna
              villkor och enligt deras önskemål.
            </seg>
            <seg n="58a5b404">
              Det har verkligen hänt mycket under alliansregeringens två första
              år. Vi är en bra bit på väg, och höga krav ska gälla oavsett om
              vården och omsorgen av äldre är offentlig, privat eller ideell.
            </seg>
          </u>
          <note type="speaker" n="c681d845">
            Anf. 6 TOBIAS KRANTZ (fp):
          </note>
          <u who="unknown" xml:id="i-af9472527c13f852-0" n="2af1d30f">
            <seg n="f1b810bf">
              Fru talman! Vilken äldreomsorg är bäst, offentlig eller privat?
              Det är en fråga som länge har stått i centrum för den politiska
              debatten i Sverige. Offentlig, hävdar en del med stort eftertryck.
              Offentlig äldreomsorg står för solidaritet och rättvisa. Privat
              äldreomsorg, säger en del lika kraftfullt och övertygande. Privat
              äldreomsorg står för nytänkande, kreativitet och effektivitet.
            </seg>
            <seg n="4cd9355d">
              Så har striden böljat fram och tillbaka under ett antal år. Det
              har urartat till ett ideologiskt ställningskrig mellan vänster
              och höger i politiken. Mitt i det ideologiska stridslarmet som
              har varit så högt har de äldre glömts bort. Vi har glömt att fråga
              de äldre vad de tycker är viktigt. Är det allra viktigaste inom
              äldreomsorgen om äldreboendet är privat eller offentligt drivet?
            </seg>
            <seg n="aa8c9734">
              Jag har under en tid haft förmånen att besöka ett antal äldreboenden
              runt om i Sverige. Inte vid ett enda tillfälle har vare sig de
              äldre eller den personal som jag har pratat med sagt att den allt
              överskuggande frågan i svensk äldrepolitik gäller om äldreboendena
              ska vara privata eller offentliga. I stället tar människor upp
              frågor som handlar om resurser, personal, kompetens, ledning och
              styrning. Framför allt tar människor upp frågan att man vill bestämma
              mer själv, som äldre och som personal.
            </seg>
            <seg n="591c3e71">
              Sverige behöver en ny äldredebatt. Det är dags att kliva upp
              ur de gamla ideologiska skyttegravarna. Det är dags för en ny
              äldrepolitik med de äldre i centrum.
            </seg>
            <seg n="f48528a5">
              Fru talman! Socialdemokraterna har begärt dagens aktuella debatt
              utifrån en rapport som Riksrevisionen nyligen har presenterat.
              Folkpartiet välkomnar den debatten. Men varför kommer det här
              engagemanget först nu? Under tiden 19992006 ökade andelen äldre
              som bodde i särskilda boenden från 9 till 14 procent i privata
              äldreboenden. Under motsvarande tid ökade andelen äldre som hade
              privat hemtjänst från 6 till 11 procent.
            </seg>
            <seg n="7690784f">
              Varför gjorde Ylva Johansson och hennes kamrater i den dåvarande
              regeringen ingenting åt de problem och brister som de nu är snabba
              att kritisera? Varför gjorde ni ingenting åt rätten till kollektivavtal?
              Varför gjorde ni ingenting åt rätten till meddelarfrihet? Varför
              gjorde ni ingenting åt den, som ni nu säger, bristande kontrollen
              i den svenska äldreomsorgen?
            </seg>
            <seg n="375567ae">
              Nu anklagar Socialdemokraterna alliansregeringen för snabba och
              omfattande privatiseringar. Det är inte något annat än hyckleri
              och dubbelmoral. Glöm inte bort att under huvuddelen av den period
              som Riksrevisionen har granskat satt Socialdemokraterna vid makten.
              Ytterst är Riksrevisionens granskning ingenting annat än en svidande
              vidräkning med en ogenomtänkt och principlös socialdemokratisk
              privatiseringspolitik.
            </seg>
            <seg n="bd86681b">
              Fru talman! Det behövs reformer av den svenska äldrepolitiken.
              Jag tror att vi behöver reformer längs tre linjer.
            </seg>
            <seg n="a4d1da9c">
              För det första måste vi ge mer makt åt de äldre och personalen
              i svensk äldreomsorg. Därför är den lag om valfrihet som vi antog
              tidigare i veckan så viktig. Den röstade naturligtvis Socialdemokraterna
              nej till. Därför är det viktigt med öppna jämförelser så att det
              är möjligt att jämföra olika former av äldreboenden. Och det är
              också viktigt att vi släpper fram den kreativitet och de önskemål
              om att själv bestämma som finns hos personalen.
            </seg>
            <seg n="e6f6324b">
              För det andra behöver vi en skärpt tillsyn av kvaliteten i den
              svenska äldreomsorgen. Regeringen förbereder ju en omfattande
              tillsynsreform där tillsynen ska flyttas från kommuner och länsstyrelser
              till Socialstyrelsen.
            </seg>
            <seg n="71108fc2">
              För det tredje tror jag att vi måste satsa på ökad kompetens
              i den svenska äldreomsorgen. Ofta sägs det, med all rätt tycker
              jag, att det behövs mer personal i den svenska äldreomsorgen.
              Men det handlar också om att vi måste ha rätt personal med rätt
              kompetens. I december 2008 kommer en utredning, den så kallade
              Yrkeskravsutredningen, att läggas fram. Den handlar om hur vi
              ska kunna ställa högre krav och förbättra kompetens och utbildning
              i svensk äldreomsorg.
            </seg>
            <seg n="34489edb">
              Fru talman! Jag tror att vi alla minns exemplet för ett antal
              år sedan när ett äldre par i Uppsala som hade levt tillsammans
              hela sitt liv, på ålderns höst när de skulle flytta in på ett
              äldreboende fick reda på att de inte längre skulle få bo tillsammans.
              De skulle bo på två olika ställen i Uppsala kommun.
            </seg>
            <seg n="c8e86e2a">
              Det blev väldigt stor upprördhet kring detta och ett stort engagemang.
              Det här var tyvärr inte ett ensamt isolerat exempel. Runt om i
              välfärdsstaten Sverige fanns exempel på hur man trampade på de
              äldres integritet och rätt att bestämma själva. Ytterst var det
              naturligtvis ett uttryck för en syn på äldre och människor i välfärdsstaten
              som byggde på att det alltid är någon annan än den äldre själv
              som vet bäst hur han eller hon vill leva sitt liv.
            </seg>
            <seg n="5eb27300">
              Många av oss ställde oss nog frågan: Hur har vi fått en sådan
              situation i Sverige att vi visar så lite respekt och tilltro till
              våra äldre?
            </seg>
            <seg n="c16ebc52">
              För mig var slutsatsen av det exemplet och de erfarenheterna
              självklart att vi behöver ett perspektivskifte i svensk välfärdspolitik
              och vi behöver ett värderingsskifte i svensk äldrepolitik.
            </seg>
            <seg n="b7333275">
              Fru talman! Om de äldre ska tro på äldrepolitiken måste äldrepolitiken
              först tro på de äldre.
            </seg>
          </u>
          <note type="speaker" n="733fb7ea">
            Anf. 7 ELINA LINNA (v):
          </note>
          <u who="elina_linna_aed53b" xml:id="i-2b801fed06c89076-0" n="701be87d" next="i-84ced857f3306ba1-0">
            <seg n="9e138038">
              Fru talman! Jag vill påminna regeringspartierna om att Socialdemokraterna
              har begärt den aktuella debatten utifrån Riksrevisionens rapport.
              Man får lätt uppfattningen att det handlar om andra saker när
              man lyssnar på regeringspartierna.
            </seg>
            <seg n="ac240614">
              Eftersom rapporten innehåller ovanligt stark kritik mot såväl
              regeringen, Socialstyrelsen som länsstyrelserna är det utmärkt
              att vi nu här får möjlighet att debattera denna fråga, tycker
              jag. Kritiken är glasklar: Regeringen har inte skaffat tillräckliga
              kunskaper om hur äldreomsorgsmarknaden fungerar, Socialstyrelsen
              har inte tagit upp sitt uppföljningsansvar och länsstyrelsernas
              tillståndsgivning säkrar inte god kvalitet.
            </seg>
            <seg n="d510a7f2">
              I dag lyfter vi upp bristerna inom äldreomsorgen, men jag vill
              inleda med att säga att jag vet att det finns många äldreomsorgsboenden
              och hemtjänstenheter, kommunala som privata, där det utförs ett
              utmärkt arbete. Där jobbar vårdbiträden, undersköterskor och annan
              personal som är kompetenta och professionella inom sina yrken.
              Mest kvinnor, men för den delen också män, som gör ett krävande,
              högkvalitativt arbete för alldeles för låga löner.
            </seg>
            <seg n="49294348">
              År 1992 genomfördes den så kallade ädelreformen, och samma år
              blev det möjligt enligt kommunallagen att överlåta verksamheter
              till andra utförare. Den dåvarande borgerliga regeringen påbörjade
              arbetet med att omvandla den offentliga gemensamma sektorn till
              en privat konkurrensutsatt sektor. Några kommer säkert ihåg starta-eget-kurser
              för personalen, avknoppningar och köp- och säljsystem. Argumenten
              för privatiseringar var då som nu att det skulle bli billigare
              och bättre. Tyvärr fanns det inte något belägg för det påståendet,
              och fortfarande saknas det bevis för att så är fallet.
            </seg>
            <seg n="6b483a1a">
              Det är tydligt att Riksrevisionens rapport tas olika emot ifall
              man är borgerlig eller vänster. Borgerliga ledamöter bekymrar
              sig om varför Riksrevisionen inte granskat kommunal äldreomsorg
              på liknande sätt. Jag undrar: Hur kommer det sig att vi anförtror
              driften av äldreomsorgen till enskilda verksamheter utan att ens
              ha på förhand bestämda bedömningskriterier som underlag för tillstånden?
            </seg>
            <seg n="d440e5f7">
              Fackförbundet Kommunal granskade nyligen företag verksamma bland
              annat inom äldreomsorgen i några kommuner i Helsingforss län.
              Majoriteten, drygt 60 procent, av hemtjänstföretagen saknar kollektivavtal.
              Närmare hälften av företagen lämnar ingen årsredovisning till
              Bolagsverket. En tredjedel redovisar låga eller inga pensionsinbetalningar
              för sina anställda. Genom medierna har vi de senaste veckorna
              fått kännedom om ytterligare missförhållanden. I värsta fall är
              dessa endast toppen av ett isberg. Det är nämligen också ett känt
              faktum att personalen inom privata företag inte vågar berätta
              om bristerna. Det är inte så konstigt att de inte vågar göra det
              eftersom det finns delade meningar om huruvida yttrandefriheten
              gäller inom privata företag.
            </seg>
            <seg n="b686330a">
              I vilket fall som helst är meddelarskyddet enligt Riksrevisionen
              begränsat hos privata utförare. Jag citerar Riksrevisionens rapport
              på s. 27. De privatanställda kan därför inte lämna uppgifter till
              medierna utan att riskera disciplinpåföljd av arbetsgivaren. Om
              en kommun vill att personalen hos privata utförare ska omfattas
              av skydd mot efterforskning och repressalier måste det skrivas
              in i avtalen. Det är dock inte helt klarlagt vilken effekt ett
              sådant avtal har ur ett rättsligt perspektiv.
            </seg>
            <seg n="6dc6345a">
              Riksrevisionens sammanfattning är tydlig avtal ger inte samma
              skydd som lag. Insynen är sämre hos privata utförare, incitamenten
              att göra lex Sarah-anmälningar är svagare. Det är svårt att veta
              om personalen får säga vad de vill.
            </seg>
            <seg n="26e90f5f">
              Därför är det hög tid att stärka kvalitetskontrollen och personalens
              rättigheter i den privata vården och omsorgen.
            </seg>
            <seg n="6a01683b">
              Vården och omsorgen av äldre är ett av de viktigaste uppdrag
              vi har i vårt samhälle. Regeringen måste nu på allvar ta itu med
              att rätta till de strukturella och regelmässiga brister, som tydligt
              finns inom äldreomsorgen.
            </seg>
          </u>
          <note n="a6c41035">
            I detta anförande instämde Christer Engelhardt och Ylva Johansson
            (båda s) samt Thomas Nihlén (mp).
          </note>
          <note n="e052f8a5">
            Anf. 8 THOMAS NIHLÉN (mp):
          </note>
          <u who="elina_linna_aed53b" xml:id="i-84ced857f3306ba1-0" n="701be87d" prev="i-2b801fed06c89076-0">
            <seg n="017b2404">
              Fru talman! Ambitionen för Miljöpartiet är att denna debatt ska
              handla om hur vi på bästa sätt garanterar att den privata äldreomsorgen
              har en god kvalitet och att de privatanställdas rättigheter stärks
              samt hur vi skapar en bättre insyn i privat verksamhet.
            </seg>
            <seg n="4c8789b9">
              Vissa grundläggande förutsättningar för detta saknas i dag, vilket
              också tydligt framgår av Riksrevisionens rapport Statens styrning
              av kvalitet i privat äldreomsorg .
            </seg>
            <seg n="ab67e642">
              Miljöpartiet ställer sig helt bakom Riksrevisionens slutsatser
              och kritik i rapporten när det gäller de allvarliga brister som
              man presenterar. Kritiken berör inte bara regeringen utan även
              Socialstyrelsen och länsstyrelserna.
            </seg>
            <seg n="4ddb4b1c">
              Miljöpartiet har vissa förhoppningar om att representanter för
              den moderatledda regeringen i dag tydligt skulle redovisa konkreta
              förslag till hur man tänker hantera de brister som i dag finns
              när det gäller statens möjligheter att styra mot kvalitet inom
              den privata äldreomsorgen.
            </seg>
            <seg n="9229bfcf">
              Samtidigt hade jag hoppats att vi skulle få slippa att höra de
              vanliga undanflykterna från majoriteten om att tidigare regeringar
              inte gjort tillräckligt.
            </seg>
            <seg n="d918e164">
              Riksrevisionens rapport handlar inte om vilken kvalitet som finns
              inom den privata äldreomsorgen jämfört med den offentliga äldreomsorgen.
              Rapporten handlar om hur lagstiftningen skiljer sig åt när det
              gäller styrningen av kvalitet och insyn mellan privat och offentlig
              verksamhet.
            </seg>
            <seg n="e643289d">
              I dagsläget innebär detta att det inte finns förutsättningar
              till relevanta jämförelser av produktivitet och kvalitet mellan
              privata och offentliga verksamheter.
            </seg>
            <seg n="8704be67">
              Fru talman! För oss i Miljöpartiet är det naturligtvis självklart
              att det ska gälla en konkurrensneutralitet mellan privata och
              offentliga verksamheter. Riksrevisionens rapport visar att så
              inte är fallet med nuvarande lagstiftning.
            </seg>
            <seg n="6c70580e">
              Meddelarskyddet innefattar meddelarfrihet, anonymitetsskydd,
              efterforskningsförbud samt repressalieförbud. Av dessa är det
              bara anonymitetsskyddet som alltid gäller för privata utförare.
              De övriga delarna av meddelarskyddet måste, om de ska gälla, skrivas
              in i varje avtal, vilket i många fall inte görs.
            </seg>
            <seg n="4d37297c">
              En del landsting och kommuner skriver in i sina avtal med privata
              vårdgivare att meddelarskydd ska gälla. Detta ger dock de privatanställda
              ett sämre meddelarskydd än om denna rättighet var inskriven i
              grundlagen.
            </seg>
            <seg n="78f0b9b5">
              För att garantera de anställda inom privat äldreomsorg ett fullgott
              meddelarskydd måste det till en förändring av lagstiftningen så
              att meddelarskyddet gäller fullt ut inom privat verksamhet på
              samma sätt som inom offentlig verksamhet. Detta skulle leda till
              att vi får en säkrare och tryggare vård och omsorg. Det är dags
              att sätta de privatanställdas självklara rättigheter före de privata
              företagens intressen.
            </seg>
            <seg n="38888e13">
              När det gäller lex Sarah-anmälningar finns en viktig skillnad
              mellan offentlig och privat verksamhet, nämligen till vem anmälningarna
              ska inlämnas. Om anmälan kommer från en offentligt driven verksamhet
              ska den lämnas till socialnämnden, men om det är en privat verksamhet
              ska den lämnas till ansvarig chef inom den egna verksamheten.
            </seg>
            <seg n="e4e216e9">
              Denna skillnad i anmälningsförfarande måste snarast rättas till
              för att ge personal inom privat verksamhet samma möjligheter och
              förutsättningar för anmälningar av allvarliga missförhållanden
              enligt lex Sarah.
            </seg>
            <seg n="95308d38">
              Att det är sämre insyn inom privat verksamhet är ett problem.
              Miljöpartiet anser att så länge det är fråga om privat verksamhet
              som drivs med skattepengar ska samma regler gälla för allmänhetens
              möjlighet till insyn i verksamheten.
            </seg>
            <seg n="e67997e6">
              I dag är det oklart om yttrandefriheten för de anställda gäller
              fullt ut för privat verksamhet med offentlig finansiering. Detta
              frågetecken måste naturligtvis snarast rätas ut, och om det behövs
              förändringar i lagstiftningen bör dessa genomföras för att möjliggöra
              att personal inom privat verksamhet har samma yttrandefrihet som
              offentliganställd personal.
            </seg>
            <seg n="994ecd0a">
              Fru talman! Förutom kritiken som är riktad direkt mot regeringen
              för deras brist på ansvarstagande kan man läsa i rapporten om
              kritik mot andra myndigheter. Man kan läsa bland annat följande:
              Socialstyrelsen har inte fullgjort sitt uppdrag när det gäller
              att följa upp privat bedriven äldreomsorg. Vidare: Länsstyrelsernas
              tillståndsgivning säkrar inte god kvalitet.
            </seg>
            <seg n="dbab616b">
              Miljöpartiet förväntar sig även här ett tydligt svar från majoriteten
              i dag under debatten på frågan vilka åtgärder man tänker vidta
              med anledning av Riksrevisionens kritik av Socialstyrelsen och
              länsstyrelserna och de allvarliga brister som där påtalas.
            </seg>
          </u>
          <note n="657627d9">
            I enlighet med Riksrevisionens rapport finns ett antal viktiga
            skillnader i lagstiftningen mellan offentlig och privat äldreomsorg.
            Det handlar om meddelarskyddet, anmälan av lex Sarah-ärenden,
            offentlighetsprincipen för handlingar samt yttrandefriheten.
          </note>
          <note n="6cfc8b40">
            I detta anförande instämde Christer Engelhardt och Ylva Johansson
            (båda s) samt Elina Linna (v).
          </note>
          <note type="speaker" n="77d50feb">
            Anf. 9 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-55306948a5508b3a-1" n="876833ff">
            <seg n="4e204d15">
              Fru talman! När man hör oppositionen kan man få intrycket att
              den här rapporten uteslutande handlar om den här majoritetens
              regeringsperiod. Låt mig upprepa att det här är en rapport som
              till största delen handlar om den tidigare regeringens mandatperiod,
              alltså Socialdemokraterna med stöd av Vänsterpartiet och Miljöpartiet.
              Som det påtalades här har vi haft en debatt tämligen nyligen,
              en interpellationsdebatt, om i stort sett samma sak, om den Riksrevisionsrapport
              som kom. Jag hoppas att alla debatter hade ägt rum också om det
              hade handlat om en granskning av den kommunala omsorgen. Ibland
              känns det som att när ni använder ordet privat lägger ni en väldigt
              negativ värdering i det, även om ni i ord inte uttrycker det utan
              försöker få det att låta som någonting annat.
            </seg>
            <seg n="00f2bf3b">
              När det är två debatter tätt stakade på varandra är det inte
              heller så konstigt att svaren blir desamma eftersom frågorna är
              desamma. Ibland undrar jag lite som Nalle Puh, som sade till Ior
              när han inte ville höra: Har ni fått lite ludd i öronen? Precis
              det som ni nu ställer frågor om har jag svarat på i en tidigare
              debatt, men frågorna upprepas. Jag vill gärna förtydliga, gärna
              svara igen, för det finns svar på i stort sett allt det som Riksrevisionen
              skriver om i sin rapport i form av aktiva handlingar från vår
              sida. Men väldigt mycket faller tillbaka på er själva. Låt mig
              ta några exempel.
            </seg>
            <seg n="559f5cfb">
              Personalens villkor är olika, säger Ylva Johansson. Det blir
              lite patetiskt när så mycket talas om meddelarskyddet. Ni hade
              en utredning på bordet. Ni valde att inte gå vidare, att inte
              göra någonting av den utredningen.
            </seg>
            <seg n="537d6a8f">
              Det fanns kritik från jurister, från Svenskt Näringsliv och från
              LO. Alla remissinstanser var i stort sett kritiska. Det finns
              skäl att se att det här inte är en enkel fråga. Det var säkert
              det som avhöll er då. Det är det som inte gör det alldeles framkomligt
              nu heller.
            </seg>
            <seg n="79e30689">
              Men jag skulle vilja säga att regeringen har säkrat så mycket
              som möjligt på den punkten. Jag hoppas att ni har läst LOV den
              lagstiftning som ni för övrigt sade nej till som också skulle
              kunna åstadkomma mycket bättre förutsättningar för en god kvalitetsuppföljning
              och kontroll. Här skriver vi i ett helt avsnitt på s. 79 och 80
              om meddelarfriheten. Här står det att kommuner och landsting i
              förfrågningsunderlaget bör ställa krav på återrapportering eller
              om villkor för de anställda hos externa leverantörer. Så har vi
              skrivit. Det står alltså så tydligt som det kan stå.
            </seg>
            <seg n="4578ec40">
              Ni gjorde ingenting åt det. Varför gjorde ni inte det om ni nu
              tycker att frågan är så viktig trots remissinstansernas kritik?
              Den frågan tycker jag att ni bör besvara. Ni är svaret skyldiga.
              Vår avsikt är att så långt det bara går skapa lika villkor för
              personal. Det är därför vi nu tittar på lex Sarah för att se om
              den behöver förtydligas ytterligare också efter det att vi har
              fått ändrade föreskrifter från Socialstyrelsen. Vi vill ha öppenhet
              och insyn i alla verksamheter.
            </seg>
            <seg n="f7819a6c">
              Min förhoppning är att man ser det som något positivt med många
              lex Sarah-anmälningar. Det är en indikator på en öppenhet när
              man blottar missförhållanden för att kunna förhindra att de upprepas
              igen. Det är någonting positivt i att man är uppmärksam. Jag tror
              att problematiken med att människor inte alltid vågar anmäla tyvärr
              är densamma både i privat och i kommunal omsorg. Här behöver vi
              skapa ett helt annat klimat, för det är den kontinuerliga kvalitetsuppföljningen
              som måste ske i själva verksamheten.
            </seg>
            <seg n="5264119d">
              Jag ska be att få återkomma till en mängd olika saker i mitt
              nästa inlägg.
            </seg>
          </u>
          <note type="speaker" n="d4c08c4d">
            Anf. 10 YLVA JOHANSSON (s):
          </note>
          <u who="ylva_johansson_611fd6" xml:id="i-f8d90a4acd0c9932-2" n="ba670f77">
            <seg n="a888e2dd">
              Fru talman! Säkerheten för vårdtagarna patientsäkerheten handlar
              inte bara om rätten att anmäla grav vanvård eller grava missförhållanden.
              Det handlar om att få diskutera oron för läkemedelsanvändningen
              och att få diskutera om det kanske är så att man använder blöjor
              trots att man med ökad bemanning hade kunnat låta de äldre själva
              gå på toaletten. Det handlar om att kunna diskutera personalens
              kompetens. Med den lagstiftning som nu gäller är det enbart vid
              grava missförhållanden enligt lex Sarah som man har rätt att bryta
              mot den lojalitetsplikt man har mot arbetsgivaren när man arbetar
              i privat driven äldreomsorg.
            </seg>
            <seg n="540ce6b1">
              Det är detta som är problemet. Jag tycker att den jämförelse
              som Maria Larsson gör med bilbesiktningen haltar betänkligt. Det
              här handlar i stor utsträckning om sköra, sjuka människor. Jag
              tycker att det är helt orimligt att deras vardag och deras villkor
              skulle tillåtas vara företagshemligheter. När man finansieras
              av offentliga medel och i övriga delar lyder under av offentliga
              lagar och kvalitetskrav är det ett lägsta anständighetskrav att
              man också ska ha den öppenhet och den insyn som offentligt driven
              verksamhet har.
            </seg>
            <seg n="8c437537">
              Grundlagsfrågor är svåra. Den socialdemokratiska regeringen uttryckte
              tydligt sin vilja att ge meddelarskydd också till personalen i
              bland annat privat driven äldreomsorg. Vi tillsatte en utredning.
              Den fick tyvärr skarp kritik av remissinstanserna. Det var inte
              möjligt att gå fram med förslaget i den tappning som det då hade
              på grund av kritiken. Vi var då tydliga med att tala om vår avsikt.
            </seg>
            <seg n="b72884fc">
              Om ni hade tagit reda på lite mer hade ni vetat att statsministern
              tydligt deklarerade här i kammaren att det är dags att göra en
              ny översyn av meddelarfriheten så att den kan omfattas av sådan
              verksamhet som bedrivs i entreprenadregi. Det var den 10 november
              2005. Den dåvarande justitieministern hade också uppe frågan,
              den 13 december 2005 och talade om att man hade som syfte att
              sätta in en ny översyn med en ny lagstiftning för att nå ökad
              meddelarfrihet för de här personalgrupperna.
            </seg>
            <seg n="da9365c7">
              Frågan är svår, för det är grundlagsfrågor. Den kräver många
              överväganden. Men det gör inte att man kan slippa undan ett politiskt
              ledarskap när det gäller vart man vill nå. Den här borgerliga
              regeringen och Maria Larsson personligen har haft ett antal möjligheter
              att visa ledarskap i frågan. Det hade varit möjligt att i LOV
              skriva in krav på meddelarskydd i avtalen. Även om det förstås
              inte är ett lika långtgående skydd som ett grundlagsskydd hade
              det varit möjligt. Det hade varit möjligt att i Patientsäkerhetsutredningens
              direktiv skriva in frågan om att överväga meddelarskyddet och
              vilken betydelse det har för patientsäkerheten.
            </seg>
            <seg n="b89c462b">
              Patientsäkerhetsutredningen har varit förhindrad att ta upp den
              frågan. För ett år sedan hade vi en interpellationsdebatt om denna
              fråga. Då tog jag upp kravet på tilläggsdirektiv till Patientsäkerhetsutredningen,
              men fick nej på den frågan.
            </seg>
            <seg n="0a1b079c">
              Regeringen har valt att införa ett riktat stimulansbidrag till
              kommuner som privatiserar äldreomsorgen. Man har på inget sätt
              i det stimulansbidraget ställt krav på meddelarfrihet för personalen.
            </seg>
            <seg n="dda4a3c3">
              Det finns en hel del som den här regeringen har valt att inte
              göra. I den viktiga frågan om grundlagsskyddet har regeringen
              valt att skylla på att den tidigare regeringen som tog initiativ
              också mötte kritik från remissinstanser. Av detta drar man slutsatsen
              att man själv inte behöver göra någonting eller visa på någon
              riktning.
            </seg>
            <seg n="83b00f9e">
              Man kan inte vänta sig att privat driven äldreomsorg håller högre
              kvalitet än offentlig. Man kan inte heller vänta sig motsatsen.
              Vi har inte kunskap om detta. Men varför ska de äldre och deras
              anhöriga som väljer en privat driven äldreomsorg nöja sig med
              en verksamhet som har sämre kvalitetskontroll än den som är offentligt
              driven? Det vill jag ha svar på av regeringen.
            </seg>
          </u>
          <note type="speaker" n="28978c80">
            Anf. 11 MARIANNE KIERKEMANN (m):
          </note>
          <u who="marianne_kierkemann_28d164" xml:id="i-286ef983d87da205-1" n="63da3bee">
            <seg n="a1b5ca65">
              Fru talman! Jag skulle vilja påminna Ylva Johansson om och påvisa
              att regeringen faktiskt har valt att vidta en massa åtgärder.
            </seg>
            <seg n="75e44d55">
              Med bakgrund i vikten av en säker äldreomsorg vill jag säga att
              med fler privata utförare får fler möjligheter att förverkliga
              sina drömmar om eget företag. Det tycker jag är bra. Med fler
              privata utförare får min mamma bättre möjligheter att välja men
              också att välja bort när hon inte är nöjd. Det tycker jag är ännu
              bättre. Med fler privata utförare blir det två vinnare. Det tycker
              jag är absolut bäst.
            </seg>
            <seg n="33a60d26">
              Fru talman! Angående meddelarfriheten vill jag än en gång påminna
              om fallet Halmstad. Det handlar om ett kommunalt drivet boende
              där man inte anmälde tydliga kränkningar.
            </seg>
            <seg n="b26fa3d3">
              Riksrevisionen har för oss tydliggjort att den statliga styrningen
              av kvaliteten i privat äldreomsorg har brister. Låt oss beakta
              det i vårt fortsatta arbete för en ännu bättre äldreomsorg! Tack
              för dagens debatt!
            </seg>
          </u>
          <note type="speaker" n="2bc657ed">
            Anf. 12 KENNETH JOHANSSON (c):
          </note>
          <u who="kenneth_johansson_2e0139" xml:id="i-1cdf8b91badbf321-1" n="6b63ba80">
            <seg n="0289d0ab">
              Fru talman! Jag tycker att dagens debatt har tydliggjort en del
              saker.
            </seg>
            <seg n="a24376d5">
              För det första: Äldre efterfrågar fler alternativ att välja på.
              Alliansen svarar att vi ska ställa höga krav och att det ska gälla
              oavsett om vården är offentligt, privat eller ideellt driven.
            </seg>
            <seg n="c47e37ec">
              För det andra: Det finns inga belägg för att privat vård skulle
              fungera sämre. I många fall är det snarare tvärtom genom att det
              blir tydligare i avtalsskrivningar vad det är för krav som vi
              ställer på varandra. Vi ser att det finns ideologiska skillnader
              mellan alliansen och oppositionen. Alliansen lyssnar på vad de
              äldre önskar och vill och anpassar ett utbud därefter medan oppositionen
              aningen föraktfullt pratar i termer av massiv privatisering.
            </seg>
            <seg n="5d5b1006">
              För det tredje: Riksrevisionen har gjort sina iakttagelser på
              förbättringsområden. Jag tycker att det är bra. Det är tydligt
              att ansvaret för de delarna ligger på den tidigare regeringen.
              Det är lättare att vara radikal i opposition.
            </seg>
            <seg n="fe0c3942">
              Jag tycker att vi har haft chansen från majoritetspartierna att
              visa att det nu händer mycket. Det har funnits konkreta svar på
              de frågor som har ställts. Riksrevisionens synpunkter kommer nu
              att behandlas. Det finns bedömningar, kommentarer och svar i de
              synpunkter som har förts fram. Det handlar om jämförelse av kvalitetsindikatorer,
              om tillsynsreformen, om utvecklande av lex Sarah och inte minst
              om LOV.
            </seg>
            <seg n="71bc3cc5">
              Fru talman! Vi måste kunna erbjuda valfrihet, trygghet och en
              äldreomsorg av hög av kvalitet.
            </seg>
          </u>
          <note type="speaker" n="3e2342e2">
            Anf. 13 TOBIAS KRANTZ (fp):
          </note>
          <u who="unknown" xml:id="i-af9472527c13f852-1" n="2af1d30f">
            <seg n="38505ae8">
              Fru talman! Det blir något märkligt att ta del av den här debatten
              när det finns så lite insikt i vad Riksrevisionen egentligen säger
              och vad det är som Riksrevisionen egentligen granskar. Thomas
              Nihlén använde en stor del av sitt anförande till att säga att
              han instämmer i Riksrevisionens kritik. Ylva Johansson och Elina
              Linna var inne på samma linje. Huvuddelen av kritiken handlar,
              som flera av oss har försökt påpeka ett antal gånger, om bristande
              åtgärder under den tid som Socialdemokraterna, Vänstern och Miljöpartiet
              styrde Sverige och hade kontrollen över svensk äldrepolitik.
            </seg>
            <seg n="f4e18e9c">
              Den intressanta frågan är: Om ni nu håller med om den kritik
              som Riksrevisionen riktar, vad drar ni själva för slutsatser för
              er egen politik? Jag har förstått att det pågår förnyelsearbete
              i de olika oppositionspartierna just nu. Ni ska förnya er politik
              på ett antal olika områden. Vad kan vi förvänta oss av Socialdemokraterna,
              Vänsterpartiet och Miljöpartiet när det gäller nytänkande i äldrepolitiken?
            </seg>
            <seg n="6606caea">
              Vad jag har förstått av dagens debatt verkar det mest vara så
              att man fortsätter att köra i de gamla invanda hjulspåren med
              kritik mot påstådda privatiseringar och kritik på ett antal punkter
              där vi känner igen den gamla vanliga visan.
            </seg>
            <seg n="c82fde1d">
              När det gäller den politik som förs i dag är det väldigt intressant
              att konstatera att Vänsterpartiet, Socialdemokraterna och Miljöpartiet
              konsekvent och helhjärtat röstade mot den nya lagstiftningen om
              valfrihetssystem. Den handlar om att sätta kvaliteten, och inte
              priset, i fokus. I den här lagstiftningen finns det inte några
              förbud mot att teckna kollektivavtal eller mot att det ska finns
              meddelarfrihet och annat.
            </seg>
            <seg n="704cbbc9">
              Ylva Johansson sade tidigare att ett antal ministrar har deklarerat
              att man ska göra saker och ting för att förbättra meddelarfriheten.
              Deklarationer är bra, Ylva Johansson, men handling är bättre.
            </seg>
          </u>
          <note type="speaker" n="1a969d11">
            Anf. 14 ELINA LINNA (v):
          </note>
          <u who="elina_linna_aed53b" xml:id="i-2b801fed06c89076-1" n="701be87d" next="i-84ced857f3306ba1-1">
            <seg n="39a774a4">
              Fru talman! Jag vädjar verkligen till regeringen och regeringspartierna:
              Ta ert ansvar! Sluta att anklaga den förra regeringen!
            </seg>
            <seg n="c453d69c">
              Ylva Johansson presenterade vilka ambitioner den förra regeringen
              hade hösten 2005 och vad man hade tänkt göra. Ni har tagit er
              an andra förslag som den förra regeringen lade fram, till exempel
              när det gäller den nationella utvecklingsplanen för äldreomsorgen.
              Varför inte fortsätta på den vägen? Det är ett problem med offentlig
              insyn och meddelarskydd när det gäller de privata utförarna.
            </seg>
            <seg n="55d132de">
              För ett år sedan hade vi en debatt med Beatrice Ask om den här
              frågan. Beatrice Ask uttalade sig då i interpellationssvaret till
              mig. Hon sade: För det första är det väldigt svårt att reglera
              all verksamhet offentlig och privat på samma sätt eftersom det
              finns så stora skillnader mellan verksamheterna. En sådan skillnad
              är att lojalitets- och tystnadsplikten på den privata arbetsmarknaden
              är avtalsreglerad.
            </seg>
            <seg n="d3e4b164">
              Jag undrar om anhöriga och de äldre känner till att det finns
              så stora skillnader. När vi talar här låter det som om det inte
              finns några skillnader mellan den privata och den kommunala äldreomsorgen.
              Vi tänker på innehållet. Lagarna har faktiskt också väldigt stor
              betydelse. Personalen vågar till exempel inte påtala bristerna.
            </seg>
            <seg n="cff0b313">
              Jag läste i tidningen vad personalen i en av de här privata äldreomsorgsverksamheterna
              tycker när de anonymt anmäler. Då säger de: Vi vill vara anonyma
              eftersom vi hela tiden blir hotade med att arbetsgivaren ska säga
              upp oss.
            </seg>
          </u>
          <note n="00dd08b0">
            Anf. 15 THOMAS NIHLÉN (mp):
          </note>
          <u who="elina_linna_aed53b" xml:id="i-84ced857f3306ba1-1" n="701be87d" prev="i-2b801fed06c89076-1">
            <seg n="a67edae1">
              Fru talman! Först vill jag vara väldigt tydlig med att Miljöpartiet
              har en positiv inställning till mångfald, valfrihet och privata
              aktörer inom vård och omsorg.
            </seg>
            <seg n="24487ae1">
              Vi vill skapa förutsättningar för att stärka kvalitetskontrollen
              och personalens rättigheter i den privata vården och omsorgen
              så att samma regler och lagstiftning ska gälla för både privata
              och offentliga vårdgivare. Att det tillskapas en konkurrensneutralitet
              mellan privat och offentlig vårdverksamhet är en självklarhet
              för oss i Miljöpartiet.
            </seg>
            <seg n="d48400e0">
              Jag vill också vara tydlig med vad Miljöpartiet vill. Vi föreslår
              att lagstiftningen förtydligas så att alla entreprenadavtal med
              privata utförare inom vård och omsorg ska omfatta personalens
              rätt till meddelarskydd. Vi föreslår också att all personal i
              all offentligt finansierad äldreomsorg ska rapportera missförhållanden
              till ansvariga i kommunen så att det blir offentligt. Det räcker
              inte att rapportera internt inom det privata företaget. Vidare
              föreslår vi att det tillsätts en ny utredning för att grundlagsskydda
              personalens meddelarskydd inom all offentligt finansierad vård
              och omsorg.
            </seg>
            <seg n="7d18d876">
              Om dessa förändringar genomförs skulle det ge våra äldre rätt
              till en bättre kvalitet i vården och omsorgen samt ge personalen
              rätt att berätta och använda sin erfarenhet i debatten.
            </seg>
          </u>
          <note type="speaker" n="1ed9b2c1">
            Anf. 16 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-55306948a5508b3a-2" n="876833ff">
            <seg n="62e0db1e">
              Fru talman! Jag visade i mitt förra inlägg på de tydliga skrivningarna
              i LOV för att man på ett bra sätt ska kunna säkra detta i avtalen.
              Att däremot gå in och i detalj lagstifta om innehållet i avtal
              är inte sätt som vi brukar använda. Det blir ganska trubbiga instrument
              om man gör på det sättet.
            </seg>
            <seg n="cf9e1bf1">
              Jag vill gärna svara Thomas Nihlén, som i sitt förra inlägg ställde
              en fråga om tillsynen. Vi skriver mycket tydligt att väldigt mycket
              av det som Riksrevisionen riktade kritik mot kommer vi att rätta
              till i samband med att vi lägger fram förslag om en ny tillsynsreform.
              Vi kommer att stärka tillsynen så att den blir effektivare och
              mer sammanhållen. Man ska kunna utöva tillsyn över hela vårdkedjan
              för de äldre, det vill säga socialtjänsten, äldreomsorgen och
              hälso- och sjukvården tillsammans. Det tillförs mer resurser,
              30 miljoner kronor ytterligare, från 2009. Staten tar över den
              löpande tillsynsverksamheten och tillståndsplikten från kommunerna.
            </seg>
            <seg n="e69c4bbf">
              Det är väldigt svårt att få en tillfredsställande tillsyn när
              det finns 21 länsstyrelser och 290 kommuner som ska svara för
              detta. Vi tror att det med den reform som kommer att genomföras
              2010 blir mer enhetligt, mer effektivt och mer omfattande. Jag
              tror att det är en väldigt viktig reform att få på plats.
            </seg>
            <seg n="2a81da9f">
              Sedan måste jag återvända till Ylva Johansson som säger att kvaliteten
              ska styra. Ja, precis så är det. Kvaliteten ska styra. Hur mäter
              vi det? Ni på vänstersidan missade världens chans att få en lagstiftning
              på plats där kvaliteten blir konkurrensmedlet. Detta sade ni nej
              till. Ni ville inte att de äldre skulle få välja och välja bort.
              Ni ville inte att personalen skulle kunna starta eget på ett enkelt
              sätt. Det möjliggör den här lagstiftningen också. Ni sade nej,
              nej, nej.
            </seg>
            <seg n="fd0b953c">
              Miljöpartiet säger här att man är för mångfald. Jag var väldigt
              förvånad över att ni bytte sida och bejakade vänstersidans nej.
              Det här är precis det ni har efterfrågat tidigare. Det är precis
              det här som ni har stått upp för tidigare.
            </seg>
            <seg n="7dee864b">
              Förvåningen är stor. Man säger en sak, att kvaliteten ska styra,
              men gör motsatsen. Varför har ni inte gjort mer själva om ni tycker
              det? Varför införde inte ni ett system med öppna jämförelser,
              som är så viktigt och verkligen driver kvalitetsutvecklingen.
              Vi har gjort det. Vi har satt en rad olika reformer, nya lagstiftningar
              och öppna jämförelser på plats för att öka kvaliteten, insynen
              och tillsynen i äldreomsorgen. Man ska kunna känna sig trygg när
              man blir gammal i vårt land. Det är därför vi jobbar så mycket
              och så intensivt med tillsynsfrågorna, kontrollfrågorna och kvalitetsfrågorna.
            </seg>
          </u>
          <note n="82014089">
            I detta anförande instämde Tobias Krantz (fp), Marianne Kierkemann
            (m) och Kenneth Johansson (c).
          </note>
          <note type="speaker" n="07ebf9c2">
            Anf. 17 YLVA JOHANSSON (s):
          </note>
          <u who="ylva_johansson_611fd6" xml:id="i-f8d90a4acd0c9932-3" n="ba670f77">
            <seg n="225097ba">
              Fru talman! I den nationella utvecklingsplan för äldreomsorgen
              som jag lade fram med stöd av Vänsterpartiet och Miljöpartiet
              våren 2006 föreslog vi just öppna jämförelser och kvalitetsregister.
              På den punkten är vi överens. Vi är också överens om förändringar
              och förbättringar av tillsynen. Det är inte där vi skiljer oss
              åt.
            </seg>
            <seg n="f64de98f">
              Vi skiljer oss åt när det gäller vilka krav man kan ställa på
              privata utförare som bedriver offentligt finansierad äldreomsorg.
              Där är statsrådet lite grann som prinsessan på ärten. Varför ska
              det vara så svårt att ställa krav också på de privata utförarna
              inom den offentligt finansierade äldreomsorgen? Ska det verkligen
              få vara tillåtet att vård och omsorg om svårt sjuka, sköra äldre
              ska få betraktas som företagshemligheter? Kan vi inte bli överens
              om att nej, det kan det aldrig få vara? Kan vi inte bli överens
              om att om man ska bedriva offentligt finansierad äldreomsorg måste
              man leva upp till vissa grundläggande krav om insyn och frihet?
              Kan vi inte vara överens om att vi behöver ha det så att den personal
              som arbetar inom äldreomsorgen fritt kan delta och använda sina
              erfarenheter från sitt arbete i debatten om äldreomsorgen? Det
              behöver vi för att utveckla äldreomsorgen.
            </seg>
            <seg n="3055a279">
              Det finns en konflikt mellan lojalitetsplikten och meddelarfriheten,
              och den är annorlunda om man jobbar i privat driven verksamhet
              jämfört med om man jobbar i en offentligt driven verksamhet. Det
              är det som är skiljelinjen oss emellan, och det är det vi nu debatterar.
            </seg>
            <seg n="998fd582">
              Vi i oppositionen har enigt talat om vad vi skulle göra om vi
              hade haft regeringsmakten nu. Vi hade krävt i lag att det i alla
              entreprenadavtal skulle skrivas in att personalen ska ha meddelarskydd.
              Vi hade krävt att man ska klargöra att all personal i äldreomsorgen,
              oavsett om det är offentlig eller privat, ska rapportera till
              kommunen och inte till sin närmaste chef när man har något att
              rapportera. Vi hade tillsatt en ny utredning om att grundlagsskydda
              personalens meddelarskydd.
            </seg>
            <seg n="d98a9632">
              Alla borgerliga företrädare här har sagt att ni välkomnar Riksrevisionens
              rapport, men, Maria Larsson, vad tänker ni göra?
            </seg>
          </u>
          <note type="speaker" n="a5b2a8b4">
            Anf. 18 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-e5e83990589fe68c-0" n="876833ff" next="i-61cf4ff5148790a8-0">
            <seg n="c7b9f83a">
              Fru talman! En kraftfull retorik kan inte dölja det faktum att
              man själv ingenting har gjort. Faran är dessutom att ni skrämmer
              upp de äldre med ert resonemang.
            </seg>
            <seg n="2ab377c3">
              Det finns inte någon anledning till oro, tvärtom. Vi har tagit
              ett stort ansvar. Vi har sett till att skapa lika villkor för
              personalen. Det är naturligtvis inte som Ylva Johansson nu beskriver
              att företagshemligheter kan hindra en lex Sarah-anmälan. Så är
              det inte.
            </seg>
            <seg n="2ea77547">
              Det är naturligtvis så att alla missförhållanden, såväl små som
              stora, ska anmälas, och med de nya föreskrifterna står det tydligt
              att de ska till socialnämnden. Kommunerna har ansvaret. Det stämmer
              inte, det som Ylva Johansson står här och säger under högljudda
              former.
            </seg>
            <seg n="b98de9cb">
              Vi säkrar upp. Vi tar ansvar. Vi ser till att det blir lika villkor.
              Vi ser till att det blir en kvalitetskontroll av äldreomsorgen
              och framför allt att de äldre själva också får vara med och bedöma
              kvaliteten. Det kommer att ske under hösten, och det är en väldigt
              viktig del.
            </seg>
            <seg n="eb9cf09e">
              Vi räknar med de äldre själva och att de kan och vill bestämma
              själva, och de ska få det i alliansens Sverige tyvärr inte i Vänsterns
              Sverige.
            </seg>
            <seg n="c0da0cef">
              Man ska kunna vara trygg med att bli gammal i vårt land. Det
              är det vi försöker säkra med en äldreomsorg med god kvalitet,
              en bra tillsynsorganisation, lika villkor och stora möjligheter
              också för personalen.
            </seg>
          </u>
          <note n="40a61734">
            Överläggningen var härmed avslutad.
          </note>
          <note n="784dae26">
            2 § Anmälan om fördröjda svar på interpellationer
          </note>
          <note n="16481bd1">
            Till riksdagen hade inkommit följande skrivelser:
          </note>
          <note n="25fd690d">
            Interpellation 2008/09:119
          </note>
          <note n="0c954320">
            Interpellation 2008/09:119 Kronofogdemyndigheten
          </note>
          <note n="19850f80">
            Interpellationen kommer att besvaras den 16 december 2008.
          </note>
          <u who="nina_larsson_c91cec" xml:id="i-61cf4ff5148790a8-0" n="876833ff" prev="i-e5e83990589fe68c-0">
            <seg n="194f4c49">
              Skälet till dröjsmålet är andra åtaganden som inte gått att ändra
              på.
            </seg>
            <seg n="f3de531e">
              Skälet till dröjsmålet är försenad handläggning.
            </seg>
            <seg n="a0410eb7">
              Skälet till dröjsmålet är sedan tidigare inbokade arrangemang
              och resor som inte går att flytta på.
            </seg>
            <seg n="a0410eb7">
              Skälet till dröjsmålet är sedan tidigare inbokade arrangemang
              och resor som inte går att flytta på.
            </seg>
          </u>
          <note n="50ca9657">
            Erik Nymansson
          </note>
          <note n="18f0e2ed">
            Interpellation 2008/09:121
          </note>
          <note n="b944139a">
            Interpellation 2008/09:121 Utbetalning av aktivitetsstödet
          </note>
          <note n="9ba9829e">
            Interpellationen kommer att besvaras tisdagen den 20 januari
            2009.
          </note>
          <note n="1bcc0401">
            Karin Renman
          </note>
          <note n="6ec64fa9">
            Interpellation 2008/09:132
          </note>
          <note n="887df912">
            Interpellation 2008/09:132 Kvotering för jämställda styrelser
          </note>
          <note n="f6350fce">
            Interpellationen kommer att besvaras fredag den 5 december 2008.
          </note>
          <note n="c01e1fc7">
            Cecilia Bergman
          </note>
          <note n="4e3c8dc0">
            Interpellation 2008/09:134
          </note>
          <note n="797ad5c1">
            Interpellation 2008/09:134 ID-kort för folkbokförda i Sverige
          </note>
          <note n="f6350fce">
            Interpellationen kommer att besvaras fredag den 5 december 2008.
          </note>
          <note n="c01e1fc7">
            Cecilia Bergman
          </note>
          <note n="c5666444">
            3 § Svar på interpellation 2008/09:94 om internationellt förbud
            mot klustervapen
          </note>
          <note type="speaker" n="705dcaff">
            Anf. 19 Utrikesminister CARL BILDT (m):
          </note>
          <u who="unknown" xml:id="i-af9472527c13f852-2" n="2af1d30f">
            <seg n="f348b056">
              Fru talman! Olle Thorell har frågat mig om jag ämnar vidta några
              åtgärder för att Sverige ska underteckna avtalet om förbud mot
              klustervapen i Oslo i december.
            </seg>
            <seg n="c66d0a58">
              Som jag tidigare konstaterat i kammaren kan klusterammunition
              skapa och har skapat allvarliga humanitära problem. Därför har
              det varit Sveriges övergripande målsättning att få till stånd
              en ambitiös och effektiv internationell reglering av klusterammunition.
              Ett led i detta arbete har varit vårt stöd och vår medverkan i
              den så kallade Osloprocessen. Denna har nu lett fram till konventionen
              om klusterammunition som öppnas för undertecknande i Oslo den
              3 december. Sverige kommer då att underteckna.
            </seg>
            <seg n="1f80d458">
              Sverige har också sedan länge stött arbetet kring klusterammunition
              inom ramen för FN:s konvention (1980) om konventionella vapen,
              CCW, en ramkonvention med bifogade protokoll som syftar till att
              förbjuda eller begränsa användningen av vapenkategorier som kan
              anses vara ytterst skadebringande eller har urskillningslösa verkningar.
            </seg>
            <seg n="95f337e4">
              Ett antal länder med betydande arsenaler av klusterammunition
              enligt vissa beräkningar omkring 90 procent av världens totala
              innehav står utanför den process som lett till konventionen om
              klusterammunition. Flera av dessa länder medverkar däremot i arbetet
              inom CCW. Dit hör USA, Ryssland, Kina, Sydkorea, Indien, Pakistan,
              Israel med flera. Sverige kommer därför att fortsatt vara pådrivande
              i CCW-förhandlingarna.
            </seg>
          </u>
          <note type="speaker" n="d0cbb03d">
            Anf. 20 OLLE THORELL (s):
          </note>
          <u who="olle_thorell_02f196" xml:id="i-5d258407da210593-0" n="921a4c48">
            <seg n="d73b35da">
              Fru talman! Låt mig börja med att tacka utrikesministern för
              svaret. Beskedet att regeringen äntligen beslutat att skriva under
              det internationella förbudet mot klustervapen är förstås välkommet,
              inte bara för oss som drivit frågan i riksdagen utan också för
              alla de organisationer och enskilda som varit engagerade i frågan.
            </seg>
            <seg n="0835ae98">
              Osloavtalet är ett av de viktigaste nedrustningsavtalen på många
              år. Vi socialdemokrater ser det som självklart att Sverige med
              sin långa tradition inom nedrustningsområdet ska ansluta sig till
              det.
            </seg>
            <seg n="68ede0a4">
              Som utrikesministern sade i sitt svar är detta en vapentyp som
              kan skapa allvarliga humanitära problem. Det är minst sagt en
              underdrift. Klustervapen har orsakat tusentals fullständigt onödiga
              civila dödsoffer under många år. 98 procent av offren för klustervapen
              är civila, ofta kvinnor och barn. Utöver detta har ytterligare
              flera tiotusentals skadats med men för livet som följd. Dessutom
              är röjningsarbetet inte bara extremt farligt utan också mycket
              kostsamt.
            </seg>
            <seg n="663bb50e">
              I bland annat Laos, Afghanistan, Libanon, Kosovo och nu senast
              i Georgienkonflikten har dessa vapen använts. Miljontals blindgångare
              ligger fortfarande kvar och skördar än i dag dödsoffer.
            </seg>
            <seg n="37b469d6">
              När jag lämnade in den här interpellationen hade regeringen ännu
              inte lämnat besked om man skulle skriva under eller inte. Nu ska
              man göra det, och det är bra. Då kunde man ju tro att allt är
              frid och fröjd, men en hel del frågetecken kvarstår. Jag skulle
              därför vilja be utrikesministern att räta ut dem.
            </seg>
            <seg n="fac599f9">
              Ett enigt utrikesutskott och fredsrörelsen har under hela Osloprocessens
              gång krävt ett större engagemang och tydligare besked från regeringen
              om att Sverige vill gå i täten för det här avtalet. I stället
              har regeringen, inte minst utrikesministern, ifrågasatt betydelsen
              av Osloprocessen, under en tid verkat för undantag för bombkapsel
              90 och under hela sommaren och hösten inte velat lämna besked
              om man kommer att skriva under eller inte.
            </seg>
            <seg n="635a1abd">
              Vi välkomnar, som sagt, det positiva besked som sent omsider
              kom, men regeringens och utrikesministerns senfärdighet och tidigare
              skepsis väcker en del oro, särskilt om man betänker hur avtalet
              är formulerat. Det är nämligen så att bara för att man skriver
              under avtalet är saken inte klar med detta. Avtalet måste också
              ratificeras, och tidsgränsen för det är satt till 8 år. Med tanke
              på att regeringen tidigare inte haft direkt bråttom med den här
              frågan undrar jag: Hur snabbt kommer Sverige att ratificera Osloavtalet?
            </seg>
            <seg n="20dfc944">
              En annan del av avtalet gäller förstörelse av egna klustervapen.
              Vi har den svenska bombkapsel 90. Hur många det finns är sekretessbelagt,
              och när de skulle kunna komma till användning är åtminstone för
              mig en gåta. Enligt Osloavtalet har man även här 8 år på sig att
              förstöra dem, med möjlighet till förlängning i ytterligare 8 år,
              alltså totalt 16 år. Frågan blir självklart: Hur snart kommer
              skrotningen av bombkapsel 90 att inledas?
            </seg>
            <seg n="880a0871">
              Vi socialdemokrater förväntar oss att regeringen så snart det
              bara är möjligt ratificerar avtalet. Processen i riksdagen torde
              vara ganska okomplicerad, eftersom vi är tämligen eniga över blockgränserna.
              För att avtalet ska träda i kraft krävs att 30 länder ratificerat
              det. Målsättningen är att det ska kunna ske senast den 30 juni
              nästa år.
            </seg>
            <seg n="a4fc0238">
              Vi anser att det är dags att ta täten i Osloprocessen i stället
              för att motvilligt bara hänga på längst bak i kön. Vi menar att
              regeringen ska se till att Sverige kan vara ett av dessa 30 länder.
              Kommer utrikesministern att verka för det?
            </seg>
          </u>
          <note type="speaker" n="ed9b0d78">
            Anf. 21 Utrikesminister CARL BILDT (m):
          </note>
          <u who="unknown" xml:id="i-af9472527c13f852-3" n="2af1d30f">
            <seg n="3d7d6b01">
              Fru talman! Olle Thorells lite snäva beskrivning av regeringens
              aktivitet i ärendet är inte alldeles felaktig. Det har sin bakgrund
              i det som jag erinrar om i interpellationssvaret, nämligen att
              Osloprocessen nu leder fram till en konvention som inte omfattar
              90 procent av världens klustervapen och som förmodligen omfattar
              100 procent av dem som har använt sådana vapen, men däremot inte
              omfattar 100 procent av dem som har använt klustervapen i modern
              tid. Det innebär inte att dess symboliska betydelse ska underskattas,
              men om man tror att det är ett avgörande framsteg för att bli
              av med klustervapen tror jag faktiskt att man gör ett misstag.
            </seg>
            <seg n="c2863df4">
              Det är därför jag hela tiden när vi diskuterar detta i denna
              kammare understryker och fortsätter att göra det nu behovet av
              förhandlingar inom FN-ramen, där alla är med. Det innebär självfallet
              att de förhandlingarna är mycket svårare. Det är svårare att få
              länder som har klustervapen att avskaffa dem än att få länder
              som inte har klustervapen att underteckna ett avtal om att avskaffa
              dem. Det ligger i sakens natur.
            </seg>
            <seg n="0643a791">
              Det finns ett antal länder som har olika klusterammunition och
              som också omfattas av detta avtal. Norge och Sverige har gjort
              olika typer av prövningar. Finland har gjort en annan prövning
              och som bekant kommit till en annan slutsats. Ammunition som uppfyller
              kriterierna för klusterammunition spelar nämligen en mycket väsentlig
              roll i det finska försvaret, och därför kommer Finland inte att
              underteckna. Norge har gjort vissa avvägningar.
            </seg>
            <seg n="fe575f77">
              På frågan när vi kommer att ratificera avtalet är väl svaret
              att vi nu får be Försvarsmakten att titta på detta. Olle Thorell
              säger att han inte kan förstå när vi ska använda bombkapsel 90.
              Den ska vi använda om Sverige anfalls. Så enkelt är det. Det är
              ett vapen som ligger i förråd till dess att vi behöver försvara
              Sveriges territoriella integritet. Det är inte aktuellt de närmaste
              veckorna, försiktigt uttryckt, men vi har ett försvar för den
              eventualiteten.
            </seg>
            <seg n="e4beb9d3">
              Detta är ett vapensystem som för vissa typer av insatser är av
              central betydelse. Då måste vi skaffa ett annat vapensystem för
              att ersätta det. Ett icke oväsentligt antal hundra miljoner kronor
              måste tillföras för att ta fram ett vapensystem som klarar av
              den typen av målbild som är aktuell i det här sammanhanget. Det
              måste vi be försvaret att titta på, vilket i sin tur påverkar
              tidpunkten för när vi kan ersätta bombkapsel 90 med ett nytt vapensystem
              som uppfyller de krav vi har i det svenska försvaret.
            </seg>
            <seg n="38dac59c">
              Jag ser inte detta som ett problem i något större nedrustningssammanhang
              av den enkla anledningen att bombkapsel 90 är i moratorium till
              dess att någon anfaller Sverige, och om någon anfaller Sverige
              tror jag att vi har aningen större problem att syssla med än just
              detta.
            </seg>
          </u>
          <note type="speaker" n="2bda732c">
            Anf. 22 OLLE THORELL (s):
          </note>
          <u who="olle_thorell_02f196" xml:id="i-5d258407da210593-1" n="921a4c48">
            <seg n="d46fdc45">
              Fru talman! Det var intressant att höra Carl Bildts svar, men
              mina frågor kvarstår.
            </seg>
            <seg n="d2dc9cd6">
              För det första: Hur snabbt kommer avtalet att ratificeras? Vi
              vill att Sverige ska vara ett av de första 30 länderna som medverkar
              till att avtalet träder i kraft. Kommer utrikesministern att verka
              för det?
            </seg>
            <seg n="8a917202">
              För det andra: Hur snart kommer man att börja skrota bombkapsel
              90? Jag förstår mycket väl att Försvarsmakten har invändningar
              mot det, men jag tycker att regeringen ändå borde kunna presentera
              en tidsplan för detta. Det är nämligen ett onödigt, omodernt och
              omänskligt vapen, och invasionshotet mot Sverige är inte direkt
              överhängande.
            </seg>
            <seg n="99960cfb">
              Låt mig ta upp en annan sak. I Oslo samlas på tisdag 105 länder
              för att underteckna detta historiska avtal. 47 ministrar kommer
              att delta. Fyra statsministrar kommer att vara närvarande. Utrikesministrarna
              från bland annat Frankrike, Tyskland och Storbritannien tycker
              att det är så viktigt att de kommer att representera sina länder.
              Jag undrar vem som kommer att representera Sverige. Kommer Carl
              Bildt att själv delta? Vi tycker att det vore lämpligt och ett
              sätt för Sverige att visa att vi helhjärtat stöder Osloprocessen.
            </seg>
            <seg n="cc541d71">
              Låt mig också säga något om att få alla länder att ansluta sig
              till ett förbud och FN:s konvention om konventionella vapen, CCW.
              Naturligtvis vore det bra om alla länder var med på tåget från
              början, om de stora användarna och tillverkarna fanns med i ett
              allomfattande avtal. Faktum är att det varit i princip omöjligt
              att enas om några som helst texter om klustervapen i den processen.
              Häromveckan, jag tror det var förra fredagen, havererade samtalen
              helt och hållet. Man sade att man ska börja tala igen nästa år.
              Jag tror att om Osloprocessen inte hade funnits hade man kanske
              inte ens försökt komma fram till en text. Det är klart att Osloprocessen
              är betydelsefull.
            </seg>
            <seg n="b8a4c18f">
              Självklart ska Sverige vara drivande i FN-processen, och utrikesministern
              har rätt i att en stor del av innehavet av klustervapen finns
              utanför Osloprocessen. Jag förstår dock inte varför man inte kan
              göra två saker samtidigt och tycka att båda är viktiga.
            </seg>
            <seg n="ee0889f3">
              Osloprocessen kan liknas vid den process som satte i gång förbudet
              mot personminor, den så kallade Ottawaprocessen. Inte heller där
              var de stora användarna med från början. Även där var det opinionsbildning
              och ett starkt engagemang från många organisationer som gjorde
              att avtalet kunde ros i hamn. Ottawaprocessen har lett till att
              bruket av personminor nästan helt har upphört. Även om ett fåtal
              länder fortfarande står utanför har vapentypen personmina blivit
              så stigmatiserad att den i princip inte längre används. Det är
              inte helt osannolikt att Osloprocessen kan ha samma inverkan på
              bruket av klustervapen som Ottawaprocessen hade på bruket av personminor.
            </seg>
            <seg n="1b5834e5">
              Utrikesministern talar i sitt interpellationssvar om en ambitiös
              och effektiv reglering av klustervapen. Jag skulle vilja veta
              hur regeringen konkret tänker agera för att få fler länder att
              ansluta sig till Osloavtalet och hur man tänker agera inom FN-systemet
              och CCW för att få i gång de samtalen.
            </seg>
          </u>
          <note type="speaker" n="9ead7966">
            Anf. 23 Utrikesminister CARL BILDT (m):
          </note>
          <u who="unknown" xml:id="i-af9472527c13f852-4" n="2af1d30f">
            <seg n="2d5b541b">
              Fru talman! Vad gäller den senare delen är det ingen tvekan om
              att CCW-processen är det som kan leda till avgörande framsteg,
              för den omfattar dem som faktiskt har och använder klustervapen
              medan Osloprocessen till stor del, men inte enbart, handlar om
              länder som inte har det.
            </seg>
            <seg n="501fabfd">
              Det är fråga om vapensystem som vissa av dessa länder nog kommer
              att ha svårigheter att göra sig av med, men det handlar till stor
              del också om definitionsfrågor, vad som är ett klustervapen och
              vad som inte är det. Det har varit en stor fråga i Osloprocessen
              och är det i CCW-processen. Med vidare definitioner hade andra
              vapensystem i Sverige kommit in i detta sammanhang.
            </seg>
            <seg n="a1485f78">
              Med en definition som uteslutande hade gällt de klustervapen
              som orsakat uppmärksamhet i den internationella debatten på grund
              av Kosovo, Laos, Libanon eller Irak för att nu ta de senaste exemplen
              hade bombkapsel 90 över huvud taget icke varit ifrågasatt. Det
              har hela tiden varit ett gränsfall, alltså om det är ett klustervapen
              i den mening som man har diskuterat i de här sammanhangen. Dessutom
              blir frågan om artilleriammunition med substridsdelar också är
              att betrakta som klustervapen eller inte.
            </seg>
            <seg n="eabb83d8">
              Detta må vara tekniskt, men man måste vara noggrann när man sysslar
              med den här typen av frågor. Det är sådana frågor som vi har anledning
              att driva och föra fram för att steg för steg begränsa användningen.
            </seg>
            <seg n="073cf07f">
              Olle Thorell talade om omänskliga vapen. Jag har alltid svårt
              med det, och det beror väl på att jag varit i en del krig och
              kunnat konstatera att jag ännu inte upptäckt de mänskliga vapnen,
              tyvärr. Nästan alla vapen är utformade för att döda, gärna direkt
              om det anses mänskligare. De flesta vapen dödar dock inte direkt,
              utan de dödar och skadar även civila. Att vi utnämner vissa vapen
              till omänskliga och andra till mänskliga har jag haft lite svårigheter
              med. De är alla omänskliga. Den viktiga insatsen är därför att
              begränsa bruket av vapen över huvud taget genom att begränsa olika
              typer av konflikter.
            </seg>
            <seg n="9851187c">
              Vi har ett svenskt försvar för att värna vårt eget land och skapa
              trygghet för det svenska folket. I det ingår en lång rad vapen
              som är grymt omänskliga, eftersom de kommer att döda. De är avsedda
              för att döda, och det sker på lite olika sätt. Jag och vi alla
              hoppas innerligt att de aldrig kommer att användas. Men de är
              där för att säkra vår frihet och stabiliteten i det nordeuropeiska
              området. Att säga att vissa är mänskliga och andra omänskliga
              har jag personligen lite svårt för.
            </seg>
            <seg n="0abfc2ac">
              När kommer vi att ratificera Osloavtalet? Det hänger på utvärderingsarbetet,
              som jag meddelade. Vi ska nu värdera hur detta kan ske när det
              gäller att ersätta BK 90 med ett annat vapensystem som kan få
              ungefärligen motsvarande prestanda, för vi behöver det för att
              kunna klara av de mål som bland annat riksdagen har satt upp vad
              gäller möjligheten att försvara Sverige. Det är någonting som
              kräver både teknik och finansiering. Det kan röra sig om kostnader
              i storleksordningen ½ miljard kronor som ska tas fram i en försvarsbudget.
              Det är inte alldeles utan sina problem. Den frågeställningen kan
              bara viftas bort av dem som inte har någon omsorg om Sveriges
              försvar över huvud taget, till vilka jag icke vill räkna företrädare
              för det socialdemokratiska partiet. Det vill jag säga i detta
              sammanhang.
            </seg>
            <seg n="62c6c612">
              Jag kan alltså inte lämna något alldeles konkret svar på frågan.
              Detta är beroende av utvärdering. Jag återkommer gärna. Jag kan
              säga att vi kommer att spela en pådrivande roll i CCW-processen.
              Den är i detta sammanhang alldeles avgörande.
            </seg>
          </u>
          <note type="speaker" n="ac081c6e">
            Anf. 24 OLLE THORELL (s):
          </note>
          <u who="olle_thorell_02f196" xml:id="i-5d258407da210593-2" n="921a4c48">
            <seg n="06a4c395">
              Fru talman! Jag vill tacka utrikesministern för debatten och
              de besked han har lämnat, även om jag tycker att de lämnar en
              del övrigt att önska.
            </seg>
            <seg n="7e459857">
              Givetvis finns det inga mänskliga vapen, inga snälla vapen. Vapen
              är till för att döda. Definitionsfrågan är svår, men här har ändå
              105 länder inklusive Sverige kommit överens om att dessa vapen
              är särskilt omänskliga och hemska. De ska inte användas.
            </seg>
            <seg n="bf45608d">
              Försvarsmakten hade minsann haft tid på sig att ta fram alternativ
              om regeringen från början hade varit med på tåget och gått in
              för att skriva under avtalet redan från dag ett. Nu är man sent
              ute, men jag tycker fortfarande att vi kan kräva att Sverige ska
              vara ett av de första 30 länder som ratificerar avtalet.
            </seg>
            <seg n="f46af368">
              Jag vill än en gång betona att vi socialdemokrater välkomnar
              beslutet att skriva under Osloavtalet. Det är bra. Men nu är det
              upp till bevis. Vi kommer att fortsätta att bevaka hur regeringen
              implementerar Osloavtalet. Vi förväntar oss att ratificeringen
              sker och en tidsplan för skrotningen av BK 90 upprättas så snart
              det bara går.
            </seg>
            <seg n="36bda3f4">
              Vi hoppas också att regeringen kommer att verka med kraft för
              att Osloavtalet ratificeras av så många länder som möjligt. Förhoppningsvis
              är det här avtalet ett första steg i ett allomfattande förbud
              som gör att den här typen av förrädiska och urskillningslösa vapen
              aldrig mer kommer att användas. Vi anser att det är dags för Sverige
              att ta täten i det arbetet.
            </seg>
          </u>
          <note type="speaker" n="73218b2d">
            Anf. 25 Utrikesminister CARL BILDT (m):
          </note>
          <u who="unknown" xml:id="i-af9472527c13f852-5" n="2af1d30f">
            <seg n="dcc2781c">
              Fru talman! Jag hoppas att jag också kan räkna med att Socialdemokraterna
              kommer att ge ett starkt stöd till det fortsatta arbetet inom
              CCW-processen. Det som jag tror att vi är relativt överens om
              är att det kan låta heroiskt men kanske är mindre heroiskt att
              nedrusta Sverige. Det är svårare i detta fall att nedrusta USA,
              Israel, Ryssland eller Kina, de som faktiskt är användare av klustervapen.
              Men det är det som är det viktiga för att komma åt vapen som inte
              är mer eller mindre omänskliga men som har en blindgångarproblematik.
              Det är inte vapnet i sig utan blindgångarproblematiken som egentligen
              skapar problem när det gäller klustervapen, en blindgångarproblematik
              som vi övertar vad gäller andra vapen. Artilleriammunition av
              äldre karaktär är egentligen farligare från denna utgångspunkt
              än bombkapslar och denna typ av klusterammunition är.
            </seg>
            <seg n="a9d8595f">
              Vad gäller tidsplanen gav jag inget konkret besked. Så var det.
              Olle Thorell säger att vi ska återkomma med en tidsplan angående
              skrotning av BK 90. Jag vill gärna återkomma med en tidsplan om
              skrotning och ersättning samtidigt. Det är det som gör att jag
              tror att vi ömsesidigt ska titta lite på när vi kan ta fram det
              systemet. Det är inte gjort i en handvändning. Jag tror att vi
              talar om en process som kan vara ett decennium och om kostnader
              i storleksordningen väl över ½ miljard för att göra detta. Det
              är ett rätt betydande åtagande som vi gemensamt har gjort.
            </seg>
            <seg n="3cba4fab">
              Vi som bryr oss om svensk säkerhetspolitik har en skyldighet
              att se till att vi får ett ersättningssystem. Det är åtskilliga
              länder som arbetar på detta, till exempel Tyskland. Jag tror att
              det faktum att Finland över huvud taget inte undertecknar avtalet
              har att göra med att de kommer att ägna betydande tid åt att se
              efter om ersättningssystem är möjliga innan de går in på detta.
              Vi har anledning att både tekniskt och politiskt samverka med
              dem, för all del också med Norge, som har ett motsvarande problem
              när det gäller att finna ersättningssystem i sin försvarsmakt.
            </seg>
          </u>
          <note n="40a61734">
            Överläggningen var härmed avslutad.
          </note>
          <note n="3b19f669">
            4 § Svar på interpellation 2008/09:142 om kvinnors situation
            i Iran
          </note>
          <note type="speaker" n="4a638b0e">
            Anf. 26 Utrikesminister CARL BILDT (m):
          </note>
          <u who="unknown" xml:id="i-af9472527c13f852-6" n="2af1d30f">
            <seg n="7ba2a49e">
              Fru talman! Amineh Kakabaveh har frågat mig vilka initiativ jag
              avser att vidta inom EU under det kommande svenska ordförandeskapet
              för att EU:s kritiska dialog särskilt ska ta upp kvinnors situation
              i Iran. Vidare frågar Amineh Kakabaveh hur en sådan dialog kan
              samordnas med USA:s Iranpolitik och föras inom FN:s ram.
            </seg>
            <seg n="007c6c47">
              Såsom jag tidigare har anfört, bland annat i svaren på ett antal
              interpellationer samt i flera svar på skriftliga frågor, ser regeringen
              med oro på den försämring av situationen för de mänskliga rättigheterna
              som under det senaste året skett i Iran. Detta gäller inte minst
              de återkommande och ofta långtgående kränkningarna av kvinnans
              rättigheter. Att verkställa dödsstraff genom stening är, som Amineh
              Kakabaveh uttrycker det, särskilt barbariskt och strider klart
              och tydligt mot de grundläggande principerna om åtnjutande av
              de mänskliga rättigheterna.
            </seg>
            <seg n="d67aaeef">
              Europeiska unionen och den svenska regeringen tar därför i uttalanden
              och diplomatiska kontakter med iranska företrädare löpande upp
              den iranska regeringens skyldighet att respektera och uppfylla
              de konventioner om skydd för de mänskliga rättigheterna som Iran
              anslutit sig till och ratificerat, inklusive skyldigheten att
              säkerställa kvinnors åtnjutande av de mänskliga rättigheterna.
            </seg>
            <seg n="122a3de2">
              Fru talman! Ett samlat internationellt tryck är det som har bäst
              möjlighet att påverka Iran, ty ett splittrat och oenigt internationellt
              samfund är något som regimen i Iran kan använda till sin fördel.
            </seg>
            <seg n="38e79017">
              Inom ramen för det arbete med att förbättra förverkligandet av
              de mänskliga rättigheterna som pågår vid FN:s generalförsamling
              i New York samt FN:s råd för mänskliga rättigheter i Genève har
              vi bland annat påtalat utvecklingen i Iran. Europeiska och nordamerikanska
              synpunkter och värderingar är i detta sammanhang alltsomoftast
              samstämmiga.
            </seg>
            <seg n="9abea641">
              Fru talman! Som jag konstaterade i interpellationsdebatten med
              Amineh Kakabaveh i våras är Europeiska unionens, Sveriges och
              det övriga internationella samfundets möjligheter att framgångsrikt
              utöva påtryckningar mot Iran något begränsade. Europeiska unionens
              kritiska dialog med Iran övergick i slutet av 90-talet till att
              bli en mer allomfattande dialog, som också inkluderade en särskild
              dialog om de mänskliga rättigheterna. Detta dialogformat har dessvärre
              inte varit särskilt effektivt under senare år, då det internationella
              samfundets förhållande till Iran dominerats av frågan om Irans
              ambitioner med sitt kärntekniska program. Iran vägrar fortfarande
              att återuppta den särskilda MR-dialogen med Europeiska unionen,
              som i praktiken varit fryst av Iran sedan 2004.
            </seg>
            <seg n="4359f421">
              Precis som Amineh Kakabaveh är jag övertygad om att en politisk,
              ekonomisk och diplomatisk isolering av Iran inte skulle gynna
              utvecklingen i landet, snarare tvärtom. Utan fortsatta kontakter
              via diplomatiska kanaler och politiskt besöksutbyte mister vi
              möjligheterna till förståelse och till att framföra vår kritik.
            </seg>
            <seg n="6ec8ef14">
              Under det svenska EU-ordförandeskapet hösten 2009 kommer regeringen
              att fortsätta arbetet för att stärka folkrätten och de mänskliga
              rättigheterna. Det ligger lite framåt i tiden, så exakt hur vi
              kommer att agera där får vi nog återkomma till.
            </seg>
          </u>
          <note type="speaker" n="f0b7ad1a">
            Anf. 27 AMINEH KAKABAVEH (v):
          </note>
          <u who="amineh_kakabaveh_cbd776" xml:id="i-dbcb1dd8edef95f4-0" n="0ef152a0">
            <seg n="58c4feba">
              Fru talman! Jag skulle först vilja tacka utrikesministern för
              svaret. Det gläder mig att utrikesministern delar min uppfattning
              när det gäller utvecklingen i Iran. Likaså gläder det mig att
              utrikesministern förklarar att det som har bäst möjligheter att
              påverka Iran är ett enigt uppträdande och inte ett splittrat och
              oenigt världssamfund. På den punkten är jag och utrikesministern
              fullkomligt eniga.
            </seg>
            <seg n="d07dbac4">
              Men vad jag är ute efter är naturligtvis inte bara att vi ska
              vara eniga om bedömningen av regimen i Iran. Vad jag är ute efter
              är ett enigt handlande från världssamfundets sida när det gäller
              Iran och kampen mot brotten som begås mot mänskliga rättigheter
              i landet.
            </seg>
            <seg n="4eaa82c6">
              Som utrikesministern påpekar har det kommit nya signaler från
              USA när det gäller Iran. Redan innan Barack Obama installerats
              som president förklarade man att man inte ska konfrontera sina
              motståndare utan föra dialog med dem.
            </seg>
            <seg n="ad50f5c2">
              Fru talman! Det är stor skillnad mellan Obamas proklamerade hållning
              och den tidigare Bushadministrationens. Den tidigare administrationen
              förde en konfrontationspolitik gentemot Iran, vilket gjorde den
              iranska regimen än mer aggressiv, allt mindre möjlig att tala
              med. Den bet sig fast i en hård och brutal politik mot mänskligheten.
              Bushadministrationens politik visade sig inte leda någon vart.
              Det hjälpte inte ens med krigshot. Hotar man med krig blir den
              hotade regimen inte villig till några eftergifter. Europa har
              varit för ineffektivt och USA alltför hotfullt i sin politik mot
              Iran, anser jag.
            </seg>
            <seg n="ae784d0a">
              Fru talman! Nu finns en möjlighet till ett enigt uppträdande.
              Det är både angeläget och bråttom att göra något när det gäller
              mänskliga rättigheter, framför allt kvinnors rättigheter i Iran.
              Precis som utrikesministern säger fortsätter det grymma förtrycket
              av kvinnor i landet. De fängslas, hängs och stenas. Kvinnor piskas
              för att de inte täcker hela håret på sitt huvud. Minderåriga avrättas
              offentligt. Vad det handlar om är könsapartheid.
            </seg>
            <seg n="3f687514">
              Fru talman! I Dagens Nyheter kunde vi i går läsa att människorättsaktivisten
              Farzad Kamanger dömts till döden och ska avrättas. Han är inte
              ensam. Dagligen får jag nyheter och brev om oppositionella författare,
              kritiska journalister med flera som mördas. Ett av exemplen är
              från i går kväll, Shahnaz Gholami, som är journalist och mamma
              till en tvååring. Hon sitter fängslad på obestämd tid därför att
              hon har skrivit artiklar om kvinnors situation i Baluchistan,
              en del av Iran.
            </seg>
          </u>
          <note type="speaker" n="89905dfe">
            Anf. 28 Utrikesminister CARL BILDT (m):
          </note>
          <u who="unknown" xml:id="i-af9472527c13f852-7" n="2af1d30f">
            <seg n="3f381851">
              Fru talman! Från tidigare interpellationsdebatter vet vi ju att
              vi i grunden gör samma bedömning av de här frågorna. Det hindrar
              inte att det har ett mycket stort värde att de också diskuteras
              i Sveriges riksdag.
            </seg>
            <seg n="a237396e">
              Iran är bland de länder i världen som avrättar flest personer.
              Kina toppar listan, men Iran ligger mycket tydligt på plats nr
              2. Det är svårt att ha några exakta siffror, men om man håller
              sig till Amnesty Internationals uppgick antalet kända avrättningar
              2007 till 317. Det är en mycket hög siffra. Uppgifterna för 2008
              varierar, men de ligger med all sannolikhet i intervallet mellan
              200 och 300 personer.
            </seg>
            <seg n="64568cb3">
              Det vi har reagerat mot speciellt är som bekant, utan att värdera
              detta alltför mycket, de fall där man till och med använder stening
              som avrättningsmetod. Det är ett barbari som går utöver det barbari
              som dödsstraffet i sig innebär. Där reagerar Europeiska unionen,
              och där reagerar Sverige.
            </seg>
            <seg n="04756677">
              Det har varit ett moratorium med detta. Men under denna vecka
              till exempel har en kvinna av allt att döma avrättats genom stening
              i Iran. Vi förde upp detta i en diplomatisk dialog med Iran, dessvärre
              utan att detta hade någon effekt. Men det är viktigt i alla fall
              att vi markerar vår ståndpunkt när det gäller dessa frågor.
            </seg>
            <seg n="62d6762f">
              Sedan ska vi också diskutera den vidare situationen. Vi har nu,
              tror jag, kanske delvis en ny möjlighet till en dialog med Iran
              som har att göra med skiftet, som nämndes, av den amerikanska
              administrationen. Frågan om relationerna till och hur vi ska hantera
              Iran står mycket högt upp på den transatlantiska samtalsagendan
              i dag, innan administrationsskiftet, och kommer att stå där med
              lika stor tyngd efter administrationsskiftet.
            </seg>
            <seg n="c7593e2a">
              Det är klart att detta samtal domineras av den kärntekniska frågan.
              Om det domineras för mycket kan man diskutera, men det domineras
              av den kärntekniska frågan. Även inom denna finns det dock anledning
              att diskutera hur strategin ska utformas för att vi ska få till
              stånd en öppning gentemot Iran som inte bara skapar förutsättningar
              för någon typ av överenskommelse i den kärntekniska frågan utan
              skapar öppningar i övrigt gentemot det iranska samhället. Det
              ska i och för sig respektera att Iran självt formar sin egen framtid
              men det kanske öppnar för ett närmande och för en långsiktig iransk
              samhällsomvandling som medför att krav på demokrati och krav på
              mänskliga rättigheter har lättare att göra sig gällande inom den
              iranska debatten.
            </seg>
            <seg n="51531edc">
              Som Amineh Kakabaveh och jag har konstaterat tidigare är Iran
              ett stort, kulturellt och mänskligt rikt samhälle som har potential
              för en helt annan utveckling än den vi ser under denna regim.
              Då måste vår politik vara både att vara mycket tydlig när det
              gäller att kritisera denna regim för brott mot mänskliga rättigheter
              inom denna ram, dödsstraff speciellt och alldeles speciellt de
              barbariska dödsstraffen stening och sådant, liksom kvinnors förtryck.
            </seg>
            <seg n="369f39db">
              I en annan del av samma strategi behövs samtidigt en öppning
              som skulle kunna medföra att vi långsiktig får en mer respektfull
              iransk utveckling av rättigheter, frihet och demokrati.
            </seg>
          </u>
          <note type="speaker" n="f4c9a0ab">
            Anf. 29 AMINEH KAKABAVEH (v):
          </note>
          <u who="amineh_kakabaveh_cbd776" xml:id="i-dbcb1dd8edef95f4-1" n="0ef152a0">
            <seg n="511534cb">
              Fru talman! Tack, ministern, för svaret! Jag är glad över att
              vi är eniga här i Sveriges riksdag om hur brutal regimen i Iran
              är.
            </seg>
            <seg n="f0b6f673">
              Jag tänkte gå tillbaka till Irans brutalitet mot kvinnorna. I
              min förra interpellationsdebatt lyfte jag fram några kvinnor.
              De kvinnorna, och många andra, sitter kvar i fängelse på obestämd
              tid. Det är Hanna Abdi, Shahnaz Gholami, Fatmah Ghoftani, Negin
              Shekgelislami och Ronk Safazadeh. De här kvinnorna och studenterna
              är fängslade på grund av att de har skrivit artiklar och haft
              åsikter. Det är bara några få exempel på kritiska kvinnor med
              starka åsikter.
            </seg>
            <seg n="c81e5868">
              Allt detta vet utrikesministern, och det gläder mig. Men för
              oss gäller det att gripa tillfället i flykten och försöka samordna
              de krafter som finns för mänskliga rättigheter i Iran. Möjlighet
              till enat uppträdande mellan Europa och USA har ökat i och med
              den nya ledningen i USA. Det får vi hoppas ska leda till något
              konstruktivt.
            </seg>
            <seg n="747b1ca2">
              Utrikesministern hänvisar till att vissa steg tagits inom FN.
              Visst, så är det, men det var under Bushadministrationens tid.
              Det är knappast någon dialog när den ena parten talar om skurkstater
              och den andra om den stora satan. En sådan politisk pajkastning
              gagnar faktiskt bara den iranska regimen och dess mörka krafter.
              Det medförde bara att Ahmadinejad kunde uppträda i till exempel
              FN:s korridorer och strö massor av lögner och osanningar omkring
              sig. Han sade i princip att det bara var västvärldens lögner och
              att det inte finns något brott mot mänskligheten. Det är pinsamt
              att en president som Ahmadinejad ska vara i New York, i FN:s korridorer
              och strö ut sådana lögner och osanningar. Den typen av dialog
              eller snarare brist på dialog är inte fruktbar och inte ens seriös
              om man vill ta kampen för mänskliga rättigheter på allvar.
            </seg>
          </u>
          <note type="speaker" n="5640939a">
            Anf. 30 Utrikesminister CARL BILDT (m):
          </note>
          <u who="unknown" xml:id="i-af9472527c13f852-8" n="2af1d30f">
            <seg n="03e2f1d4">
              Fru talman! Jag tror att vi i allt väsentligt har gemensamma
              bedömningar både av situationen som den är vad gäller mänskliga
              rättigheter, vad gäller kvinnors situation och vad gäller användningen
              av dödsstraffet inom Iran, liksom det sätt på vilket vi ska arbeta
              med de här frågorna. Där vi har möjlighet att göra det ska vi
              också ta upp enskilda fall i den diplomatiska dialogen. Samtidigt
              ska vi verka för att man får en mindre allmänkonfrontatorisk attityd
              gentemot Iran, vilket kanske kan bana väg för ett något annorlunda
              samtalsklimat, som kanske kan bana väg för att vi får en ökad
              respekt för demokrati och mänskliga fri- och rättigheter.
            </seg>
            <seg n="bd9e6a7b">
              Det ska gärna sägas, och vi ska vara medvetna om det också, att
              när vi säger att vi tar upp enskilda fall, vilket vi gör och har
              gjort senast denna vecka i Teheran, tar vi upp dem med företrädare
              för det iranska utrikesdepartementet. I vilken utsträckning det
              iranska utrikesdepartementet har något inflytande och i vilken
              utsträckning de för detta vidare vet vi inte. Det är ju inte det
              iranska utrikesdepartementet som mig veterligt vare sig förkunnar
              dödsdomarna eller verkställer dem, försiktigt uttryckt. Det viktiga
              är att det är den kanal som vi har, i avsaknad av lite bredare
              kontaktytor med det iranska inte alldeles lättöverskådliga politiska
              systemet.
            </seg>
            <seg n="11517451">
              Min uppfattning är att vi måste skaffa oss bredare kontaktytor
              med det som sagt inte alldeles lättöverskådliga iranska politiska
              systemet, som vi har betydande synpunkter på men som är en realitet
              i detta land. Det kommer med all sannolikhet att vara en realitet
              i detta land under relativt lång tid. På så sätt kan vi kanske
              öka våra möjligheter till inflytande.
            </seg>
            <seg n="98384472">
              Jag tror också att vi är eniga om att det förutsätter en något
              mindre konfrontatorisk allmändialog. Huruvida detta kommer att
              vara möjligt att uppnå eller ej tror jag är för tidigt att bedöma.
              Vi får ett administrationsskifte i Washington den 20 januari.
              Det kommer att ta sin lilla tid för den att forma sin politik.
              Iranfrågan är mycket viktig för den och i den transatlantiska
              dialogen. Det kommer att ta ett bra tag innan vi ser de möjligheter
              som möjligtvis kan finnas i detta sammanhang.
            </seg>
            <seg n="c0a12562">
              Jag vill i detta sammanhang nämna att vi från svensk sida fortsätter
              den dialog vi har med iranska myndigheter. Jag har träffat den
              iranske utrikesministern Mottaki vid tre eller fyra tillfällen
              och vid varje tillfälle erinrat om dessa frågeställningar. Jag
              kommer med all sannolikhet att träffa honom igen inom loppet av
              de närmaste månaderna. Han kommer då inte att bli speciellt förvånad
              när jag tar upp dessa frågor igen.
            </seg>
            <seg n="104a5ff9">
              Jag tycker att det är viktigt att göra det för att markera Sveriges
              inställning och Europeiska unionens inställning. Jag kan försäkra
              att vi kommer att fortsätta att göra detta även när vi gör det
              i egenskap av företrädare för hela Europeiska unionen under det
              andra halvåret nästa år.
            </seg>
          </u>
          <note type="speaker" n="bafa6e65">
            Anf. 31 AMINEH KAKABAVEH (v):
          </note>
          <u who="amineh_kakabaveh_cbd776" xml:id="i-dbcb1dd8edef95f4-2" n="0ef152a0">
            <seg n="9fd924b3">
              Fru talman! Jag tackar ministern för svaret. Det gläder mig att
              vi är eniga den punkten när det gäller Iran och brotten mot mänskligheten.
            </seg>
            <seg n="d02d0c2d">
              Förhoppningarna är nu stora och situationen är annorlunda för
              att föra en kritisk dialog och utöka den både på europeiskt plan
              och från USA:s sida. Jag hoppas att det kommer att gynna inte
              minst kvinnornas och barnens situation.
            </seg>
            <seg n="54f97b7b">
              Det är nu vi har chansen att påverka Iran på ett mer fruktbart
              sätt. Flera kan delta i den kritiska dialogen, inte bara EU. Vi
              måste ta tillfället i akt. Sverige kommer under det kommande halvåret
              att vara ordförandeland inom EU. Det är viktigt att komma ihåg.
            </seg>
            <seg n="90d043a4">
              Det gläder mig att ministern redan nu vill fånga tillfället i
              flykten. Vi har ett särskilt ansvar.
            </seg>
          </u>
          <note type="speaker" n="c09bab0f">
            Anf. 32 Utrikesminister CARL BILDT (m):
          </note>
          <u who="unknown" xml:id="i-af9472527c13f852-9" n="2af1d30f">
            <seg n="c5722596">
              Fru talman! Jag kan inskränka mig till att konstatera att vi
              även denna gång är eniga i allt väsentligt. Jag sätter värde på
              dessa interpellationsdebatter som då och då ger oss, både företrädare
              från riksdagen och företrädare från regeringen, en möjlighet att
              återkomma och i denna form från riksdagens talarstol manifestera
              den enade linje vi har i de här frågorna.
            </seg>
          </u>
          <note n="40a61734">
            Överläggningen var härmed avslutad.
          </note>
          <note n="86e22ee3">
            5 § Svar på interpellation 2008/09:83 om demokratisk insyn i
            Posten AB under och efter den föreslagna fusionen med Posten Danmark
          </note>
          <note type="speaker" n="14aea7a5">
            Anf. 33 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-f3972c8b096c78bb-0" n="266372a0">
            <seg n="760a9a1b">
              Fru talman! Eva-Lena Jansson har frågat mig om jag avser att
              vidta några åtgärder för att säkerställa att Riksrevisionen får
              granskningsrätt i det föreslagna svensk-danska postbolaget. Frågan
              ställs mot bakgrund av ett brev från Riksrevisionen till mig.
            </seg>
            <seg n="9200d4ad">
              Låt mig först säga att jag inte har några principiella synpunkter
              på Riksrevisionens önskan att granska Posten efter samgåendet.
              Jag anser att Riksrevisionen i sin roll fyller en viktig funktion.
            </seg>
            <seg n="ce3be2e9">
              Eva-Lena Jansson anger i sin interpellation att den danska riksrevisionen
              kommer att bibehålla sin granskningsrätt, då den har granskningsrätt
              även i av danska staten minoritetsägda aktiebolag. Den information
              jag har fått är att den danska riksrevisionen inte har en sådan
              rätt till direkt granskning.
            </seg>
            <seg n="a6a7532e">
              Den svenska Riksrevisionen utgör en del av riksdagens kontrollmakt,
              och uppdraget bestäms till både omfattning och inriktning enligt
              lagen (2002:1022) om revision av statlig verksamhet m.m. Mitt
              svar till Eva-Lena Jansson blir därför att det inte är jag eller
              regeringen som bör agera i frågan, utan det är alltså riksdagen
              som genom lagen avgör gränsdragningen för Riksrevisionens granskningsrätt.
            </seg>
          </u>
          <note type="speaker" n="0f608ec8">
            Anf. 34 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-46b54c26421ce0ac-0" n="fe499c1c" next="i-30baef9e9aae902e-0">
            <seg n="722f568d">
              Fru talman! Tack för svaret, Maud Olofsson, även om jag inte
              är helt nöjd med det. Det förekommer dessutom felaktigheter i
              svaret.
            </seg>
            <seg n="270616c5">
              Bakgrunden till frågan är ett brev som är adresserat till näringsministern
              där Riksrevisionen tar upp frågan om den fortsatta granskningen.
              Man pekar på att den svenska staten inte kommer att ha bestämmande
              inflytande. Däremot redogör man för det faktum att den danska
              riksrevisionen kommer att behålla sin granskningsrätt.
            </seg>
            <seg n="0b598e60">
              Det är något som också understryks av de papper jag har här.
              De danska reglerna för riksrevisionen är väldigt tydliga. Jag
              har dem på danska, så jag ska inte ta dem här och nu. Det blir
              lite krångligt, eftersom jag inte är så bra på danskt uttal. Men
              jag hoppas att de kommer att tillsändas näringsministern efteråt.
            </seg>
            <seg n="bed214ee">
              Min fråga var: Avser näringsministern att vidta några åtgärder?
              Näringsministern svarar: Nej, det är nog riksdagen som genom lagen
              avgör gränsdragningen för Riksrevisionens granskningsrätt.
            </seg>
            <seg n="56327009">
              Fru talman! Jag vill påminna näringsministern om att det finns
              en bolagsordning för Posten. Det är Maud Olofsson som ägarrepresentant
              som beslutar om den. Man kan från regeringen ändra bolagsordningen
              och se till att det ingår.
            </seg>
            <seg n="015c3903">
              Min fråga till näringsministern gäller regeringens ansvar för
              att tillvarata svenska intressen vid förhandlingen. Det kan väl
              inte vara möjligt att man har avtalat bort det? Det måste finnas
              ett stort intresse från svenska staten och svenska medborgare
              att fortsatt kunna ha en insyn.
            </seg>
          </u>
          <note n="2e40123a">
            Det var riksdagens majoritet som fattade beslut om den framtida
            funktionen. Om nu Maud Olofsson inte kände till lagen som riksdagen
            fattade beslut om, vilka initiativ kommer hon i så fall att ta
            för att ändra lagen?
          </note>
          <u who="eva-lena_jansson_69cbd8" xml:id="i-30baef9e9aae902e-0" n="fe499c1c" prev="i-46b54c26421ce0ac-0">
            <seg n="9a388a32">
              Jag tycker att det är viktigt att vi får en tydlig ordning i
              de här frågorna. Regeringen kan inte bortse från det i samband
              med utförsäljningar av olika bolag, eller privatiseringar som
              det här kan bli. Nu vet vi inte ens om det blir någon fusion.
              Vi har inte sett vad som hänt där än. Den svenska staten ska inte
              avsäga sig insynen.
            </seg>
            <seg n="159e9248">
              Vi har i dag ett minoritetsägande i Nordea. Riksrevisorerna säger
              att det inte heller där är tydligt i lagstiftningen huruvida man
              kan ha revisionen. Det är viktigt att regeringen tittar på frågan.
            </seg>
            <seg n="6151871f">
              Maud Olofsson anger i svaret till mig att det är riksdagen som
              borde vara den som agerar. Statsministern har tidigare sagt att
              kvaliteten i lagstiftningsarbetet nås genom att regeringen lägger
              fram en proposition. Min fråga blir: Delar inte näringsministern
              statsministerns uppfattning i frågan?
            </seg>
            <seg n="06267d73">
              Jag är som riksdagsledamot beredd att ta initiativ i näringsutskottet
              för att vi ska få en lagstiftning till stånd. Men som jag uppfattar
              det ligger fortfarande ansvaret på Maud Olofsson att bolagsordningen
              ändras. Min fråga blir: Är du beredd att göra förändringar i bolagsordningen
              för Posten så att Riksrevisionen också fortsättningsvis kan komma
              att granska svenska Posten?
            </seg>
          </u>
          <note type="speaker" n="c686c7cb">
            Anf. 35 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-f3972c8b096c78bb-1" n="266372a0">
            <seg n="b88c9d05">
              Fru talman! Låt mig först säga att det är mycket viktigt att
              vi fortsätter att granska och har en stark riksrevision. Jag tror
              att vi från politiskt håll mår väldigt bra av att ha den kontrollmakten.
              Det är också grunden för den åsikt som vi förfäktade när Riksrevisionen
              tillkom. Ju mer av hög kvalitet vi kan ha, desto bättre är det
              för oss politiker. Det gäller både i form av kontroll och i form
              av råd i olika sammanhang.
            </seg>
            <seg n="08b3423f">
              Det är också viktigt att vi följer många av dessa frågor på ett
              riktigt sätt. Det handlar om människors service. Grunden för samgående
              är att vi vill säkra medborgarnas service. Det är avgörande för
              att vi gör samgåendet. Vi tror att vi gör det på ett bättre sätt
              genom att samarbeta med den danska posten.
            </seg>
            <seg n="40807953">
              Riksrevisionen är till för riksdagen. Det är riksdagens granskningsmakt.
              Det är viktigt att riksdagen också ser till att det förhållandet
              mellan riksdagen och regeringen ska finnas också fortsättningsvis.
              Riksdagen har också genom näringsutskottet samma möjlighet att
              begära ut material som avser bolag utan bestämmande statligt inflytande.
              Det kan man få från regeringen.
            </seg>
            <seg n="d9c120b0">
              Det är bra att man diskuterar kontrollen, men jag tycker att
              det i första hand är riksdagen som ska ansvara för vad det är
              Riksrevisionen gör och inte gör. Fredrik Reinfeldt nämnde kvalitet
              i en frågestund, och Riksrevisionen är den del som granskar den
              verksamhet som staten genomför.
            </seg>
          </u>
          <note type="speaker" n="10c348c3">
            Anf. 36 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-5ae81591e9cdd934-0" n="fe499c1c">
            <seg n="98a10f5c">
              Herr talman! Jag fick inget svar. Det finns en bolagsordning
              för svenska Posten i dag. I samband med förhandlingar med danska
              staten om ett samgående, en fusion, mellan danska och svenska
              Posten kan man naturligtvis skriva in i bolagsordningen i det
              nya bolaget att svenska Riksrevisionen också fortsättningsvis
              har granskningsrätt. Det är därför riksrevisorn har skrivit till
              näringsministern, inte till näringsutskottet. Näringsutskottet
              har fått detta brev för kännedom, precis som konstitutionsutskottet
              och finansutskottet. Det visar vilken vikt riksrevisorerna lägger
              på detta. Visserligen går brev ibland fel det måste även jag erkänna
              men det här är faktiskt adresserat till näringsministern. Om ett
              brev från riksrevisorerna adresseras till näringsministern pekar
              de också på vem som har ansvaret i frågan.
            </seg>
            <seg n="546902c3">
              Jag vill ha svar här och nu om Maud Olofsson är beredd att vidta
              förändringar i den bolagsordning som kommer att gälla för den
              danska och svenska Posten om och när en fusion blir möjlig och
              se till att inte avtala bort svenska intressen i samband med detta
              avtal och samgåendet. Naturligtvis kan riksdagen ta initiativ
              till att ändra lagen, men jag har uppfattat att det är den sittande
              regeringen som har suttit i två år som anser att det är regeringen
              som lägger fram propositioner om nya lagar och förändringar och
              att det blir bäst kvalitet på så sätt. Jag kan med full respekt
              säga att jag tror att vi skulle göra massor med lagar mycket bättre
              om vi socialdemokrater tillsammans med den övriga oppositionen
              fick majoritet för våra förslag till förändringar. Men jag inser
              att vi inte kommer att vinna så många av de omröstningarna.
            </seg>
            <seg n="7ba72a36">
              Därför vilar fortfarande ett stort ansvar på näringsministern
              och på den här regeringen att se till att riksrevisorerna får
              fortsatt granskningsmöjlighet. Jag uppfattar, herr talman, att
              Maud Olofsson faktiskt avsäger sig den möjligheten. Kan det vara
              ansvarsfullt av näringsministern att göra så?
            </seg>
          </u>
          <note type="speaker" n="a3744bce">
            Anf. 37 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-f3972c8b096c78bb-2" n="266372a0">
            <seg n="22548c1a">
              Herr talman! Riksrevisionen är ett av de verktyg som riksdagen
              har för att granska det som regeringen gör. Jag tycker att det
              är viktigt att man behåller den ansvarsfördelningen. Det är alldeles
              självklart att vi ska följa det här bolaget precis som alla andra
              bolag. Vi gör det också på ett mycket aktivt sätt. Hela vår utgångspunkt
              i sammanslagningen har handlat om att säkra svenska och danska
              medborgares tillgång till service. Mycket av det som händer på
              världsmarknaden handlar om att vi måste ha större postverksamhet
              för att kunna säkra en sådan service.
            </seg>
            <seg n="e3131bdc">
              Vi har också en ständig uppföljning och dialog med näringsutskottet
              om olika bolag och det bolagsansvar vi har. Näringsutskottet har
              stora möjligheter att följa både det här bolaget och andra bolag.
            </seg>
            <seg n="2639a66d">
              Det är bra att det är så. Vi kan ha olika ingångar i hur vi ska
              göra olika fusioner och hur olika verksamheter ska skötas, men
              det är också viktigt att det finns en möjlighet i den diskussionen.
              Men i grunden utgör Riksrevisionen i första hand riksdagens verktyg,
              och jag tänker hålla fast vid det.
            </seg>
          </u>
          <note type="speaker" n="1d6d7b40">
            Anf. 38 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-5ae81591e9cdd934-1" n="fe499c1c">
            <seg n="04078ee6">
              Herr talman! Jag måste säga att det är häpnadsväckande. Vi har
              alltså en regering som inte vill styra de statliga bolagen, som
              inte är beredd att försvara och tillvarata svenska intressen vid
              en förhandling om ett kommande bolag, där man inom bolagsordningen
              ser till att den svenska riksrevisionen får samma rättigheter
              som den danska riksrevisionen har fått av danska regeringen och
              det danska parlamentet. Det är väldigt märkligt.
            </seg>
            <seg n="3cd8be22">
              Jag vill också påpeka att riksrevisorerna säger att möjligheten
              att ha den fortsatta granskningsrätten är viktig därför att man
              vill granska om de angivna fördelarna med samgåendet uppnås i
              det kommande nya bolaget. Det känns enligt mitt sätt att tolka
              näringsministerns svar som att hon är lite orolig över att Riksrevisionen
              ska få fortsätta att granska och hänvisa frågan till riksdagen
              när riksrevisorerna har gjort bedömningen att regeringen kan ändra
              själv i samband med avtalet och den bolagsordning som Maud Olofsson
              förfäktar just nu.
            </seg>
            <seg n="6942fa30">
              Herr talman! Jag skulle vilja fråga Maud Olofsson ytterligare
              en gång: Är du beredd att vidta de ändringar i bolagsordningen
              som behövs? Är du intresserad av att ta initiativ till att ändra
              lagen så att den fortsatta demokratiska insynen i Posten AB under
              och efter den föreslagna fusionen med posten i Danmark också blir
              möjlig genom riksrevisionernas verksamhet?
            </seg>
          </u>
          <note type="speaker" n="5b7dd538">
            Anf. 39 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-f3972c8b096c78bb-3" n="266372a0">
            <seg n="daeb4207">
              Herr talman! Genom vårt ägande har vi stora möjligheter att styra
              de statliga bolagen. Vi gör det också i en öppen och bra diskussion
              och dialog med riksdagen. Många av de diskussioner som förs om
              bolagen förs i näringsutskottet och också i samband med olika
              bolagsstämmor och annat. Det tycker jag är bra. Om vi ska äga
              dessa bolag ska det också finnas en tydlig koppling till ägarna
              och ägarnas representanter, i det här fallet riksdagens medlemmar.
            </seg>
            <seg n="99875174">
              Vi ska vara försiktiga med att säga vad den danska regeringen
              ska göra i det här sammanhanget. Vi gör lite olika tolkningar.
            </seg>
            <seg n="a1e73291">
              Jag välkomnar att Eva-Lena Jansson vill följa frågan. Jag har
              noterat att de fackliga representanterna i Postens styrelse tycker
              att det är en bra sammanslagning eftersom det säkrar jobben och
              servicen både i Sverige och i Danmark. Det är också därför vi
              gör affären.
            </seg>
            <seg n="955dc1e9">
              Vi närmar oss slutet av förhandlingarna, och jag hoppas att vi
              ska nå i mål i god tid före jul.
            </seg>
          </u>
          <note n="40a61734">
            Överläggningen var härmed avslutad.
          </note>
          <note n="e3e1017b">
            6 § Svar på interpellation 2008/09:93 om Sveriges kreativa näringar
          </note>
          <note type="speaker" n="8d627feb">
            Anf. 40 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-f3972c8b096c78bb-4" n="266372a0">
            <seg n="69296eeb">
              Herr talman! Luciano Astudillo har frågat mig hur jag avser att
              säkerställa att svenska småföretagare inom kreativa tjänster på
              nätet ges liknade konkurrensförutsättningar som konkurrenter i
              andra nordiska och europeiska länder samt hur jag avser att agera
              för att skapa bästa möjliga förutsättningar för Sveriges kreativa
              näringar som helhet att vara konkurrenskraftiga på den digitala
              marknaden.
            </seg>
            <seg n="1d2dd81e">
              Små företag som erbjuder kreativa tjänster och produkter är viktiga
              för utvecklingen i såväl näringsliv som offentlig sektor och kan
              bidra till ökad tillväxt och konkurrenskraft. Den snabba tekniska
              utvecklingen har givetvis påverkat kulturen i stort. I Sverige
              är det självklart för den unga generationen att upplevelser kan
              ske på Internet eller i andra digitala plattformar likaväl som
              live. Det borde vara lika självklart att erkänna att den som har
              skapat bör få betalt för sitt jobb oavsett i vilken form upplevelsen
              distribueras.
            </seg>
            <seg n="f57e8503">
              Ett fördjupat samarbete pågår mellan näringspolitiken, den regionala
              tillväxtpolitiken och kulturpolitiken för att öka kunskapen om
              villkoren för kulturella och kreativa näringar och hur kultur
              och kreativitet kan främja tillväxt och förnyelse. Samarbetet
              har visat att det finns behov av aktörer som kan fungera som brobyggare
              och mellanhänder för att stimulera entreprenörskap och företagande
              inom kultursektorn men också för att öka kunskapen om konstnärliga
              och kreativa processer och hur dessa kan användas i näringslivet.
              Det har också visat sig att befintlig statistik behöver utvecklas
              för att få ökad kunskap om kulturella och kreativa näringars tillväxt
              och konkurrenskraft.
            </seg>
            <seg n="d68b8b26">
              Jag har tillsammans med kulturminister Lena Adelsohn Liljeroth
              genomfört tre dialogmöten med konstnärer, företagare, organisationer
              och myndigheter som arbetar med såväl näringsutveckling som kulturskapares
              villkor. Vi arbetar för närvarande med förslag för att kulturella
              och kreativa näringar ska kunna växa och utvecklas ännu bättre
              framöver.
            </seg>
            <seg n="63bc560a">
              För att skapa förutsättningar för Sveriges kreativa näringar
              som helhet måste samhället kunna erbjuda ett gott företagsklimat
              som innebär att fungerande företag har konkurrenskraftiga villkor.
              De generella åtgärder som regeringen vidtagit för att främja företagande
              ger företagen utrymme att våga investera och satsa även de kreativa
              näringarna. Sänkta skatter, förbättrad kapitalförsörjning för
              små och medelstora företag, jobbskatteavdrag för näringsinkomster,
              minskade kostnader för administration, mindre regelkrångel och
              så vidare ger företagen ökat utrymme att satsa på utvecklingsarbete.
              För att förbättra tillgången till kapital för småföretag har regeringen
              avskaffat förmögenhetsskatten och höjt maxbeloppet för Almis mikrolån.
              Dessutom föreslås bolagsskatten och expansionsfondsskatten att
              sänkas.
            </seg>
            <seg n="844e9502">
              Regeringen har visat att tydligt jobbfokus i politiken och stort
              ansvarstagande ger trygghet i skakiga tider. Regeringen kommer
              att fortsätta att förbättra företagsklimatet och förutsättningarna
              för Sveriges kreativa näringar.
            </seg>
          </u>
          <note type="speaker" n="4abec080">
            Anf. 41 LUCIANO ASTUDILLO (s):
          </note>
          <u who="luciano_astudillo_040f39" xml:id="i-6267a73592a9fb67-0" n="5f618aa5">
            <seg n="496a6230">
              Herr talman! Jag vill tacka Maud Olofsson för svaret.
            </seg>
            <seg n="cbbff0fb">
              Sverige är ett kreativt land. Vi ser det på konserter, arbetsplatser
              och nya spännande utbildningar vid våra högskolor. Vi kan se det
              när en ny svensk film lanseras och har premiär, när vi läser någon
              av våra framgångsrika författare eller tittar på tv. Vi kan uppleva
              det i ny design, ny musik och inte minst när vi testar ett nytt
              dataspel.
            </seg>
            <seg n="44b0e0a1">
              Trots att det är tuff konkurrens har vi kunnat se att den kreativa
              sektorn, den kreativa näringen, har kunnat blomstra. Vi ser att
              det redan i dag är väldigt många människor som sysselsätts i det
              här allt från musikskapare, artister och författare till ljudtekniker,
              scenografer och förläggare. Trots att vi är ett litet land har
              vi kunnat slå världen med häpnad på det här området och sätta
              avtryck långt utanför vårt lands gränser. Inom såväl film, musik
              och dataspel finns exempel på detta.
            </seg>
            <seg n="40cb7603">
              Nu går Sverige in i en lågkonjunktur. Vi ska väl inte ta en lång
              diskussion om det, men vi ser nu hur den här regeringen försitter
              chansen att investera långsiktigt och rädda jobben i industrin.
              Vi ser hur man har försummat att värna människors trygghet och
              att se till att det nu finns pengar i ladorna för att investera
              i dem som riskerar att bli arbetslösa. Vi ser hur regeringen försitter
              chansen att också titta framåt. Vad är det för jobb vi ser framöver?
            </seg>
            <seg n="aaf28ed3">
              Industrin kommer att vara viktig framöver, men också andra sektorer
              är viktiga. Vi socialdemokrater har visat på behovet av att omfamna
              entreprenörskap och de små företagen. Vi har lyft fram det viktiga
              i att ha en nära samverkan mellan politiken och näringslivet,
              och vi har betonat tjänstesektorns betydelse framöver. I detta
              är den kreativa sektorn, den kreativa näringen, oerhört viktig.
            </seg>
            <seg n="a7727d02">
              Vi socialdemokrater tycker att det är viktigt att fler, inte
              minst unga, ska kunna få leva på sin talang, sin skaparkraft och
              innovationskraft inom musik, data, film och allt det som vi ser
              växa fram i myllan.
            </seg>
            <seg n="ec4c37f5">
              Här har jag och Maud haft debatter i snart två år om den kreativa
              sektorn. Maud har sagt att samtal pågår. Förra gången hade man
              börjat samtala mellan Näringsdepartementet och Kulturdepartementet.
              Den här gången har man också börjat samtala med folk utanför departementet.
              Det är ingen som betvivlar att Maud Olofsson är bra på att samtala
              med folk, men vi vill också se handling.
            </seg>
            <seg n="d8b90ad6">
              I veckan som har gått har vi presenterat vår syn på dataspelsbranschen
              och hur man kan investera i den för att det ska komma fler jobb
              i den. Fler sådana initiativ kommer framöver. Men det jag tycker
              är särskilt anmärkningsvärt i debatten om de nya medierna och
              kommunikationerna är att Maud Olofsson inte med ett enda ord nämner
              sanktionsdirektivets implementering. I går skulle ju propositionen
              ha lagts fram, och i dag säger Maud Olofsson ingenting om det.
              Nu får hon chansen att förklara varför man lägger detta åt sidan
              i den här viktiga diskussionen om denna framtidsbransch.
            </seg>
          </u>
          <note type="speaker" n="ceb47edd">
            Anf. 42 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-f3972c8b096c78bb-5" n="266372a0">
            <seg n="1094f692">
              Herr talman! Det är riktigt som Luciano Astudillo säger att vi
              har fört den här diskussionen tidigare. Till skillnad från riksdagsledamöterna
              kan vi i regeringen faktiskt göra konkret skillnad. Vi har anslagit
              13 miljoner kronor för att jobba med de kreativa näringarna. Jag
              är inte säker på att Luciano Astudillo har uppmärksammat det.
            </seg>
            <seg n="50d5b04b">
              Vi har anslagit dessa pengar efter samtal med näringarna. Jag
              tror att det är viktigt att vi utgår från de behov som de själva
              tydliggör i de samtal som vi har med dem. Det är också viktigt
              att se att det man från många av dessa näringar har önskat är
              precis det som vi nu ger resurser till, nämligen att hitta mötesplatser,
              att hitta sätt för de kreativa näringarna att möta andra näringar
              och att hitta egenförsörjning så att man kan ta betalt för det
              kunnande som man faktiskt har.
            </seg>
            <seg n="92cdaa5a">
              Jag håller med Luciano Astudillo om att det kan skapas otroligt
              många nya jobb, inte minst för den unga generationen. Därför är
              det viktigt att det finns stöd och support i detta. Vi vill också
              vara noga med att göra det utifrån de krav och önskemål som de
              kreativa näringarna själva har.
            </seg>
            <seg n="788d012f">
              Utöver detta är det viktigt att se att också dessa företagare
              har behov av social trygghet. Nu kommer det förslag om hur vi
              säkrar den sociala tryggheten, något som den förra regeringen
              aldrig lyckades få fram. Vi gör det lättare att få F-skattsedel.
              Vi återställer förmånsrätten så att också småföretagare har möjlighet
              att låna pengar på banken. Vi förstärker Almis krediter så att
              de också i svåra tider har möjlighet att låna ut till småföretag.
              Vi slopar revisionsplikten så att vi minskar belastningen på de
              små företagen.
            </seg>
            <seg n="bfdbf564">
              När det gäller den svenska positionen vill jag nämna att i den
              Barrosoplan som precis har presenterats och som vi nu den kommande
              veckan ska diskutera är Sverige det enda land som får godkänt.
              Mycket av det som finns i Barrosoplanen är sådant som den svenska
              regeringen har presenterat i budgetpropositionen nyligen. Vi har
              inspirerat övriga Europa när det gäller vad som ska hända och
              ske där. Vi har beredskap att göra mer om så skulle krävas.
            </seg>
            <seg n="a41672f0">
              När det gäller direktivet vill jag framhålla att det antogs i
              april 2004. Det skulle ha genomförts i svensk rätt senast den
              29 april 2006. Om jag är rätt underrättad var det under socialdemokratisk
              regeringstid som detta inte implementerades. Vi ärvde alltså denna
              fråga från den förra regeringen.
            </seg>
            <seg n="824fb70b">
              Det är en svår fråga, för det handlar om att både skydda enskilda
              skapares säkerheter, uppfinningar och produkter och om att inte
              förstöra för en hel generation som på ett helt annat sätt än jag
              har kunnat ta del av musik, film och annat via nätet. Den balansgången
              är svår.
            </seg>
            <seg n="34ef47f9">
              Jag har noterat att också Socialdemokraterna inte har tagit ställning,
              åtminstone om man ska lyssna till vad Mona Sahlin säger. Hon säger
              så här: Vi sitter precis med den här frågan i vår riksdagsgrupp,
              men vi är inte klara. Kanske Luciano Astudillo har lite mer information
              att ge i så fall? Det måste ju finnas någon förklaring till att
              ni aldrig implementerade detta direktiv. Annars hade det ju varit
              på plats när vi tillträdde.
            </seg>
            <seg n="792dc724">
              Vi inser att detta är en svår balansgång, och det gäller verkligen
              att hitta rätt så att vi både skyddar företagare och ser till
              att företagare hittar nya sätt att ta betalt för mycket av de
              produkter som den unga generationen är van att få via nätet.
            </seg>
          </u>
          <note type="speaker" n="a076199b">
            Anf. 43 LUCIANO ASTUDILLO (s):
          </note>
          <u who="luciano_astudillo_040f39" xml:id="i-6267a73592a9fb67-1" n="5f618aa5">
            <seg n="8c783d7b">
              Herr talman! Apropå mötesplatserna vill jag säga att det är väldigt
              bra att Maud Olofsson följer upp den politik som sjösattes av
              Leif Pagrotsky. Man fullföljer idén om att skapa mötesplatser,
              och det är oerhört viktigt. Vi är glada för att man inte släpper
              fokus på behovet av mötesplatser i detta. Men mycket mer kan göras
              så att utbildningarna i de här branscherna blir bättre och så
              att man omfamnar det behov som finns av korsbefruktning mellan
              näringspolitik och kulturpolitik. Det behövs en bred kulturpolitik
              som ser att ju mer vi satsar på kultur, desto mer möjligheter
              har människor att lyckas i de här branscherna. Det gäller också
              bredden. Där vet vi att det finns en tydlig skillnad. Ni har en
              helt annan syn på kultur än vi.
            </seg>
            <seg n="8ccfe042">
              Vad Maud Olofsson än må säga när det gäller den generella politiken
              gentemot småföretag är skatten för de små företagen i dag högre
              än den var 2006. Regelkrånglet kostar nu mer för de enskilda företagen
              än det gjorde 2006. Hon kan stå här bäst hon vill och prata om
              något annat eller berätta hur bra det var, men verkligheten hinner
              ikapp Maud Olofsson här.
            </seg>
            <seg n="a4dee6d7">
              Det är häpnadsväckande att regeringen varit så handlingsförlamad
              när det gäller den jobbkris och de varsel vi har sett. Småföretagarnas
              riksorganisation varnar för blodbad, Maud Olofsson blodbad. Visst
              finns det mer att göra.
            </seg>
            <seg n="4d75fc14">
              Låt oss då ta diskussionen om den svåra frågan om sanktionsdirektivet.
              Maud Olofsson försöker värja sig och skylla på oss igen, som hon
              brukar göra. Allting är ju alltid Socialdemokraternas fel i Maud
              Olofssons värld. Det är klart att det är en komplicerad fråga.
              Det är klart att det är svårt att hitta den rimliga balansen mellan
              personlig integritet, rättssäkerhet, och att värna att de skapande
              kreatörerna ska få betalt för det de gör, den musik som skapas,
              de filmer som görs.
            </seg>
            <seg n="bc4b2eae">
              Om det är så himla svårt, och om man har lärt sig av tidigare
              misstag, borde en klok regering försöka föra en diskussion med
              oppositionen för att hitta den rimliga balansen. Men det gör inte
              den här regeringen. Har man inte lärt av tidigare misstag?
            </seg>
            <seg n="2ff499ee">
              Propositionen skulle ha lagts fram i går. Vi socialdemokrater
              kan inte säga om vi kan hjälpa till, för vi vet inte var det landar.
              Vi kan bara läsa det som står i tidningarna, där den ena går ut
              och säger ditt och den andra säger datt.
            </seg>
            <seg n="a372ed8e">
              Om ni inte kan komma överens, ta hjälp av oppositionspartierna!
              Ta en diskussion om de här frågorna med oss!
            </seg>
          </u>
          <note type="speaker" n="8d6677db">
            Anf. 44 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-f3972c8b096c78bb-6" n="266372a0">
            <seg n="2254c006">
              Herr talman! Det är väl inte riktigt oppositionspartierna man
              tänker på om man tänker att man ska komma överens. Det är inte
              riktigt den bilden man ser av oppositionspartierna just nu.
            </seg>
            <seg n="6ce444f8">
              Jag vill bara påpeka för Luciano Astudillo att det här direktivet
              skulle ha varit implementerat i svensk rätt senast den 29 april
              2006. Det var alltså ett halvår innan den nya regeringen tillträdde.
              Det måste finnas någon anledning till att Socialdemokraterna inte
              genomförde detta direktiv. Det har naturligtvis ökat trycket på
              oss att göra det.
            </seg>
            <seg n="3483d478">
              Jag försöker bara beskriva att det finns en balansgång mellan
              att säkra skapares rätt till sina produkter och idéer och att
              anpassa en lagstiftning i dag så att den passar en modern generation.
              När jag har pratat med många av de företag som distribuerar böcker,
              film, musik och annat har jag sagt vilket nu är på väg in att
              de måste hitta sätt att kunna ta betalt på ett bra sätt, därför
              att det är också en bra distributionskanal. Det är en svår balans.
            </seg>
            <seg n="bdac1ac7">
              Jag noterar bara att Mona Sahlin säger att Socialdemokraterna
              inte har tagit ställning. Det är därför jag återigen vill höra
              från Luciano Astudillo vilken er ståndpunkt är i den här frågan.
              Hur tänker ni när ni säger att ni inte har tagit ställning? Eller
              har ni tagit ställning?
            </seg>
            <seg n="2306651e">
              När det sedan gäller konkreta frågor som att göra utbildningen
              bättre för de kreativa näringarna och att koppla ihop näringspolitiken
              och kulturpolitiken kan vi konstatera att det är tur att vi har
              en alliansregering som verkligen gör detta. Det är precis det
              här som finns i det arbete som pågår. Jag är glad över att Luciano
              Astudillo ger stöd till de delarna.
            </seg>
            <seg n="338afbce">
              Sedan säger Luciano Astudillo rent allmänt att regeringen är
              handlingsförlamad. Om vi tittar på Barrosoplanen är Sverige det
              enda land som får godkänt. Det var vi som tidigt förutsåg den
              lågkonjunktur som var på väg in och därför föreslog 32 miljarder.
              Det är ungefär 1 procent av bnp, och det är också det som Barrosoplanen
              anger.
            </seg>
            <seg n="872e65e5">
              Tack och lov gjorde vi inte av med alla pengar i den budget som
              vi presenterade, utan vi har beredskap för att kunna göra mer.
              Det var ett medvetet beslut från regeringen. Vi förstod att om
              lågkonjunkturen kommer kan det sjunka ytterligare, och då ska
              det finnas en beredskap för att göra det.
            </seg>
            <seg n="fad21217">
              Det som företagen ska veta är att vi nu inte har någon oppositionspolitik
              utan har en socialdemokratisk politik som sedan ska förhandlas
              med Vänsterpartiet och Miljöpartiet. Vi har ju sett vad det har
              lett till. Enbart med Socialdemokraternas förslag kommer det att
              bli en skattechock på 70 miljarder framöver för inkomsttagare
              och företagare. Det är ingen som tror att i ett läge med finansiell
              kris och lågkonjunktur skulle en skattechock på 70 miljarder underlätta
              för jobbskapandet.
            </seg>
            <seg n="30e5e282">
              Därför är jag mycket glad över att tillhöra en regering som har
              varit förutseende och skapat trygghet i statliga finanser och
              som också ökar möjligheterna för flera näringar att bidra till
              jobbskapandet framöver.
            </seg>
          </u>
          <note type="speaker" n="d2dced7d">
            Anf. 45 LUCIANO ASTUDILLO (s):
          </note>
          <u who="luciano_astudillo_040f39" xml:id="i-6267a73592a9fb67-2" n="5f618aa5">
            <seg n="c51001ec">
              Herr talman! Det är alldeles uppenbart att den här regeringen
              är handlingsförlamad inför den kris vi ser. Alla vet numera att
              det kommer nya initiativ. Ni har ju pressats till det. Det kommer
              nya initiativ. Det vore helt vansinnigt om man inte såg det som
              har hänt.
            </seg>
            <seg n="0343b093">
              Men luras inte! Så sent som i augusti sade Eva Uddén Sonnegårdh
              att vi inte alls är på väg in i en lågkonjunktur. Det är viktigt
              att komma ihåg den verklighetsbeskrivningen.
            </seg>
            <seg n="51abba44">
              Nu är det inte den borgerliga regeringens fel att finanskrisen
              kom, men redan i augusti sade Konjunkturinstitutet att arbetslösheten
              skulle öka. Flera andra institut sade att det var på gång.
            </seg>
            <seg n="c5a6d469">
              I det här fallet är det regeringens ansvar att man har rustat
              Sverige illa inför den kris som nu är på väg. Vi ser det i det
              passiva förhållandet i näringspolitiken. Branschprogrammen kommer
              nu, men de kunde ha varit där för två år sedan. Den nära dialogen
              med näringslivet har inte funnits. Vi ser det i hur Littorin både
              har pajat den aktiva arbetsmarknadspolitiken och utbildningspolitiken,
              som är så viktig för att kunna gå från ett jobb till ett annat,
              och har pajat a-kassan.
            </seg>
            <seg n="674db2fa">
              När det sedan gäller den här näringen är vi socialdemokrater
              helt på det klara med att människor ska kunna ta betalt och få
              betalt för sina produkter. När det gäller implementeringen av
              sanktionsdirektivet ser vi att regeringen inte heller lyckas.
              Det är inte bra. Det är ett dåligt besked.
            </seg>
            <seg n="b2eb32e2">
              Vi kommer att komma tillbaka när vi får se var ni landar i de
              här frågorna, men hitintills vet vi ingenting.
            </seg>
          </u>
          <note type="speaker" n="0c1a92d7">
            Anf. 46 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-f3972c8b096c78bb-7" n="266372a0">
            <seg n="bf7c6bf0">
              Herr talman! Jag kan bara konstatera i svaret att Socialdemokraterna
              inte har tagit ställning i direktivfrågan, och det visar väl vad
              som är bekymret i detta. Vi kommer att återkomma till riksdagen,
              och det är justitieministern som är ansvarig i det sammanhanget.
              Jag kan också konstatera att den förra regeringen underlät att
              genomföra det direktiv som Luciano Astudillo nu är så angelägen
              om.
            </seg>
            <seg n="baf14290">
              När det gäller synen på svensk ekonomi är det väl en gemensam
              bedömning, från både svenska ekonomer och utländska ekonomer,
              att Sverige befinner sig i ett mycket bättre läge än vad många
              andra länder gör. Det är därför som vi i budgetpropositionen kan
              lägga in 32 miljarder, där också de kreativa näringarna finns
              med, som en satsning.
            </seg>
            <seg n="5e2474f5">
              Det är också viktigt att påpeka att regeringen skriver i budgeten
              att vi ser att arbetslösheten ökar. Om Luciano Astudillo inte
              har läst budgeten finns det möjlighet att göra det.
            </seg>
            <seg n="151a45e5">
              Jag kan bara konstatera att Barrosoplanen som nu kommer är en
              bra del, men det är också viktigt att de finansiella systemen
              fungerar väl. Mycket av det som finns i Barrosoplanen innehåller
              också det som den svenska regeringen föreslog i budgeten, och
              vi är det land som går före och visar vägen i sammanhanget. Men
              vi har sagt alla statsråd har sagt det att i det allvarliga läge
              som vi befinner oss i har vi en beredskap för att göra mer. En
              regering måste ha det och kunna följa utvecklingen.
            </seg>
            <seg n="1d3c7edb">
              Jag ser att de kreativa näringarna är ett av svaren på hur vi
              ska skapa de nya jobben, inte minst för den nya, unga generationen.
              Det är därför som det är överraskande att Socialdemokraterna i
              sitt budgetalternativ tänker höja kostnaden för att anställa unga,
              eftersom det finns många unga människor i de här näringarna. Den
              diskussionen får väl Socialdemokraterna ta med den generation
              som nu riskerar att tappa jobb och där det blir ökade kostnader
              för att anställa.
            </seg>
          </u>
          <note n="40a61734">
            Överläggningen var härmed avslutad.
          </note>
          <note n="3eccc0b1">
            7 § Svar på interpellation 2008/09:125 om jämställdheten i Sverige
          </note>
          <note type="speaker" n="84097f64">
            Anf. 47 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-af9472527c13f852-10" n="2af1d30f">
            <seg n="54c76292">
              Herr talman! Monica Green har frågat mig vad jag avser att göra
              för att återupprätta Sveriges anseende inom jämställdheten. I
              sin fråga hänvisar Monica Green till World Economic Forums Gender
              Gap Index där Sverige nu ligger på tredje plats efter att tidigare
              ha legat först.
            </seg>
            <seg n="f9cfd7da">
              Till skillnad från Monica Green anser jag att vi åtnjuter ett
              gott anseende för vår jämställdhetspolitik i Sverige. Men det
              finns en risk i att slå sig till ro om man länge har legat högst
              i olika jämförelser. Detta skedde under den förra regeringen.
              Det var därför nyttigt för Sverige när FN:s särskilda rapportör
              om mäns våld mot kvinnor, Yakin Ertürk, publicerade sin rapport
              om Sverige 2006. Där tydliggjordes att mycket finns att göra för
              att Sverige ska bli jämställt, och frågan om mäns våld mot kvinnor
              är också den fråga som jag främst prioriterade som jämställdhetsminister.
              Vi har i dag, två år senare, två handlingsplaner som direkt bekämpar
              mäns våld mot kvinnor.
            </seg>
            <seg n="84e837c8">
              Monica Green använder Sveriges tredjeplacering som intäkt för
              att klyftorna mellan kvinnor och män ökar. Så är inte fallet.
              Gender Gap Index konstaterar att Sverige i huvudsak håller en
              konstant nivå. Dessutom använder den sig av data som är två år
              gamla. Monica Greens påstående att det är de två åren med borgerligt
              styre som skapat förändringar är därför felaktigt. Den nuvarande
              regeringen har genomfört en kraftfull ekonomisk förstärkning av
              jämställdhetspolitiken.
            </seg>
            <seg n="326cc815">
              Det är i vardagen och i de vardagliga besluten som jämställdhet
              skapas. Därför har regeringen beslutat om ett åtgärdspaket för
              en mer jämställd skola. Vi har sjösatt ett treårigt forskningsprogram
              om kvinnors hälsa. Regeringen genomför satsningar för att bidra
              till en mer jämställd scenkonst och kultursektor. Sveriges Kommuner
              och Landsting har därtill fått 125 miljoner kronor för jämställdhetsintegrering
              i de kommunala verksamheterna och beslutsprocesserna.
            </seg>
            <seg n="b55ca81e">
              När det gäller fördelningen av ekonomiska resurser arbetar regeringen
              med att minska den stora deltidsarbetslösheten, sjukskrivningarna
              och förtidspensioneringarna bland kvinnor, som uppstod under den
              förra regeringen. Ett eget arbete utgör grunden för ekonomisk
              självständighet. Sverige har en av de bäst avpassade arbetsmarknaderna
              för kvinnor i världen, och vi är ett av de länder som har flest
              kvinnor aktiva på arbetsmarknaden. Men många kvinnor arbetar i
              sektorer där lönerna är låga. Fler kvinnor än män arbetar deltid.
              Fler kvinnor än män är timanställda.
            </seg>
            <seg n="02376743">
              De reformer som regeringen genomfört inom arbetsmarknadspolitiken
              leder både till att sänka trösklarna för att komma in på arbetsmarknaden
              och till att göra det mer lönsamt att gå från deltid till heltidsarbete.
              Regeringen har dessutom skapat bättre förutsättningar för kvinnor
              att driva företag och för att öka konkurrensen inom kvinnodominerade
              branscher. Det ökar kvinnors förutsättningar att bli chefer för
              sin egen verksamhet samt ger kvinnor fler arbetsgivare att välja
              mellan. Detta bör i förlängningen bidra till ökade löner och därmed
              utjämna lönegapet.
            </seg>
            <seg n="b72b77d3">
              Som jämställdhetsminister har jag också verkat för att stärka
              kvinnors ställning på arbetsmarknaden genom reformering av familjepolitiken.
              En av grunderna i jämställdhetspolitiken utgörs av strävan mot
              ekonomisk självständighet för både kvinnor och män, det vill säga
              att kvinnor och män ska ha samma förutsättningar till arbete,
              utbildning och egen försörjning. Det handlar om att ha samma möjligheter
              att komma in på arbetsmarknaden, att kunna stanna kvar och utvecklas
              där och att kunna kombinera arbete och familjeliv. Den jämställdhetsbonus
              som infördes den 1 juli 2008 syftar till att stimulera män att
              ta ut större andel av föräldraledigheten och främja kvinnors återgång
              till arbete. Detta bör leda till minskade löneskillnader mellan
              kvinnor och män och därmed minskade skillnader i livsinkomst.
            </seg>
            <seg n="d13fef7c">
              Sverige intar sedan länge en ledande ställning i internationella
              jämförelser om hur jämställdheten utvecklas. Genom den ambitiösa
              politik som regeringen bedriver ser jag positivt på möjligheten
              att höja den ytterligare.
            </seg>
          </u>
          <note type="speaker" n="909a73b3">
            Anf. 48 MONICA GREEN (s):
          </note>
          <u who="monica_green_30ca1b" xml:id="i-6b4747d87e8da9bb-0" n="161b53fa">
            <seg n="102140c3">
              Herr talman! Tack så mycket för svaret, jämställdhetsministern!
            </seg>
            <seg n="87d9445c">
              Det finns mycket som jag håller med jämställdhetsministern om,
              bland annat att Sverige är ett av de ledande länderna när det
              gäller möjligheter för kvinnor att arbeta. Vi har ju under en
              lång tid byggt upp det här med att män och kvinnor ska ta delat
              ansvar i hemmet, att man ska ha en bra pedagogisk förskola och
              att man ska starta tidigt med att hjälpa föräldrarna. Man ska
              inte se till att föräldrarna blir av med sitt föräldraskap, utan
              man ska stödja föräldrarna i deras föräldraskap bland annat med
              en utbyggd förskola. Jag håller med jämställdhetsministern om
              att vi under en lång tid har lagt sådana grunder.
            </seg>
            <seg n="8efbb71e">
              Men jag delar inte all analys som jämställdhetsministern gör.
              Det gäller bland annat att det skulle ha blivit bättre för kvinnorna
              de senaste två åren. Jag menar att det är precis tvärtom.
            </seg>
            <seg n="76d5b695">
              Bland annat är vi inte längre etta på den här listan från World
              Economic Forum. Att vi halkar ned till en tredjeplats från att
              tidigare ha legat på en förstaplats beror bland annat på att vi
              inte klarar det här med kvinnorepresentationen. Vi har inte lika
              många kvinnor i bolagsstyrelser som man har i Norge, och vi har
              inte tillräckligt med ledande kvinnor i politiska församlingar
              eller beslutande församlingar. Vi har inte kvinnor som är förebilder
              på samma sätt som tidigare. Och den nuvarande regeringen prioriterar
              inte de frågorna. Det är en av anledningarna till att vi halkar
              ned på listan.
            </seg>
            <seg n="e3a693e0">
              Jag menar att jämställdheten inte står särskilt högt på listan,
              agendan, för den borgerliga regeringen. Det har inte märkts särskilt
              mycket vad regeringen har gjort.
            </seg>
            <seg n="e510d3f5">
              Ja, regeringen har lagt fram åtgärdsplaner för kvinnor som är
              utsatta för våld. Det är bra. Anledningen till att regeringen
              gjorde det var bland annat att den förra regeringen hade tillsatt
              en utredning, som Heléne Fritzon ledde. Den fanns färdig på regeringens
              bord när regeringen tog över. När jämställdhetsministern tog över
              var det i stort sett klappat och klart för att göra en proposition
              om det. Det var färdigarbetat, så att säga, när det gällde att
              lägga fram det förslaget.
            </seg>
            <seg n="139879df">
              Sedan fanns tyvärr inte allt med från den utredningen till att
              bli en proposition. Det är fortfarande så att kvinnor som är utsatta
              för våld har en svår ekonomisk situation. Det skulle behöva stärkas.
              Och det är fortfarande så att man inte har gjort någonting åt
              det här med besöksförbudsuppföljningen, där bland annat Thomas
              Bodström tillsatte en utredning. När kommer de förslagen?
            </seg>
            <seg n="60d680be">
              När det gäller det förebyggande arbetet i fråga om mäns våld
              mot kvinnor har regeringen inte heller återkommit så som det fanns
              förslag på under den förra regeringens tid. Det handlar också
              om möjlighet till terapi för de barn och kvinnor som har varit
              utsatta och så vidare.
            </seg>
            <seg n="13ed58fb">
              Det handlar dessutom om ekonomiska möjligheter för kvinnorna,
              som jag nämnde, och om möjligheter till bostäder. Eftersom bostadssituationen
              ser ut som den gör och byggsektorn har tvärnitat, bland annat
              för att den nuvarande regeringen har dragit in stöden för nybyggnation,
              har det blivit svårare för kvinnor som har varit i en utsatt situation
              att skaffa sig en bostad.
            </seg>
            <seg n="721c72e3">
              Även om regeringen tycker att man har gjort mycket menar jag
              att det inte är tillräckligt och att man måste lyfta upp jämställdhetsfrågorna
              till en punkt mycket högre upp på dagordningen.
            </seg>
          </u>
          <note type="speaker" n="d2fc8933">
            Anf. 49 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-af9472527c13f852-11" n="2af1d30f">
            <seg n="09fcc732">
              Herr talman! Innan jag går in på vad regeringen har gjort vill
              jag gå tillbaka till frågeställningen i Monica Greens interpellation
              till mig. Den handlar om att Monica Green förgrymmar sig över
              att vi har blivit sämre på jämställdhet. Nu visar jag på att det
              inte är så. Och har det blivit sämre är det Monica Greens eget
              parti i regeringsställning som ställde till det.
            </seg>
            <seg n="46a66cf8">
              Om Socialdemokraterna kunde ta sig tid att läsa om de här mätningarna
              från pärm till pärm för att se från vilken tid statistiken kommer
              skulle de komma till s. 27 i den här rapporten. Där står det tydligt
              och klart att statistiken kommer från 20002006. Det är en så pass
              lång period.
            </seg>
            <seg n="1710fb91">
              Jag håller inte med Monica Green om att vi inte har kvinnor på
              ledande positioner i politiken. Vi har 4748 procent kvinnor i
              riksdagen. Vi har i princip en fifty-fifty-fördelning i Regeringskansliet.
            </seg>
            <seg n="bbab9a46">
              Det är klart att det fortfarande finns mycket kvar att göra,
              men det är inte därför som vi ligger stilla när det gäller jämställdhetsutvecklingen.
            </seg>
            <seg n="e0396c1d">
              Ja, Finland passerar oss för att de har en kvinnlig president.
              Ja, Norge passerar oss för att de kvoterar till bolagsstyrelser.
              Är det svaret på de stora och breda jämställdhetsproblem som vi
              har i vårt land? Är det kvotering till bolagsstyrelser som ska
              lösa den ojämställda skolan, den ojämställda vården, den ojämställda
              omsorgen, den ojämställda kulturen? Om svaret från Socialdemokraterna
              är att vi ska kvotera till bolagsstyrelser är det inte mycket
              att se fram emot.
            </seg>
            <seg n="4d403e0a">
              Jag skulle väl kunna ta den här typen av interpellationer och
              insinuationer om att regeringen inte sköter sig om de kom från
              enskilda medlemmar som inte besitter höga positioner i ett parti.
              Men när man som riksdagsledamot eller till och med partiledare
              för det största oppositionspartiet med aspirationer på att bli
              statsminister använder sig av statistiken på det vis som ni nu
              gör i ert informationsmaterial blir jag rent ut sagt förbannad.
            </seg>
            <seg n="70368298">
              Det här är Socialdemokraternas misslyckande. Ni hade 40 miljoner
              i anslag till jämställdhet. Regeringen höjde det till 400 miljoner
              per år. De 40 miljonerna användes inte ens från år till år, utan
              ni överförde hela tiden pengar framåt. Det blev massor med pengar
              kvar för att det inte fanns någon politik.
            </seg>
            <seg n="8f76236f">
              Jag ska räkna upp för Monica Green vad vi har satsat: 800 miljoner
              mot mäns våld mot kvinnor, 210 miljoner mot prostitution, 110
              miljoner till jämställd skola, 125 miljoner för jämställd vård
              och omsorg och 90 miljoner för att forska kring kvinnors hälsa
              för att vi vet att kvinnor och män inte får jämlik vård eftersom
              det är mannen man forskar på. Allt detta, Monica Green, har regeringen
              gjort och satsat på.
            </seg>
            <seg n="8e9e9f90">
              Det är breda jämställdhetsproblem. Det är det som spelar roll
              i människors vardag, vare sig de är män eller kvinnor. Det är
              väldigt få människor som berörs av att Socialdemokraterna vill
              kvotera in kvinnor till bolagsstyrelser.
            </seg>
            <seg n="adab23e1">
              De kompetenta kvinnorna finns, och de kommer av egen kraft att
              ta sig in till dessa bolagsstyrelser. Vi som konsumenter och ägarna
              kommer inte att acceptera den situation som är. Jag tror inte
              att lagstiftning måste tas till. Och om man vill göra nytta när
              det gäller jämställdhet i vårt land är väl inte bolagsstyrelser
              det man ägnar all sin tid åt?
            </seg>
          </u>
          <note type="speaker" n="4ed98d43">
            Anf. 50 MONICA GREEN (s):
          </note>
          <u who="monica_green_30ca1b" xml:id="i-6b4747d87e8da9bb-1" n="161b53fa">
            <seg n="59aff9c8">
              Herr talman! Man tar sig för pannan inför den självgodhet man
              får höra. Det är så fantastiskt bra. Oj, vad mycket den borgerliga
              regeringen har gjort och vad väldigt bra det har gått. Egentligen
              har ni kopierat de förslag som låg på regeringens bord efter utredningen
              om mäns våld mot kvinnor. Det var ett förslag som låg och som
              skulle ha trätt i kraft.
            </seg>
            <seg n="f59c1264">
              Eftersom Nyamko Sabuni är så nöjd förstår jag varför jämställdhetsfrågorna
              halkar ned så långt på dagordningen, om det nu är så bra allt
              som regeringen redan har gjort. Jag är inte nöjd med det jämställdhetsarbete
              som regeringen gör.
            </seg>
            <seg n="1d47079e">
              Jag är inte heller nöjd med allt det som vi inte har gjort. Jämställdhetsarbetet
              måste hela tiden återerövras, precis som demokratin. Jag vet att
              jämställdhetsministern inte är feminist, men om man är feminist
              vi har i alla fall en finansminister som är det och ser att kvinnor
              är underordnade män och är beredd att göra något åt det måste
              man agera kraftfullt.
            </seg>
            <seg n="bdf96c8f">
              Vi skapade förutsättningarna för män och kvinnor att dela på
              hemarbetet. Vi byggde upp en allmän förskola. Vi delade på föräldraförsäkringen
              som visserligen kan skrivas över. Vi har byggt upp mycket av jämställdhetsarbetet.
              Det tog lång tid. Vi fick hela tiden kämpa för varje sak som skulle
              genomföras. Vi har haft många förkämpar före oss som har sett
              till att kvinnors positioner har förbättrats.
            </seg>
            <seg n="e7c44679">
              Frågan viftas bort med att det inte är så viktigt med hur man
              har det i bolagsstyrelser det behöver vi inte diskutera. Vi ska
              bara diskutera hur barnen har det i skolan. Det är självklart
              viktigt att vi har en jämställd skola och att vi hela tiden ska
              jobba för att tjejer och killar ska bli behandlade lika. Men att
              bara vifta bort det här med att kvinnliga förebilder inte är viktiga
              tycker jag är sorgligt att vi har en jämställdhetsminister som
              gör.
            </seg>
            <seg n="90a7ca00">
              När det gäller World Economic Forum och lönestatistik delar jag
              Nyamko Sabunis uppfattning. Där hamnar vi till och med på 35:e
              plats. Det var under vår tid. Det var under 2006. Vi lyckades
              inte jämställa lönerna under vår tid. Där har vi mycket kvar att
              göra.
            </seg>
            <seg n="f7b22d00">
              Men allting i utredningen bygger inte på gamla siffror. De som
              Nyamko Sabuni själv nämnde, om bolagsstyrelser, president och
              så vidare, är saker som händer i dag. Allting bygger inte på tidigare
              siffror.
            </seg>
            <seg n="80da963f">
              I Lathund om jämställdhet bygger man på löner från 2006. Vissa
              saker är från 2006. Vissa saker är inte det. Det ser man om man
              läser utredningen från pärm till pärm som Nyamko Sabuni tyckte
              att man skulle göra. Då framgår det.
            </seg>
            <seg n="bfdc1966">
              Ni har försämrat för kvinnorna, bland annat för dem som är ofrivilligt
              deltidsarbetande. De har fått en mycket sämre situation. Ni har
              inte gjort det möjligt för kvinnor att ha egen ekonomi.
            </seg>
            <seg n="c0281401">
              Ni vill att det ska vara incitament. Det ska vara större skillnader
              i det här landet. Det framhäver den borgerliga regeringen ofta.
              Det ska vara större skillnad mellan dem som jobbar och dem som
              inte har ett arbete.
            </seg>
            <seg n="90d68a23">
              Det har blivit större skillnader i det här landet. Det har blivit
              större skillnader mellan rik och fattig, det har blivit större
              skillnader mellan män och kvinnor och även mellan stad och land.
              Jag är förbluffad över att vi har en jämställdhetsminister som
              är så himla nöjd med situationen.
            </seg>
          </u>
          <note type="speaker" n="e0ccee3d">
            Anf. 51 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-af9472527c13f852-12" n="2af1d30f">
            <seg n="88fa95a7">
              Herr talman! Hade jag varit nöjd hade inte min post behövt finnas.
              Jag har två år kvar på denna mandatperiod, och jag lovar att de
              kommer att vara lika aktiva som de två år jag redan har suttit.
              Det är inte det att det inte sker saker, Monica Green.
            </seg>
            <seg n="0989ff92">
              Hade det bara hängt på det faktum att man kallar sig feminist
              för att se framgång i Sverige för jämställdhet hade vi nog varit
              bättre. Då kanske indexet hade visat bättre siffror.
            </seg>
            <seg n="1d42f39c">
              Den förra statsministern var feminist. Vi har nu en oppositionsledare
              som är feminist och som själv var minister i den förra regeringen.
              Vi har massor med riksdagsledamöter i det socialdemokratiska partiet
              som är feminister. Antagligen var finansministern också under
              den tiden en feminist.
            </seg>
            <seg n="43715778">
              Men vad har vi för resultat? Vi halkar ned tre platser. Monica
              Green säger: Det hade vi planerat. Det hade vi utrett. Så det
              fanns klart och färdigt.
            </seg>
            <seg n="73f98a42">
              Det räcker inte med att utreda. Det räcker inte med att planera.
              Man måste genomföra. Hur många saker har inte denna regering fått
              genomföra för att det bara låg i lådorna under Socialdemokraternas
              tid? Det hjälper inte medborgarna i Sverige att förslag ligger
              i lådorna.
            </seg>
            <seg n="98ddedab">
              Om kvotering hade varit så jätteviktigt för Socialdemokraterna
              som det numera verkar vara, för det är den enda politiken på jämställdhetsområdet,
              varför såg ni inte till att genomföra det långt tidigare? Tolv
              år satt ni vid makten. Tolv år, fram till 2006, satt ni vid makten.
              Ansåg inte ni att den ojämställdhet som finns i bolagsstyrelserna
              fanns där då? Är det något som har uppkommit nu först med alliansregeringen?
              Nu först öppnas ögonen för att det är ojämställt i börsbolagens
              styrelser.
            </seg>
            <seg n="1de91db7">
              Det är ju ett gammalt problem. Varför gjorde man inget åt det?
              Det räcker inte att kalla sig feminist. Det räcker inte att utreda.
              Det räcker inte att bara tycka. Man måste också handla. Man måste
              se till att denna kammare fattar beslut. Först då kan det verkställas
              i verkligheten. Det är det alliansregeringen gör. Det är det Socialdemokraterna
              aldrig gjort.
            </seg>
            <seg n="c43b6deb">
              Jag förstår att sitter man alldeles för länge blir det slentrianmässigt.
              Saker och ting blir tråkiga. Det är nyttigt, tror jag, att växla,
              att sitta i opposition.
            </seg>
            <seg n="2c7eea1d">
              Jag hoppas verkligen att vi ska kunna fortsätta att jobba ett
              tag till, för Sverige behöver utvecklas nu. Vi behöver utvecklas.
              Då har vi inte råd med en regering som suttit alldeles för länge
              och som inte har fler idéer, framför allt på ett så viktigt område
              som jämställdhet, än kvotering till bolagsstyrelser.
            </seg>
          </u>
          <note type="speaker" n="147648fc">
            Anf. 52 MONICA GREEN (s):
          </note>
          <u who="monica_green_30ca1b" xml:id="i-6b4747d87e8da9bb-2" n="161b53fa">
            <seg n="294bbd61">
              Herr talman! Jag blir förbluffad över att Nyamko Sabuni är så
              nöjd och uppfattar att Socialdemokraterna bara driver frågan om
              kvoterade bolagsstyrelser. Det är inte den enda fråga vi driver,
              även om vi tycker att den är viktig.
            </seg>
            <seg n="93ff3c7e">
              Det var en viktig fråga tidigare också. Vi försökte sätta press
              på bolagsstyrelserna då också.
            </seg>
            <seg n="27d124d7">
              Men det är inte den enda frågan. Det finns en rad frågor som
              vi har drivit igenom i Sverige för att flytta fram jämställdheten.
              Jag trodde att jämställdhetsministern var medveten om att Socialdemokraterna
              har gjort det möjligt för män och kvinnor att dela föräldraförsäkringen,
              att Socialdemokraterna gjort det möjligt för kvinnor att gå ut
              på arbetsmarknaden, att Socialdemokraterna har byggt upp förskolan
              i det här landet, att Socialdemokraterna har infört reform på
              reform som har gjort att vi har varit det mest jämställda landet
              i världen. Vi fick motta pris av FN för att vi var det mest jämställda
              landet i världen.
            </seg>
            <seg n="0a38b7bf">
              Det tar tid att genomföra saker. Det trodde jag också att jämställdhetsministern
              var medveten om. Vi fick ägna en väldigt stor del av vår tid vid
              regeringsmakten åt att städa upp efter den förra borgerliga regeringens
              ekonomiska kris som vi tog över. Vi fick spara rejält. Det fick
              hela svenska folket göra. Sedan fick vi börja bygga upp ett mer
              rättvist och jämställt samhälle igen efter det. Det tar tid. Det
              tror jag att jämställdhetsministern vet om.
            </seg>
            <seg n="21a693b1">
              Det skulle vara intressant att ta del av Nyamko Sabunis uppfattning
              när det gäller kvotering. Partierna har ju drivit frågan länge.
              Socialdemokraterna tog initiativ 1993 för att ha lika många män
              som kvinnor i ledande positioner. Sedan har de andra partierna
              följt efter, för det har visat sig att man måste ta till vara
              både mäns och kvinnors erfarenheter i de beslutande församlingarna.
            </seg>
            <seg n="da3953c4">
              Tycker Nyamko Sabuni att hon själv är inkvoterad i regeringen?
            </seg>
          </u>
          <note type="speaker" n="cb684139">
            Anf. 53 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-af9472527c13f852-13" n="2af1d30f">
            <seg n="608188de">
              Herr talman! Den frågan förstod jag inte alls, så jag nöjer mig
              med att säga tack för debatten!
            </seg>
          </u>
          <note n="40a61734">
            Överläggningen var härmed avslutad.
          </note>
          <note n="fdf3c7f6">
            8 § Svar på interpellation 2008/09:145 om EU-parlamentets möten
            i Strasbourg
          </note>
          <note type="speaker" n="3b77d7f5">
            Anf. 54 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-fe16103e048569dc-0" n="f82894e8">
            <seg n="076988bc">
              Herr talman! Bosse Ringholm har frågat mig om jag kan redovisa
              vilka initiativ jag har tagit för att påverka Frankrike i frågan
              om att upphöra med EU-parlamentets dyrbara och klimatmässigt dåliga
              vana att varje månad flytta hela parlamentssessionen från Bryssel
              till Strasbourg, om jag kan redovisa resultaten av de initiativ
              som tagits i frågan samt vilka initiativ jag och regeringen avser
              att ta under det svenska ordförandeskapet hösten 2009 i denna
              fråga.
            </seg>
            <seg n="70fad0ab">
              Det är inte en bra lösning att Europaparlamentet har sitt säte
              på en plats men under längre perioder även sammanträder någon
              annanstans. Den nuvarande ordningen är kostsam, opraktisk, dålig
              för miljön och skapar en negativ bild av EU. Regeringen skulle
              gärna se en utveckling där denna ordning förenklas eller helst
              avskaffas.
            </seg>
            <seg n="2377f79f">
              För att ändra på detta krävs dock en fördragsreform som förutsätter
              enhällighet bland medlemsstaterna. Företrädare för Frankrike är
              väl medvetna om den svenska regeringens inställning i frågan och
              har klart meddelat att de inte önskar att diskutera den. Vi har
              även diskuterat frågan med företrädare för andra medlemsländer
              och fortsätter att göra så. Många delar vår syn, men tyvärr verkar
              utsikten att 27 medlemsländer ska komma överens i frågan om att
              Europaparlamentet alltid ska sammanträda i Bryssel begränsad.
            </seg>
            <seg n="adfac5cf">
              Under 2009 ska kommissionen presentera en rapport om en översyn
              av EU:s budget. Översynen kommer sannolikt upp till diskussion
              under det svenska ordförandeskapet. En svensk målsättning i budgetöversynen
              är att EU:s resurser ska användas effektivt och till åtgärder
              där det finns ett europeiskt mervärde. Europaparlamentets pendlande
              mellan Bryssel och Strasbourg lever inte upp till denna målsättning.
            </seg>
            <seg n="0d5fcc19">
              Regeringen har tagit upp frågan och kommer att driva den i den
              budgetöversyn som nu pågår. Vi fortsätter att väcka opinion för
              frågan i regelbundna kontakter med övriga medlemsländer.
            </seg>
          </u>
          <note type="speaker" n="37bacf95">
            Anf. 55 BOSSE RINGHOLM (s):
          </note>
          <u who="bosse_ringholm_4e5a25" xml:id="i-a41c32f84080a07a-0" n="4a88d962">
            <seg n="6854ea10">
              Herr talman! Tack, Cecilia Malmström, för att du delar min uppfattning
              att det är fel både av ekonomiska och miljömässiga skäl att varje
              månad skicka hela EU-parlamentet från Bryssel till Strasbourg.
            </seg>
            <seg n="2b4194ab">
              Jag har ställt tre frågor. Den första frågan var vilka initiativ
              regeringen har tagit för att påverka Frankrike under det franska
              ordförandeskapet för att få slut på den här konstiga ordningen.
              Cecilia Malmström meddelar då att Frankrike inte önskar diskutera
              frågan.
            </seg>
            <seg n="d03149cf">
              Då är min följdfråga: Nöjer sig regeringen med det beskedet?
              Tycker den svenska regeringen att om Frankrike säger att de inte
              vill diskutera frågan så ska den svenska regeringen lägga sig
              platt och säga att ja, nu får vi väl vänta med att diskutera frågan.
            </seg>
            <seg n="9db7bf9f">
              Min andra fråga var vilka eventuella resultat av de svenska initiativen
              som Cecilia Malmström skulle kunna redovisa. Jag förstår att hon
              inte har några resultat att redovisa om man uppenbarligen har
              låtit stormakten Frankrike meddela att de inte vill diskutera
              frågan, och så har Sverige sagt att, ja, då får det vara så här.
            </seg>
            <seg n="eb6d7a34">
              Min tredje fråga till Cecilia Malmström var: Vad tänker Sverige
              under sitt ordförandeskap göra för att väcka frågan på nytt? Jag
              ser inte något som helst svar. Cecilia Malmström hänvisar till
              att det pågår en budgetöversyn, men den har väl inte den svenska
              regeringen hittat på just nu. Det är en budgetöversyn som är beslutad
              sedan många år tillbaka. Det är klart att alla budgetposter diskuteras
              där, men min fråga var väldigt konkret: Vilka initiativ avser
              den svenska regeringen att ta mer konkret för att lyfta fram frågan
              om att få stopp på den konstiga flytten av EU-parlamentet varje
              månad från Bryssel till Strasbourg?
            </seg>
            <seg n="56044091">
              Jag hade hoppats att EU-ministern med tanke på hennes bakgrund
              och att hon själv har drivit stora kampanjer för att få slut på
              det här skulle kunna redovisa några idéer om hur hon tänkte lyfta
              fram frågan i fortsättningen, men hon har tydligen inte längre
              samma energi i frågan som hon hade för några år sedan då det var
              viktigt att få stöd för att få stopp på flytten.
            </seg>
            <seg n="646218c3">
              Ska jag betrakta svaret som att den svenska regeringen i samband
              med budgetöversynen kommer att väcka frågan men i övrigt inte
              kommer att ta några initiativ? Något sådant är ju inte redovisat
              i svaret.
            </seg>
            <seg n="f07dbbc1">
              Jag hade hoppats att Cecilia Malmström exempelvis hade haft idéer
              om vad man kan föreslå Frankrike för andra typer av aktiviteter
              och verksamheter i de lokaler i Strasbourg som alla inser inte
              bara kan tomställas. De måste fyllas med någonting. Om fransmännen
              själva inte ens vill diskutera frågan och inte har några egna
              idéer hade det väl varit bra om Sverige, både nu under Frankrikes
              ordförandeskap och ännu mer under det svenska ordförandeskapet,
              hade sagt att vi har ett antal idéer om hur man kan utnyttja de
              lokaler som finns i Strasbourg som har goda kvaliteter ur många
              synvinklar, för vi anser att det är fel att flytta parlamentet,
              och därför vill vi peka på andra alternativ.
            </seg>
            <seg n="cccdc46c">
              I interpellationssvaret är det en total avsaknad av sådana idéer.
              Det är ännu inte för sent, för Sverige har ännu inte satt sig
              på ordförandestolen. Det är först ett tjeckiskt ordförandeskap
              under första halvåret 2009. Den svenska regeringen har faktiskt
              gott om tid att fundera på och ta någon form av initiativ. Om
              nu inte den svenska regeringen hittills har kommit till någon
              slutsats om några nya initiativ har ni alltså minst ett halvår
              på er fram till att vi tar över ordförandeskapet den 1 juli nästa
              år att fundera ut vilken annan typ av verksamhet vi kan erbjuda
              fransmännen.
            </seg>
            <seg n="a0b893e4">
              Med tanke på EU-ministerns tidigare energi hade jag nog hoppats
              på lite mer. Energin kan ju inte helt ha avtagit för att hon har
              råkat bli EU-minister.
            </seg>
          </u>
          <note type="speaker" n="0e5b3f05">
            Anf. 56 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-fe16103e048569dc-1" n="f82894e8">
            <seg n="4c083135">
              Herr talman! Jag kan försäkra Bosse Ringholm om att jag fortfarande
              känner mig full av energi, och jag är glad över att Bosse Ringholm
              och jag är så eniga i själva sakfrågan.
            </seg>
            <seg n="b98c8d89">
              Jag har gått igenom hela Rosenbads alla arkiv, register och gamla
              PM, och jag har inte hittat något spår av eller anteckningar från
              något bilateralt möte som visar att Bosse Ringholm eller någon
              av de socialdemokratiska före detta ministrarna vid något tillfälle
              över huvud taget har rest denna fråga med någon under sitt långa
              maktinnehav.
            </seg>
            <seg n="17773cca">
              Jag är dock väldigt glad över att Bosse Ringholm och hela riksdagen
              nu står bakom detta. Det ger regeringen en större tyngd när vi
              ska driva frågan.
            </seg>
            <seg n="d50fd444">
              Vi driver frågan. Det kräver som Bosse Ringholm vet en fördragsändring,
              och därför måste man bilda allianser för att successivt få med
              sig flera länder, annars har vi ingen möjlighet att nå framgång.
              Vi tar upp frågan i kontakter med medlemsländerna. Jag diskuterar
              den väldigt ofta med mina kolleger. Jag har diskuterat det med
              mina franska kolleger vid ett flertal tillfällen, och precis i
              veckan fick jag ett mycket argt brev från det franska utrikesdepartementet
              och min goda kollega Jean-Pierre Jouyet, som är EU-minister i
              Frankrike, där han skällde på oss för att vi drev frågan. Han
              kritiserade även en artikel jag har skrivit. Jag har svarat på
              brevet och sagt att detta är den svenska regeringens ståndpunkt
              och att vi tycker så här.
            </seg>
            <seg n="2a2629fa">
              De vet alltså mycket väl vad vi tycker, och vi är oense i frågan.
              Det är inte så att Frankrike kan skrämma oss till tystnad. Vi
              har också fört samtal inte minst med den grupp i Europaparlamentet
              som fortsätter att driva frågan om olika initiativ som man skulle
              kunna erbjuda Frankrike. Där diskuteras allt ifrån universitet
              och så vidare, men det har inte riktigt varit möjligt att komma
              fram den vägen. President Sarkozy sade också mycket tydligt i
              talet till Europaparlamentet att han över huvud taget inte ville
              diskutera denna mycket viktiga franska fråga.
            </seg>
            <seg n="7dc239c0">
              Detta hindrar naturligtvis inte att andra pratar om frågan, men
              om man ska resonera med fransmännen är det bra om vi i alla fall
              kan enas om att ha frågan på dagordningen, men de vägrar sätta
              frågan på dagordningen.
            </seg>
            <seg n="fdf9e8cc">
              Vi fortsätter, och jag fortsätter själv, att driva den här frågan
              med andra kolleger i hopp om att försöka få fler länder som vill
              driva den tillsammans med oss. Det går tyvärr väldigt långsamt,
              måste jag säga. Andra länder delar ofta åsikten i princip men
              är inte villiga att driva den av olika skäl.
            </seg>
            <seg n="b63c910d">
              Budgetöversynen är ett tillfälle då man skulle kunna lyfta fram
              frågan. Fördragsöversynen är svår just nu, eftersom vi väntar
              på att Lissabonfördraget ska ratificeras i ytterligare några länder.
              Just nu är det alltså inte en fördragsöversyn som står närmast
              för dörren. Men en budgetöversyn står för dörren, och då har Sverige
              faktiskt med stöd av riksdagen lagt in att vi önskar diskutera
              frågan även här, för den har också en budgetmässig aspekt. Jag
              tycker att det kan vara ett bra tillfälle att lyfta fram frågan
              när vi också ska se över de administrativa kostnaderna.
            </seg>
            <seg n="ca6bbce3">
              Det är alltså ett initiativ som vi har tagit, och vi hoppas att
              under det tjeckiska och det svenska ordförandeskapet kunna komma
              vidare i diskussionen om hur vi bäst använder unionens gemensamma
              resurser.
            </seg>
          </u>
          <note type="speaker" n="1d0d89c1">
            Anf. 57 BOSSE RINGHOLM (s):
          </note>
          <u who="bosse_ringholm_4e5a25" xml:id="i-a41c32f84080a07a-1" n="4a88d962">
            <seg n="c0dfdedf">
              Herr talman! Jag kan konstatera att Cecilia Malmström och jag
              är överens om att vi bör avbryta processen att flytta EU-parlamentet
              varje månad från Bryssel till Strasbourg.
            </seg>
            <seg n="4e02f798">
              Jag kan också konstatera att Cecilia Malmström inte har lyckats
              nå någon enda millimeter framåt i frågan under det franska ordförandeskapet.
              Jag är häpen över att man när fransmännen säger att de inte vill
              diskutera detta nöjer sig med det svaret. Cecilia Malmström både
              skriver det i sitt interpellationssvar och säger det här. Man
              kunde ju ha tagit någon form av formellt svenskt initiativ för
              att få upp frågan på dagordningen. Om fransmännen då hade fått
              en majoritet som sagt att vi önskar inte diskutera den frågan
              hade Sverige kunnat konstatera att ja, så är läget nu. Men jag
              kan inte se att det har funnits någon form av initiativ. Det har
              i alla fall inte redovisats för oss i riksdagen att svenska regeringen
              vid något tillfälle har lyft fram frågan och fått ett formellt
              nej av Frankrike. Men det är snart historia, eftersom det franska
              ordförandeskapet löper ut vid årsskiftet. Då utgår jag från att
              Cecilia Malmström kanske med sina tjeckiska partner har diskuterat
              på vilket sätt man kan aktualisera frågan nästa mandatperiod och
              framför allt nästnästa mandatperiod, då Sverige har möjlighet
              att påverka dagordningen på ett annat sätt.
            </seg>
            <seg n="7ea7a68b">
              Min raka fråga till Cecilia Malmström är: Kommer då Sverige,
              och frågan är i vilket sammanhang, att aktualisera frågan under
              det svenska ordförandeskapet? Det vore intressant att få ett svar
              för det första på frågan om Sverige kommer att aktualisera frågan,
              för det andra på vilket sätt och för det tredje i vilket sammanhang
              under det svenska ordförandeskapet. Man kan i alla fall inte skylla
              på Frankrike när vi har initiativrätten under det svenska ordförandeskapet.
            </seg>
            <seg n="d2f14618">
              Det är en chans det är ett halvår kvar, Cecilia Malmström att
              vända sig under galgen.
            </seg>
          </u>
          <note type="speaker" n="1d25525e">
            Anf. 58 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-fe16103e048569dc-2" n="f82894e8">
            <seg n="aedeb581">
              Herr talman! Jag skyller inte på Frankrike. Jag bara konstaterar
              att för att vi ska få en ändring i den här frågan måste vi naturligtvis
              ha fransmännen med oss. Vi kan inte ändra på detta utan en fördragsändring
              och utan att fransmännen är villiga att medverka till en förändring.
            </seg>
            <seg n="a7791f18">
              Jag för också diskussioner med personer i Frankrike för att tillsammans
              med dem försöka hitta en lösning. Det finns också fransmän som
              tycker att det här är en tokig ordning som skadar Europaparlamentets
              anseende.
            </seg>
            <seg n="85ec3379">
              Det här är ett mycket långsamt och tålmodigt arbete. Jag har
              inte redovisat vartenda samtal jag haft med fransmännen för riksdagen,
              för jag är väldigt ofta i Frankrike. Men jag kan försäkra Bosse
              Ringholm att det förs sådana diskussioner för att försöka hitta
              vägar framåt och för att också hitta allierade bland de andra
              EU-länderna för att kunna lyfta fram den här frågan. Att lyfta
              fram frågan och sedan få ett starkt avslag ger inget resultat,
              utan man får vara säker på att man har tillräckligt många allierade
              med sig så att frågan kan processas.
            </seg>
            <seg n="80001203">
              Det som vi ser nu som en möjlighet att komma vidare är via budgetöversynen.
              Det är det som är svaret på frågan. Jag är ledsen om jag var otydlig
              i detta, herr talman, men det är den vägen som vi formellt försöker
              driva en reformering av hela EU men också i den här frågan.
            </seg>
            <seg n="5e54edfd">
              I övrigt kommer vi att fortsätta våra informella kontakter med
              de andra medlemsländerna och med samtalspartner i Frankrike för
              att se om vi kan komma vidare. Jag kan inte bedöma vilken tid
              det kommer att ta eller om det kommer att lyckas. Det är en svår
              fråga.
            </seg>
            <seg n="c80a0706">
              Jag skulle gärna ha sett att vi hade kommit framåt, men så är
              läget i dag. Möjligen får vi anledning att återkomma till den
              här frågan.
            </seg>
          </u>
          <note type="speaker" n="5ccb4e2c">
            Anf. 59 BOSSE RINGHOLM (s):
          </note>
          <u who="bosse_ringholm_4e5a25" xml:id="i-a41c32f84080a07a-2" n="4a88d962">
            <seg n="c1c10c93">
              Herr talman! Cecilia Malmström hänger upp hela sitt svar på budgetöversynen,
              som ju kommer att genomföras under alla omständigheter. Men min
              fråga var: Tänker den svenska regeringen på egen hand lyfta fram
              frågan under ordförandeskapet och i så fall i vilket sammanhang
              och med vilken inriktning?
            </seg>
            <seg n="a26d7471">
              Man måste väl rimligen ha någon idé om vad man ska erbjuda för
              annan form av verksamhet i de lokaler som finns i Strasbourg,
              för att de inte kan stå tomma är vi säkert överens om. Och det
              är naturligtvis fullkomligt orimligt att tro att Frankrike skulle
              acceptera att de skulle stå tomma.
            </seg>
            <seg n="501ca146">
              Frågan är fortfarande: Kommer den svenska regeringen att ta något
              eget initiativ? Budgetöversynen är ju inte något speciellt svenskt,
              utan den genomförs under alla omständigheter. Oavsett vilket ordförandeskap
              vi kommer att ha tiden framöver kommer budgetöversynen att genomföras.
              Därför kvarstår min fråga: I vilket sammanhang, när och på vilket
              sätt kommer Cecilia Malmström att väcka den här frågan? Och har
              Cecilia Malmström någon idé om vad en alternativ verksamhet skulle
              kunna vara? Jag tycker inte att man behöver begränsa sig till
              en eller två idéer och säga att det här är det enda som vi kan
              tänka oss. Vi ska vara öppna för alla idéer, men det gäller att
              börja någonstans med någon form av dialog och samtal, inte minst
              med fransmännen själva om vad de kan tänka sig för form av verksamhet.
            </seg>
            <seg n="175c70d0">
              Att säga nej, nej, nej är som Cecilia Malmström antydde i sitt
              senaste inlägg ganska kontraproduktivt även för Frankrike, som
              ju kanske har en del att förlora på att bara vara halsstarriga
              och säga nej och nej.
            </seg>
            <seg n="42d83ee1">
              Men fortfarande kvarstår frågorna: Kommer den svenska regeringen
              att ta någon form av initiativ under ordförandeskapet? Frågan
              är obesvarad än så länge. Och vad består initiativet i så fall
              i?
            </seg>
          </u>
          <note type="speaker" n="3b23ce46">
            Anf. 60 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-fe16103e048569dc-3" n="f82894e8">
            <seg n="9332fa8e">
              Herr talman! Tack, Bosse Ringholm, för den här debatten! Jag
              kan inte svara på Bosse Ringholms frågor, för det pågår just en
              process med samtal med fransmän, med andra aktörer, med våra kamrater
              i Europaparlamentet, med andra länder för att försöka se om det
              finns något initiativ som vi kan ta. Det pågår en massa diskussioner.
            </seg>
            <seg n="fdd5f2e6">
              Bosse Ringholm är medveten om att det har pratats om att kanske
              ha ett universitet eller något institut i lokalerna. Det finns
              även andra förslag som bollas. Jag vill gärna fortsätta den informella
              sonderingen innan vi kan lägga fram ett konkret förslag.
            </seg>
            <seg n="72419683">
              Att budgetöversyn är något som pågår håller jag helt med om,
              men Sveriges regering är faktiskt den enda som har lyft fram denna
              fråga i svaret till kommissionen om budgetöversynen. Därmed har
              vi satt frågan på agendan och visat att denna fråga kan vi också
              prata om i budgetöversynen. Det tycker jag ändå är ett litet steg
              framåt. Jag är tacksam för att riksdagen också i sitt svar har
              lyft fram denna fråga, för det ger oss en större styrka att säga
              att det är hela Sveriges önskan att göra på det sättet. Det är
              ett sätt att komma framåt, för som Bosse Ringholm vet är det en
              fördragsöversyn som kommer att krävas i slutändan. Den står inte
              på dagordningen nästa år, såvitt jag kan bedöma. Men det gör budgetöversynen,
              och där kanske man kan börja förbereda, lyfta fram kostnader och
              titta på olika initiativ.
            </seg>
            <seg n="d2d529c1">
              Som sagt: Det här arbetet pågår hela tiden. Jag kan inte i det
              här skedet redovisa exakt var det kommer att landa. Men jag är
              som sagt glad för debatten och glad för det stöd som Bosse Ringholm
              visar här. Det hade kanske varit ännu roligare om vi hade kunnat
              peka på några tidigare initiativ från tidigare regering som hade
              kunnat visa att det här varit en lång tradition i Sverige. Men
              nu är vi, såvitt jag förstår, en enig riksdag, och det känns väldigt
              tryggt.
            </seg>
          </u>
          <note n="40a61734">
            Överläggningen var härmed avslutad.
          </note>
          <note n="baed34bf">
            9 § Svar på interpellation 2008/09:124 om förtroendet för granskning
            av kvaliteten i högskoleutbildningar
          </note>
          <note type="speaker" n="d20c2af7">
            Anf. 61 Statsrådet LARS LEIJONBORG (fp):
          </note>
          <u who="unknown" xml:id="i-af9472527c13f852-14" n="2af1d30f">
            <seg n="a1a42a41">
              Herr talman! Mikael Damberg har frågat mig hur jag avser att
              agera för att säkerställa att Högskoleverkets viktiga kvalitetsgranskningar
              återfår förtroendet i högskolevärlden.
            </seg>
            <seg n="72a2524c">
              För att upprätthålla förtroendet för svensk högskoleutbildning
              är det av fundamental vikt att det finns ett fungerande kvalitetsarbete
              på såväl lärosätesnivå som nationell nivå. Ansvaret för kvaliteten
              i svensk högskoleutbildning vilar ytterst på ledningen för varje
              enskilt lärosäte. Denna decentralisering av ansvaret förutsätter
              emellertid att det också görs en nationell granskning av kvaliteten,
              ett ansvar som regeringen ålagt Högskoleverket.
            </seg>
            <seg n="560d2510">
              Det är naturligtvis viktigt att även den som granskar kvalitet
              själv blir granskad. Högskoleverket har därför vid flera tillfällen
              låtit göra en extern utvärdering av den egna verksamheten. Vidare
              har verket ett externt rådgivande organ bestående av internationella
              utvärderingsexperter. Högskoleverket var en av de första medlemmarna
              i den europeiska kvalitetsorganisationen ENQA en organisation
              som ställer höga krav bland annat på internt kvalitetsarbete i
              medlemsorganisationerna. Bland annat kräver ENQA att en extern
              utvärdering av verksamheten genomförs minst vart femte år.
            </seg>
            <seg n="3e3d0b1d">
              Högskoleverket har under den senaste tiden kritiserats av universitet
              och högskolor för hur utvärderingar av utbildningar har genomförts.
              Det är viktigt att verket upprätthåller och utvecklar en öppen
              dialog med lärosätena. En sådan dialog förutsätter att verket
              aktivt arbetar för att skapa transparens i utvärderingsarbetet
              och att den kritik som framförts i övrigt tas på allvar.
            </seg>
            <seg n="a58a0939">
              Högskoleverket är internationellt välkänt för sin utvärderingsmetod.
              Min bedömning är att det nationella system som finns för kvalitetsgranskning
              av högre utbildning håller en god nivå. Men det är också viktigt
              att framhålla att alla kvalitetsgranskningssystem kontinuerligt
              bör utvecklas, förändras och förfinas och att konstruktiva synpunkter
              på utvärderingssystemet bör tas till vara.
            </seg>
          </u>
          <note type="speaker" n="f206e47c">
            Anf. 62 MIKAEL DAMBERG (s):
          </note>
          <u who="mikael_damberg_567c84" xml:id="i-e285e7f43e861333-0" n="d7b0fb5b">
            <seg n="76e5c09b">
              Herr talman! Jag vill tacka statsrådet för svaret.
            </seg>
            <seg n="c436051f">
              Den här interpellationen handlar om kvaliteten i högre utbildning
              och det kvalitetsgranskningssystem vi har. Frågan om kvaliteten
              i den högre utbildningen är en fråga som vi ofta återkommer till
              i debatten.
            </seg>
            <seg n="e1c0aceb">
              Jag kan börja med att konstatera att vi var ganska många som
              var förvånade över att regeringen i sin senaste budgetproposition
              inte hade några förslag om att höja kvaliteten i högre utbildning.
              Däremot redovisar vi socialdemokrater i vårt budgetalternativ
              en ordentlig satsning med 400 miljoner kronor för att höja kvaliteten
              i grundutbildningen inom framför allt de områden som har problem
              med kvaliteten, samhällsvetenskap och humaniora. Vi avsätter också
              100 miljoner kronor för att öka möjligheten till praktik, utbildning
              och karriärcenter för att underlätta övergången mellan arbete
              och studier.
            </seg>
            <seg n="3ef5cda5">
              Men det räcker inte att bara tala om resurser, utan vi måste
              också titta på kvalitetsutvärderingssystemet. Det är högskolorna
              och lärosätena själva som är ansvariga för kvaliteten i utbildningarna.
              Men det finns också ett centralt system inom ramen för Högskoleverket
              för att granska kvaliteten.
            </seg>
            <seg n="8d33d1bc">
              Det som var den springande punkten i varför jag skrev interpellationen
              var en öppen utfrågning som riksdagens utbildningsutskott arrangerade
              den 30 oktober om kvalitet i högskoleutbildning. Där framkom det
              att Sveriges universitets- och högskoleförbund, en organisation
              som sammansluter universitet och högskolor i Sverige, riktade
              allvarlig kritik mot Högskoleverket.
            </seg>
            <seg n="5f7863d3">
              I den diskussion som förekom sades det att det är svårt att delta
              i kvalitetsgranskningen eftersom målstolparna ständigt flyttas.
              Man vet aldrig åt vilket håll man ska skjuta bollen för att hamna
              i mål. Man tyckte också att det var en inkonsekvens mellan olika
              granskningar.
            </seg>
            <seg n="4ac8bcf0">
              Högskoleverket svarade att det är svårt att göra kvalitetsgranskningar
              och att det är viktigt att man gör det. Tonen dem emellan var
              dock lite bitsk och antydde att förtroendet mellan Högskoleverket
              och universitet och högskolor i Sverige inte är det bästa. Nu
              talar vi inte om enskilda universitet och högskolor som kan ha
              drabbats av en negativ utvärdering. Sådant kan ju alltid hända.
              Det är rimligt att den granskande makten kan bli impopulär ibland.
            </seg>
            <seg n="0f54838d">
              Här var det dock en systemkritik. Man upplevde att Högskoleverket
              inte lyssnade och hade dialog med högskolorna och att verket inte
              hade transparens i det arbete det bedriver och därmed gjorde det
              svårt att bedriva ett systematiskt kvalitetsarbete på universitet
              och högskolor.
            </seg>
            <seg n="9de4d4eb">
              Jag tycker att det är en allvarlig fråga. Det är därför jag har
              skrivit interpellationen. Ska vi främja kvalitet i högre utbildning
              är det viktigt att statens instrument för att garantera kvalitet
              i högskolan också har förtroende.
            </seg>
            <seg n="44bb9002">
              Högskoleministern skriver bra om denna fråga i sitt svar. Jag
              är särskilt glad att han skriver: Det är viktigt att verket upprätthåller
              och utvecklar en öppen dialog med lärosätena. En sådan dialog
              förutsätter att verket aktivt arbetar för att skapa transparens
              i utvärderingsarbetet och att den kritik som framförts i övrigt
              tas på allvar.
            </seg>
            <seg n="3072c011">
              Jag vill avsluta mitt första inlägg med att fråga: Avser statsrådet
              att ta några initiativ med anledning av detta eller räcker det
              med att han säger det här i riksdagens kammare?
            </seg>
          </u>
          <note type="speaker" n="654fcf02">
            Anf. 63 Statsrådet LARS LEIJONBORG (fp):
          </note>
          <u who="unknown" xml:id="i-af9472527c13f852-15" n="2af1d30f">
            <seg n="1a40411b">
              Herr talman! Det är bra att Mikael Damberg har ställt denna interpellation.
              Det är en viktig fråga. I dag avgörs lärosätenas examensrätt av
              vilken bedömning Högskoleverket gör av deras kvalitet. Det har
              alltså en betydande rättsverkan om Högskoleverket menar att en
              verksamhet är undermålig. Det drabbar också studenter. Det kan
              innebära, och har inneburit, att utbildningar har fått avbrytas.
            </seg>
            <seg n="d988b943">
              Det är ett bra system. Vi satsar miljarder på högre utbildning
              i Sverige. Då måste vi från den politiska nivån, och även medborgarna
              och skattebetalarna ytterst, veta att det inte är någon undermålig
              verksamhet vi håller under armarna, utan att den håller hög kvalitet.
            </seg>
            <seg n="1ce10b8b">
              Jag tror att vi båda är överens om att detta system i framtiden
              ska bli ännu viktigare därför att det dessutom ska få genomslag
              på anslagstilldelningen. Då får den centrala myndighetens bedömning
              ännu större rättsverkan för den granskade institutionen. Därför
              är det olyckligt om det finns en misstro.
            </seg>
            <seg n="9c9c2651">
              Ser man det i helikopterperspektiv är det inte helt förvånande
              att en granskad känner en viss misstro mot en granskare. En viss
              sådan spänning ligger i själva systemet. Jag håller dock med interpellanten
              om att det som har kommit till uttryck dels i en debattartikel
              i Dagens Nyheter, dels på utfrågningen som riksdagens utbildningsutskott
              anordnade är bekymmersamt. Det vittnar om att aktörerna på detta
              område står ganska långt från varandra.
            </seg>
            <seg n="59757466">
              Min allra senaste beröring med dessa frågeställningar var när
              Högskoleverket var uppe hos mig häromdagen och redovisade en bedömning
              man har gjort om det som brukar kallas rankning. Det ligger ganska
              nära. Ett eventuellt sådant system handlar också om att bedöma
              olika saker som pågår inom högskolorna och resultatet av dessa
              verksamheter. Även den diskussionen visar att detta är svårt.
              Högskoleverket är väl medvetet om att mycket av verksamheten bygger
              på bedömningar som är svåra.
            </seg>
            <seg n="098680f4">
              Jag vill säga två saker på plussidan för Högskoleverket. För
              det första har man, som jag också nämner i det skriftliga svaret,
              fått stort erkännande internationellt för det system man byggt
              upp. För det andra visar man en betydande ödmjukhet inför den
              kritik man möter.
            </seg>
            <seg n="0f606621">
              Min sammanfattande bedömning är att läget inte är katastrofalt.
              Systemet är hyggligt. Framtidsutsikterna ser ljusa ut genom att
              alla parter är ense om att ett sådant här system behövs. Man är
              också ense om att det som nu tillämpas behöver vidareutvecklas.
            </seg>
          </u>
          <note type="speaker" n="5eee727a">
            Anf. 64 MIKAEL DAMBERG (s):
          </note>
          <u who="mikael_damberg_567c84" xml:id="i-e285e7f43e861333-1" n="d7b0fb5b">
            <seg n="3fbec1a5">
              Herr talman! Jag instämmer i mycket av det som ministern säger.
              Jag tror dock att man ska vara lite observant på att tonläget
              kanske inte alltid är det bästa. Jag läste en debattväxling i
              Nerikes Allehanda den 13 november där man pucklar på varandra
              med insinuationer fram och tillbaka. Man behandlar inte varandra
              särskilt respektfullt i denna diskussion.
            </seg>
            <seg n="882c712f">
              Ska man gå till grunden med detta måste man fundera över vilken
              kvalitet det är man ska granska och hur det ska göras i framtiden.
              Det måste vara där någonstans man inte är överens. Då har vi ett
              problem. Skulle vi vilja hitta tydligare kvalitetsdrivande processer
              och införa nya system och det finns en diskussion om grunderna
              för vad kvalitet är så är det lite oroväckande att sätta ett system
              i sjön där man inte är överens om vad kvalitet är. Det gäller
              särskilt om de som driver kvalitetsarbetet och är ytterst ansvariga
              för kvalitetsarbetet, högskolor och lärosäten, inte är överens
              med den granskande myndighetens syn på kvalitet.
            </seg>
            <seg n="5b07384b">
              Det som väckte nästan mest diskussion bland lärosätena under
              utfrågningen var Högskoleverkets svar på frågan om vad kvalitet
              är. Högskoleverket svarade: Vi har gjort det enkelt för oss. Kvalitet
              enligt Högskoleverkets definition är det vi mäter när vi granskar
              kvaliteten. Det provocerar högskolevärlden att man kan svara på
              ett sådant sätt när man i en akademi talar om kvalitet och säga
              att kvalitet är det vi mäter. Det är inte en första diskussion
              om att man vill mäta detta för att man anser att det är kvalitet
              i utbildning. Här har vi ett av grundmomenten.
            </seg>
            <seg n="1bd9b6b2">
              Högskolor och universitet tycker att Högskoleverket har lagt
              för stor vikt vid förutsättningar och det som är lätt att mäta
              och lagt för lite vikt vid learning outcomes , det som produceras,
              det som blir resultatet för studenten efter utbildningen. På vilken
              sida i denna diskussion står ministern när man talar om vad kvalitet
              är i grundutbildningen?
            </seg>
            <seg n="5c0a93e5">
              Det handlar inte bara om att kolla om kvaliteten är okej eller
              inte. Det handlar också om att granskningar är basen för indragning
              av examensrätter. Då måste man kunna ställa höga krav på transparens
              och förutsägbarhet i detta. Jag vet att det finns ett krav hos
              utvärderingsagenturerna i det europeiska registret på att man
              ska införa någon form av överklaganderätt. Hur ser ministern på
              den frågan framöver?
            </seg>
            <seg n="702ec964">
              Jag tror att det är viktigt att högskole- och forskningsministern
              följer frågan och ser till att det upprättas en dialog som är
              respektfull och där man lyssnar på varandra. Skulle det visa sig
              att man vill gå vidare med sådana system när man inte är överens
              om grunden för detta riskerar vi att skapa mycket stök och kanske
              en negativ diskussion om kvalitet i högre utbildning. Jag hoppas
              att vi är överens om att vi ska undvika det.
            </seg>
          </u>
          <note type="speaker" n="faf51ff0">
            Anf. 65 Statsrådet LARS LEIJONBORG (fp):
          </note>
          <u who="unknown" xml:id="i-af9472527c13f852-16" n="2af1d30f">
            <seg n="1339c23e">
              Herr talman! Vi är överens om det, och vi är nog överens om det
              mesta i den här diskussionen.
            </seg>
            <seg n="42a6c22a">
              Jag deltog i en ministerkonferens inom OECD som hölls i Tokyo
              för knappt ett år sedan. Där var ämnet en idé som OECD har fått,
              nämligen att de, på samma sätt som man nu genomför PISA-mätningarna,
              skulle genomföra mätningar av det som Mikael Damberg kallar för
              learning outcome , alltså resultatet av utbildning av studenter.
            </seg>
            <seg n="ea68bdb1">
              Jag åkte dit eftersom jag spontant tycker att detta är en mycket
              bra idé. I den konkreta fråga som Mikael Damberg ställer har min
              spontana reaktion alltid varit att det måste vara intressantare
              att veta vad en 23-åring som har studerat i tre fyra år verkligen
              kan än hur många av lärarna som har disputerat eller hur stort
              biblioteket är. Min spontana personliga uppfattning är att jag
              är mer intresserad av vad studenterna från ett lärosäte kan efter
              några års studier än de yttre faktorerna.
            </seg>
            <seg n="ed59ec8c">
              En del för resonemanget ännu längre och säger att vad de kan
              inte spelar så stor roll om inte arbetsgivarna uppfattar dem som
              anställningsbara. De menar att det är huruvida man får jobb och
              vad man får betalt på de jobben som är ännu mer to the point i
              diskussionen.
            </seg>
            <seg n="0d1026ea">
              När jag har diskuterat rankning har jag menat att det för studenterna,
              som ska välja, kan vara av intresse att få information om alla
              de parametrarna.
            </seg>
            <seg n="8b8147d8">
              Vi i Sverige har sagt till OECD att vi tycker att det är en intressant
              idé. Vi är villiga att ställa upp som pilotland för att göra sådana
              undersökningar. Det understryker väl ändå mer svaret på Mikael
              Dambergs första fråga. Jag är intresserad av att så mycket som
              möjligt vrida utvärderingen i riktning mot bedömningar av vad
              studenterna verkligen har lärt sig.
            </seg>
            <seg n="a2614d31">
              När det gäller frågan om överklaganderätt kan man först konstatera
              att det är en lite ovanlig ordning att två statliga myndigheter
              vi pratar ju faktiskt om statliga myndigheter här kan överklaga
              varandras bedömningar. På departementet har vi så här långt landat
              i slutsatsen att eftersom systemet bygger på ett första beslut
              som man sedan får tid på sig att åtgärda och därefter ett nytt
              beslut är ett slags överklagandemöjlighet redan inbyggd i systemet.
            </seg>
            <seg n="d1d35bd2">
              Apropå Nerikes Allehanda vill jag säga att jag känner till att
              debatten har en särskild laddning just i Örebro som ju har lagt
              ned ett omfattande arbete på att få en läkarutbildning. De ansträngningarna
              har vid flera utvärderingar underkänts utifrån kvalitetsbedömningar.
              Det understryker väl bara det som jag och Mikael Damberg säger,
              nämligen att utslaget av bedömningar får väldigt stor betydelse
              för de berörda. Det understryker i sin tur hur viktigt det är
              att vi har ett bra system.
            </seg>
          </u>
          <note type="speaker" n="69606ad8">
            Anf. 66 MIKAEL DAMBERG (s):
          </note>
          <u who="mikael_damberg_567c84" xml:id="i-e285e7f43e861333-2" n="d7b0fb5b">
            <seg n="9e7b6efc">
              Herr talman! Jag hoppas att vi är överens. Jag vill betona att
              vi måste klara ut de grundläggande förtroendefrågorna innan vi
              går vidare. Jag hoppas att vi är överens om basen och vad som
              ska mätas innan man går vidare.
            </seg>
            <seg n="8baea5ef">
              Det kan ju bli lite parodiskt, om jag får dra det till sin spets.
              Statsrådet vill att Sverige ska bli pilotland, men vi vet fortfarande
              inte vad vi ska utvärdera. Vi ska ha någon form av utvärdering
              och vi ska jämföra oss med varandra, men vi har fortfarande inte
              bestämt vad vi ska jämföra och vad vi ska titta på för det är
              så svårt och det är lite komplicerat. Det blir lite bakvänd ordning.
            </seg>
            <seg n="c22dbb79">
              Jag hoppas att jag tolkade TT-telegrammet om rankning fel. Först
              kom Högskoleverket med sin bild av utvärderingen. Den säger att
              den information vi har i dag inte lämpar sig för rankning som
              handlar om att man ska värdera sammanvägda data som innebär att
              man kan säga att ekonomiutbildningen här är bättre än ekonomiutbildningen
              där. Ekonomiutbildningen där borta kan ju vara bäst på internationalisering
              medan ekonomiutbildningen här kan vara bäst för arbetsmarknadsrelevans,
              eller vad det nu kan vara.
            </seg>
            <seg n="5959d982">
              Man avrådde ganska bestämt från att göra sådana rankningssystem.
              Det svar som man fick från statsrådet var att vi ska gå vidare.
              Vi ska ha rankning. Vi vet inte riktigt hur det ska se ut och
              vad vi ska granska, men ranka ska vi.
            </seg>
            <seg n="de0d1fbe">
              Om man i högskolevärlden känner sig osäker på det nationella
              kvalitetsutvärderingssystemet, och tycker att det inte är tillräckligt
              transparent och om man inte är överens om grunderna för vad man
              ska granska blir det lite provocerande om regeringen väljer att
              gå vidare med andra system som bygger på den här granskningen
              innan vi har klarat ut vad det är man ska granska.
            </seg>
            <seg n="cf914bbf">
              Kan statsrådet ge ett tydligt besked om att vi blir överens om
              grunderna för att sedan kunna gå vidare med andra kvalitetsdiskussioner?
            </seg>
          </u>
          <note type="speaker" n="aff81a32">
            Anf. 67 Statsrådet LARS LEIJONBORG (fp):
          </note>
          <u who="unknown" xml:id="i-af9472527c13f852-17" n="2af1d30f">
            <seg n="74a57e65">
              Herr talman! Tack än en gång för diskussionen. Den är viktig.
            </seg>
            <seg n="66178c51">
              Skulle vi bli pilotland inom OECD kommer vi därifrån att få en
              ganska preciserad beställning på vad vi ska undersöka. Det ligger
              mycket i linje med vad Mikael Damberg har efterlyst, nämligen
              någon form av undersökning och bedömning av studenternas kunskaper
              mot slutet av en viss utbildning.
            </seg>
            <seg n="8872fad7">
              Uttrycket sammanvägd bedömning förekommer. Frågan är på vilken
              nivå man väger samman. Jag håller med om att det är ganska ointressant
              att ha alla lärosäten i lång rad på en lista om man söker en designutbildning.
              Om det finns en designutbildning på ett visst håll och det på
              samma ställe finns en sjuksköterskeutbildning och designutbildningen
              håller mycket hög klass medan sjuksköterskeutbildning är svag
              är det rätt ointressant att få genomsnittet om det är designer
              man vill bli och inte sjuksköterska.
            </seg>
            <seg n="fa7225e6">
              Den typen av sammanvägning tycker jag inte har så stort informationsinnehåll.
              Däremot kanske en designutbildning är lite svagare på internationalisering
              men har väldigt duktiga lärare och eleverna blir framför allt
              duktiga och får jobb. Att man gör en sammanvägning av designutbildningar
              i Sverige tror jag har ett visst informationsvärde för studenter.
            </seg>
            <seg n="0796820a">
              Jag är inställd på att i någon form gå vidare med den här rankningstanken.
              I den muntliga dialog jag hade med Högskoleverket var de inte
              alls främmande för att göra det om man tar hänsyn till de invändningar
              som de har fört fram. Det ska man naturligtvis göra.
            </seg>
          </u>
          <note n="40a61734">
            Överläggningen var härmed avslutad.
          </note>
          <note n="ca6fe0c1">
            10 § Hänvisning av ärenden till utskott
          </note>
          <note n="f335e5f3">
            Föredrogs och hänvisades
          </note>
          <note n="c0a58cfa">
            11 § Förnyad bordläggning
          </note>
          <note n="ba77eeb3">
            Föredrogs och bordlades åter
          </note>
          <note n="d067b371">
            12 § Anmälan om interpellationer
          </note>
          <note n="3f2fb7c6">
            Anmäldes att följande interpellationer framställts
          </note>
          <note n="945cd301">
            den 28 november
          </note>
          <note n="d94f2a39">
            Ibrahim Baylan
          </note>
          <note n="cd3ebb8b">
            Raimo Pärssinen
          </note>
          <note n="1abba492">
            Claes-Göran Brandin
          </note>
          <note n="e9cfe5a6">
            Jan Lindholm
          </note>
          <note n="6c9423fe">
            Gunvor G Ericson
          </note>
          <note n="2a1ed0b3">
            Peter Hultqvist
          </note>
          <note n="ce2d6b22">
            Interpellationerna redovisas i bilaga som fogats till riksdagens
            snabbprotokoll tisdagen den 2 december.
          </note>
          <note n="27fdb352">
            13 § Anmälan om frågor för skriftliga svar
          </note>
          <note n="d70aeb0b">
            Anmäldes att följande frågor för skriftliga svar framställts
          </note>
          <note n="945cd301">
            den 28 november
          </note>
          <note n="16597b0f">
            Lennart Axelsson
          </note>
          <note n="b6ea9a39">
            Hannah Bergstedt
          </note>
          <note n="6b2aba2c">
            Hans Olsson
          </note>
          <note n="7d507c55">
            Lennart Sacrédeus
          </note>
          <note n="00b7ad56">
            Hans Linde
          </note>
          <note n="00b7ad56">
            Hans Linde
          </note>
          <note n="4ce1eba4">
            Hans Hoff
          </note>
          <note n="082dfe81">
            Annelie Enochson
          </note>
          <note n="e97faabc">
            Frågorna redovisas i bilaga som fogats till riksdagens snabbprotokoll
            tisdagen den 2 december.
          </note>
          <note n="4883ad79">
            14 § Kammaren åtskildes kl. 12.27.
          </note>
          <note n="61c950f8">
            Förhandlingarna leddes
          </note>
          <note n="8bd7bc80">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
