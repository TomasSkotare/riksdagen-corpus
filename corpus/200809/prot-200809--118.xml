<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--118</head>
          <docDate when="2008-05-14">2008-05-14</docDate>
        </div>
      </front>
      <body>
        <div>
          <note n="a72e0e44">
            ﻿
          </note>
          <note n="87e4701d">
            Riksdagens protokoll
          </note>
          <note n="8362fd1c">
            2008/09:118
          </note>
          <note type="date" n="5d133d00">
            Torsdagen den 14 maj
          </note>
          <note n="8afe71c2">
            Kl. 12:00 - 18:58
          </note>
          <note n="49c91ed5">
            1 § Justering av protokoll
          </note>
          <note n="2e1cf9df">
            Justerades protokollet för den 8 maj.
          </note>
          <note n="bf5133d8">
            2 § Hänvisning av ärende till utskott
          </note>
          <note n="b897c5fa">
            Föredrogs och hänvisades
          </note>
          <note n="df40a061">
            3 § Beslut om ärenden som slutdebatterats den 13 maj
          </note>
          <note n="9a28138a">
            Punkt 2
          </note>
          <note n="e3bf73d2">
            Punkt 5
          </note>
          <note n="f2308bba">
            Övriga punkter
          </note>
          <note n="cc7db3e6">
            Punkt 1
          </note>
          <note n="6f430672">
            Punkt 4
          </note>
          <note n="f2308bba">
            Övriga punkter
          </note>
          <note n="d2938e38">
            4 § Djurskyddskontrollregister m.m.
          </note>
          <note n="518cf8e5">
            Föredrogs
          </note>
          <note n="ea341168">
            Anf. 1 HELÉN PETTERSSON i Umeå (s):
          </note>
          <note n="0a407c84">
            Herr talman! I dag ska vi debattera miljö- och jordbruksutskottets
            betänkande nr 24 om djurskyddskontrollregister. I betänkandet
            behandlas också ett antal motioner från allmänna motionstiden.
          </note>
          <note n="84be17b9">
            Vi socialdemokrater har inga invändningar mot införandet av ett
            djurskyddskontrollregister. Vi tycker att allt som underlättar
            tillsyn och kontroll på djurskyddsområdet är bra. Vi anser att
            ett centralt djurskyddskontrollregister kommer att underlätta
            detta.
          </note>
          <note n="aa0a1d3f">
            När det gäller motionerna som behandlas i betänkandet är vi dock
            inte lika överens med regeringen och de borgerliga partierna.
            Vi socialdemokrater har tillsammans med Vänsterpartiet och Miljöpartiet
            en reservation i betänkandet. Det gäller en fråga som vi har diskuterat
            här i kammaren flera gånger under mandatperioden och som jag hade
            hoppats att vi skulle slippa behöva diskutera fler gånger. Det
            handlar om tidelag, alltså sexuellt utnyttjande av djur.
          </note>
          <note n="e299df9e">
            Jag tänker inte stå här och förklara detaljer i ämnet. Jag tänker
            inte heller berätta om alla självklara argument som finns för
            varför tidelag ska vara olagligt. Det förstår varenda människa.
          </note>
          <note n="2cb35b3d">
            En gång i tiden hade vi dödsstraff i Sverige för tidelag. Men
            från 1944 är det inte längre olagligt. Djurskyddslagen tillåter
            förvisso inte att djur utsätts för smärta eller tvång något som
            används i debatten av dem som sjukt nog försvarar tidelag. De
            påstår att de inte bryter mot denna lag och att det som de håller
            på med därmed är sanktionerat av svensk lagstiftning. Det är helt
            absurt. Det är en skamfläck i svensk lagstiftning.
          </note>
          <note n="ef8c6501">
            Efter att tv-programmet Insider avslöjat ett stort svenskt djursexnätverk
            och Expressen följt upp det sade jordbruksminister Erlandsson
            den 13 november i fjol: Det ska inte vara tillåtet att ha samlag
            med djur. Det uttalandet var en stor framgång efter jordbruksministerns
            tidigare minst sagt otydliga hållning i frågan.
          </note>
          <note n="b9d52bcb">
            Trots flera debatter i kammaren där man från den borgerliga alliansen
            har sagt att man inte kan kriminalisera något som är så svårt
            att bevisa, vilket för övrigt är ett av de mest anmärkningsvärt
            dåliga argument jag har hört från den borgerliga sidan i riksdagen,
            ändrade ministern ståndpunkt när medierna visade vad oppositionen
            redan hade berättat. Djur utnyttjas sexuellt i Sverige, de gör
            det på ett organiserat sätt och förövarna stöder sig på att det
            inte är ett lagbrott. Men var är lagstiftningen?
          </note>
          <note n="c4e3e915">
            Vi vet att regeringen kan leverera fort om den vill. Som ett
            exempel stod vi här för två veckor sedan och debatterade eftersök
            på trafikskadat vilt. Då fanns det inga förslag. Drygt en vecka
            senare ligger en tryckt proposition på riksdagens bord. Det är
            imponerande.
          </note>
          <note n="9103e63a">
            För sex månader sedan utlovades en ny lagstiftning mot tidelag.
            Vad har då hänt? Man har hållit en hearing. I övrigt citerar jag
            texten i betänkandet: Regeringen har för avsikt att se över vilka
            åtgärder som kan vara lämpliga för att stärka skyddet för djur
            mot att användas för sexuella ändamål. Denna översyn ska utgöra
            en del i en större utredning som kommer att få till uppgift att
            se över nuvarande djurskyddslagstiftning.
          </note>
          <note n="564b9916">
            I mina öron låter det som en långbänk och långt från jordbruksministerns
            löfte om att kriminalisera samlag med djur. Det låter i alla fall
            inte som att det är en prioriterad fråga i regeringens arbete.
            Hur länge ska vi vänta och varför? Hur många fler avslöjanden
            ska det krävas för att det ska bli fart i frågan igen?
          </note>
          <note n="759d34bc">
            Herr talman! Jag vet vad mina borgerliga motdebattörer kommer
            att säga, om de alls nämner detta område. För att förekomma dem
            är det lika bra att jag bemöter det redan här och nu.
          </note>
          <note n="1fc4dea3">
            De kommer att säga, med upprörda röster, att ni ledde regeringen
            i 12 år, och ingenting hände. Vi har hört detta i många andra
            debatter. Det är sant att det inte hände någonting då. Det har
            heller inte hänt någonting i den här frågan under någon av de
            borgerliga regeringar vi har haft sedan 1944. Vi har inte skött
            oss, ni har inte skött er, men nu har vi en enighet i riksdagen
            leverera!
          </note>
          <note n="20686a2b">
            Med detta yrkar jag bifall till reservation 6.
          </note>
          <note n="36676d08">
            (Applåder)
          </note>
          <note type="speaker" n="285f1f67">
            Anf. 2 WIWI-ANNE JOHANSSON (v):
          </note>
          <u who="wiwi-anne_johansson_62bfaf" xml:id="i-9679d010b177d56f-0" n="26a4e958">
            <seg n="d3637727">
              Herr talman! Inte heller vi har något emot en översyn av djurskyddslagstiftningen
              och ett djurskyddskontrollregister. Vi tycker att det är okej,
              fast det beror förstås på vad översynen av djurskyddslagstiftningen
              landar i så småningom.
            </seg>
            <seg n="a03a41b3">
              Däremot måste jag återigen säga att jag fortfarande är ledsen
              för djurens skull över att Djurskyddsmyndigheten lades ned den
              1 juli 2007. Efter denna nedläggning tycker vi nämligen att det
              saknas en funktion som verkligen utvecklar kunskap om modern djuretik
              här i Sverige. Vänsterpartiet menar därför att vi bör utreda hur
              ett verkligt fristående och opolitiskt råd kan tillsättas för
              att se till djurens bästa. Vi har sagt det förut: Norge har en
              modell som vi tycker att man ska titta vidare på.
            </seg>
            <seg n="e2e9f678">
              Jordbruksministern, som glädjande nog är här i kammaren, kommer
              förmodligen att säga att Jordbruksverket redan har ett djurskyddsråd
              som har till uppgift att arbeta just med djurskyddsfrågor ett
              råd som ska driva utvecklingen inom etik, utbildning och forskning.
              Det kan jag också läsa i betänkandet.
            </seg>
            <seg n="b64a429c">
              Men det verkar inte som om det här djurskyddsrådet gör något
              större väsen av sig. När jag sökte på Jordbruksverkets hemsida
              fick jag 14 träffar på djurskydd, och då sökte jag på alla områden,
              från krisberedskap till författningar. När jag sökte på djurskyddsråd
              djur och veterinär fick jag upp fem titlar, de flesta flera år
              gamla. Det har ju faktiskt funnits djurskyddsråd även tidigare.
            </seg>
            <seg n="9c4b37f3">
              Vänsterpartiet tycker inte att detta är tillräckligt, och vi
              menar att djurrätten i Sverige behöver stärkas. Därför tycker
              vi att vi bör tillsätta en djurombudsman. En sådan myndighet skulle
              faktiskt kunna bidra till att utveckla djurrättsliga och djuretiska
              frågor.
            </seg>
            <seg n="1733ab03">
              Herr talman! Vi vill också öka stödet till forskning om alternativa
              djurförsök. Det är nämligen så att fler och fler djur används
              inom forskning. Enligt EU-kommissionens nyligen utgivna rapport
              användes drygt 12 miljoner djur i djurförsök i EU under 2005.
              Antalet djur som används vid försök ökar också i Sverige. Från
              2004 till 2005 ökade antalet djur i djurförsök med 24 procent
              till totalt drygt 507 000 djur. Det finns alltså mycket kvar att
              göra för att minska, ersätta och avskaffa djurförsök.
            </seg>
            <seg n="27f65461">
              Det är viktigt att mer görs för att ersätta djurförsök med laboratoriebaserad
              teknik. En stor del av forskningen om cancer, aids och andra sjukdomar
              sker redan nu utan djurförsök. Mycket kunskap om oss människor
              och våra sjukdomar kommer från undersökningar av sjuka människor
              och icke skadliga experiment på frivilliga. En allt större del
              av dagens forskning sker också på celler och vävnadsbitar från
              människor. Små bitar av ett organ kan tas till vara vid en operation
              utan att vi skadas.
            </seg>
            <seg n="8a4bfd19">
              Det är dessutom så att i de flesta djurförsök används djur som
              modeller för att forska om människokroppen, människors sjukdomar
              och hur människor riskerar att skadas av olika kemikalier, miljögifter
              och annat. Men vi vet att det finns många skillnader mellan djur
              och människor som gör det svårt att direkt översätta de resultat
              man får vid försök på djur till vad som händer i våra kroppar.
              Att använda djur som modell för oss är alltså långt ifrån optimalt.
            </seg>
            <seg n="6957b513">
              Därför finns många skäl till att vi ska utveckla och använda
              alternativ för djurens skull men också för vår skull. När de alternativa
              metoderna väl finns är de ofta billigare, mer pålitliga och ger
              snabbare resultat än försök med djur.
            </seg>
            <seg n="c6bcb24b">
              Jag tycker inte heller att det är självklart att djurförsök ska
              tillåtas bara för att det saknas alternativ. Alla djurförsök är
              inte livsviktiga för oss människor. Många djurförsök har redan
              ersatts av alternativa metoder, men för att kunna ersätta fler
              behöver vi mer forskning. Där, herr talman, vill jag att Sverige
              ska agera mer i EU för att öka anslagen till forskningen om alternativa
              djurförsök.
            </seg>
            <seg n="42805139">
              Sist men absolut inte minst vill jag instämma med Helén Pettersson,
              den föregående talaren: Det är viktigt med ett förbud mot att
              utnyttja djur sexuellt. Det är, precis som Helén Pettersson sade,
              helt makalöst att det inte längre finns ett sådant förbud i Sverige.
              Som vi vet har det funnits tidigare, i 1944 års djurskyddslag,
              men detta förbud trillade av någon anledning ur djurskyddslagen
              1988.
            </seg>
            <seg n="e76b581a">
              Ett direkt förbud mot att utnyttja djur sexuellt finns alltså
              inte längre, detta trots att fler och fler rapporter kommer in
              till djurskyddsorganisationerna i Sverige om att det förekommer
              och att det ökar. På nätet sprids bilder som ska vara tagna i
              Sverige där djur utnyttjas. Vi tycker, herr talman, att detta
              är alldeles nog för att återställa det förbud som fanns i 1944
              års djurskyddslag.
            </seg>
            <seg n="de74449b">
              I en interpellationsdebatt här i riksdagen den 6 maj förra året
              hade jordbruksministern stora problem med gränsdragningen mellan
              sexuellt utnyttjande av djur och vad som inte kunde vara det.
              Jag lovar att vi som lyssnade och sedan också har läst detta inte
              hade några som helst problem med den gränsdragningen.
            </seg>
            <seg n="f56d3af7">
              Jordbruksministern lovade då att det skulle komma ett förslag.
              Det mynnade, som vi vet, ut i en hearing. Jag undrar nu och kanske
              får svar av jordbruksministern här om problemen med gränsdragningen
              är över och om vi kan få se ett lagförslag. Som vi vet kan det
              ju gå oerhört fort när viljan finns.
            </seg>
            <seg n="54b14b9f">
              Herr talman! En djurombudsman skulle med all säkerhet jobba inte
              minst för det sista som är sagt. Det gör jag också. Jag yrkar
              därför bifall till reservationerna 2 och 6.
            </seg>
          </u>
          <note type="speaker" n="ae292f38">
            Anf. 3 TINA EHN (mp):
          </note>
          <u who="tina_ehn_9c2cbf" xml:id="i-e7a809d69c2ec732-0" n="514a0224">
            <seg n="bdc05796">
              Herr talman! Djurskyddskontrollregister m.m. är vad vi debatterar.
              Med mera är de motioner som på något vis handlar om djurskydd
              i det här betänkandet.
            </seg>
            <seg n="db9768cb">
              Djurskyddskontrollregistret har ett syfte, och det är att bidra
              till en effektivare kontroll på djurskyddsområdet. Det ska medföra
              en bättre samordning av kontrollmyndigheterna. Uppgifterna i registret
              ska kunna användas till att förbättra kontrollen av bland annat
              tvärvillkoren som ger olika ekonomiska stöd inom jordbruksområdet.
            </seg>
            <seg n="faa96bf9">
              Gårdsstödet är ett sådant grundstöd, ett EU-stöd som utgår till
              jordbrukare oberoende av vad man producerar. För att kunna få
              fullt stöd måste man uppfylla de så kallade tvärvillkoren. Man
              måste sköta sin jordbruksmark enligt särskilda villkor och även
              värna om miljö, folkhälsa, växtskydd, djurskydd och djurhälsa.
              Tvärvillkoren omfattar exempelvis krav rörande skötsel av djuren,
              veterinärmedicinska behandlingar, avel, journaler och stallets
              utformning, klimat och buller.
            </seg>
            <seg n="ce5c79d1">
              För kontroll av dessa tvärvillkor har ett gemensamt regelverk
              upprättats inom EU. Som exempel kan jag nämna att jag har en fårbesättning
              som har lammat nu i vår. Då ska man se till att lammen får de
              här fantastiska brickorna i öronen de gula lapparna alla våra
              djur har sedan vi gick med i EU. Är det ett bagglamm som föds
              räcker det med en bricka. Är det tacklamm som man tror att man
              ska fortsätta att avla på ska de i alla fall ha två brickor. Detta
              ska ske inom sex månader. Det ska vara ett identitetsnummer från
              gården, och det ska vara ett identitetsnummer på djuret. Det är
              alltså väldigt mycket som kontrolleras. Det är därför vi har djur
              som springer omkring med lappar i öronen.
            </seg>
            <seg n="d463de6f">
              Ett sådant här register ska också medföra att det blir enklare
              att söka efter och sammanställa personuppgifter. Det här kan i
              sig anses innebära en större risk för kränkning av den personliga
              integriteten om man ser på det hela så, men här anser regeringen
              ändå att det integritetsintrång som det här registret kan sägas
              innebära för den enskilde inte väger tyngre än behovet av ett
              sådant register. Så har man utvecklat det i propositionen. De
              personuppgifter som bör få behandlas i ett kontrollregister är
              inte av den karaktären att de utgör känsliga uppgifter i personuppgiftslagens
              mening. Uppgifterna omfattas till exempel inte av definitionen
              i § 13 personuppgiftslagen. Det handlar emellertid om ett stort
              antal register och om att flera av uppgifterna ursprungligen har
              registrerats för andra ändamål än för djurskyddskontroll.
            </seg>
            <seg n="718f8eee">
              Vidare behandlar vi motioner från den allmänna motionstiden.
              Jag kommer att ta upp några av dem här.
            </seg>
            <seg n="2e705614">
              En handlar om mjölkkors rätt till bete. Den här motionen har
              jag skrivit med erfarenhet av att det ges dispenser och med insikten
              om att det pågår en diskussion och sker påverkan från bland annat
              några håll här i landet. I utskottet blev vi nyligen uppvaktade
              av en organisation av mjölkproducenter som diskuterade frågan
              om stora stallar och möjligheten att slippa beteskravet när man
              bygger stora anläggningar.
            </seg>
            <seg n="6b87235e">
              Det är klart att stora stallar med många djur skapar problem
              då djuren ska gå ut varje dag. Det blir upptrampade områden med
              leriga ytor och svårigheter att hitta tillräckliga betesarealer
              nära. Men man kan ju, om man planerar för nya djurstallar, även
              planera för att djuren ska ha möjlighet till bete.
            </seg>
            <seg n="3d712c57">
              En motion från Folkpartiet handlar om kastrering av smågrisar
              utan bedövning. Det är någonting som fortfarande pågår. Orsaken
              till att man kastrerar smågrisar är att det kan utvecklas så kallad
              galtlukt. Jag tror att det är hos 1 procent av grisarna som man
              ser den här utvecklingen, och den upplevs som obehaglig av många.
              Kastreringen får ske av den som sköter djuren fram till en veckas
              ålder, och sedan måste man ha veterinär till hjälp.
            </seg>
            <seg n="421f019f">
              Man gav ett uppdrag till Jordbruksverket 2008 om att utreda förutsättningarna
              för att lokalbedöva vid kastrering av smågrisar. I det här uppdraget
              redovisar man att kastrering av smågrisar utan föregående bedövning
              inte är djurskyddsmässigt acceptabelt. Det tror jag att vi vet
              allihopa. Men det här har pågått så länge. Jag vet att jag har
              diskuterat den här frågan i 30 års tid. Hur mycket smärta har
              inte passerat under de här åren!
            </seg>
            <seg n="6fe1f20b">
              Många länder inom EU kastrerar över huvud taget inte grisar,
              och vårt grannland Norge har valt att fatta ett beslut mot kastrering
              från 2009. Det här är verkligen en symbolfråga, kan man säga.
              Framför allt många unga människor väljer i dag att låta bli att
              äta kött, men samtidigt går den totala utvecklingen åt motsatt
              håll. Köttkonsumtionen ökar och ökar.
            </seg>
            <seg n="21e47575">
              Det är enligt min och Miljöpartiets mening viktigt att arbeta
              för att djur ska slippa onödigt lidande på grund av att vi har
              valt att använda dem i vår tjänst och för vår försörjning.
            </seg>
            <seg n="859adf78">
              Jordbruksverket tycker inte att man kan ställa krav på grisproducenter
              att utföra bedövning, men man ser att det går och att det är möjligt.
              Det som är bra här är att man i alla fall i regleringsbrevet till
              Jordbruksverket har tagit upp frågan om att utveckla tekniken
              och att man dessutom ska göra några försök på vissa gårdar och
              redovisa dessa i vinter, vilket jag ser fram emot. Det är vår
              självklara skyldighet att lösa detta, och om det kostar, så kostar
              det.
            </seg>
            <seg n="452bb26a">
              En annan motion handlar om djurskydd vid hästsport. Jag har skrivit
              en motion om kontroll av metoder och utrustning vid utövande av
              hästsport. Jag har skrivit den med anledning av att det finns
              glapp i djurskyddet vid våra travbanor och glapp i kontrollen
              av utrustning för hästar vid tävlingar. Det här har jag vid två
              tillfällen diskuterat i interpellationsdebatter med jordbruksministern.
              Eftersom vi har jordbruksministern här i dag är min fråga om han
              och regeringen ser det här glappet, att det finns en brist, att
              detta delvis styrs av att det finns en arbetsordning som begränsar
              banveterinärerna och att det är pengar och hets som ofta styr
              mer än andra regleringar vid en travbana. Det är inte för inte
              som man har en slogan inom travsporten som säger: För hästen ger
              allt.
            </seg>
            <seg n="eed7dd26">
              Pullburkar, halsbygel, bitskiva, tungband, gomtryckare och huvudstång
              är välkända och har anammats som lösningar på problem som uppkommit
              under träning med travhästar. Det finns uppfinningsrika personer
              som löser problemen med hjälp av diverse tilltag. När det gäller
              just utrustningen inom travet tycker jag, som jag tar upp i motionen,
              att en förprövning av utrustningen av en objektiv myndighet skulle
              behövas i stället för att verksamhetsutövaren som nu själv godkänner
              sin utrustning, vilket är en märklig tågordning.
            </seg>
            <seg n="1150f6ed">
              Vi kan i dagens betänkande läsa att det kommer ett förslag om
              den veterinära verksamheten och att den ska ta upp just frågan
              om kontrollen vid tävlingar. Banveterinärernas situation ska också
              tas med. Det tycker jag är mycket bra. Jag ser fram emot detta
              och hoppas att man beaktar det som finns i den här motionen om
              att också säkerställa förprövningen av ny teknik.
            </seg>
            <seg n="0f211ac8">
              En annan fråga som debatterades för ganska många år sedan och
              som finns med i en motion är frågan om Belgian blue, alltså nötrasen
              belgisk blå. Den är framavlad för största möjliga köttproduktion.
              Rasen har en mycket välutvecklad muskulatur, och det beror på
              att den har en dubbel uppsättning av muskler. Det är en naturlig
              mutation och alltså ingen genmodifiering, men den beror på att
              ett protein som hämmar muskeltillväxten inte fungerar.
            </seg>
            <seg n="e958c728">
              När jag läste om den här rasen på Wikipedia på Internet hittade
              jag uppgiften att den här rasen är ett resultat av en målmedveten
              inseminationsavel som har pågått de senaste decennierna och att
              av de renrasiga Belgian blue-djuren måste 86 procent förlösas
              med kejsarsnitt den första kalvningen enligt en vetenskaplig undersökning
              i Belgien. Det är ju som att ha en dragkedja i sidan på en ko.
              Man tar också upp att det var bruket av antibiotika efter andra
              världskriget som gjorde kejsarsnittet möjligt, vilket banade väg
              för avel med muskulösa djur hos vilka bäckenöppningen är mindre
              och kalvarna större. Den kraftiga muskulaturen leder till högre
              slaktkroppsutbyte och bättre foderomvandlingsförmåga. Minskad
              fetthalt leder till mörare och magrare kött.
            </seg>
            <seg n="c2e2f9ff">
              Då kan man ju fundera på en sak. I dag äter vi mer och mer kött
              på restauranger, och där vill man ju inte ha magrare kött, utan
              det ska vara ganska mycket fett insprängt i det för att det ska
              fungera i deras organisation.
            </seg>
            <seg n="ae11c878">
              Vidare är de inre organen förminskade. Levern är till exempel
              29 procent mindre och lungorna 22 procent mindre hos tjuren jämfört
              med konventionella raser. Sedan har den ju antagligen svårt att
              röra sig naturligt också.
            </seg>
            <seg n="8fdf7270">
              Jag vet att man enligt EG-rätten godkänner den här rasen för
              avel i Sverige. Däremot finns det ett väldigt stort motstånd och
              en branschöverenskommelse om att inte hantera det här köttet eller
              föda upp djuren. Dock envisas vissa personer med att ändå föda
              upp dessa djur eftersom det ytterst är tillåtet, människor som
              antagligen ser att det finns pengar att tjäna på de här sönderavlade
              djuren djur som inte orkar bära sig själva eller klarar av att
              föda fram sina kalvar. Då kan man undra vad det är för fel på
              vårt samhälle. Hur kan en sådan verksamhet få vara lönsam?
            </seg>
            <seg n="02423db4">
              Jag vet att jordbruksministern har agerat i frågan, men jag undrar
              ändå om det inte har tillkommit något mer under resans gång och
              vad man vidare kan göra i den här frågan, eftersom jag inte har
              följt diskussionerna speciellt noggrant under senare tid. Och
              även om debatten har lagt sig finns ju de här djuren där ute någonstans,
              och jag tror inte att moderna konsumenter accepterar djur som
              föds upp med de här defekterna. Vi har ju ändå en djurskyddslag
              som gäller. Om det betraktas som ett djurskyddsproblem med defekter
              på kor, eller varför inte de hundar som vi på senare tid har fått
              se, funderar man ju på om vi ändå inte kan använda våra regler
              lite tuffare.
            </seg>
            <seg n="05e07e73">
              Vänsterpartiet tar i en motion upp forskning och djurförsök och
              att man behöver satsa mer på alternativ. Det är någonting som
              vi i Miljöpartiet brukar ha med i våra budgetmotioner, att det
              faktiskt läggs pengar till alternativ forskning.
            </seg>
            <seg n="49f7cc49">
              I dag pågår, kan man säga, en febril jakt på gener. Ständigt
              har vi kunnat höra om olika forskarlag som hittar nya gener. Men
              egentligen är själva kunskapen om nya gener av begränsat intresse.
              Det här blir meningsfullt först när man vet vad en gen gör i kroppen,
              vilka ämnen den påverkar, och vilka sjukdomar man kan råka ut
              för om genen inte fungerar. Därför har genforskarna utvecklat
              det här med nya så kallade knockoutdjur, framför allt knockoutmöss.
              Nobelpris har också delats ut när det gäller dessa.
            </seg>
            <seg n="c0b1c78d">
              En knockoutmus är en mus som har fått en av sina gener utslagen,
              utknockad, så att den inte fungerar. Det finns också motsatsen:
              möss som har fått en extra gen tillfogad, exempelvis en sjukdomsgen
              från en människa. De här mössen kallas för transgena möss.
            </seg>
            <seg n="4e76b612">
              Med sådana här metoder kan man tillverka möss som blir alkoholister,
              möss med ångest eller möss med Alzheimers sjukdom, diabetes eller
              cancer för att nämna några exempel. Effekten av en utslagen gen
              hos en mus liknar ofta, alltså inte alltid, effekten på en människa
              en mycket stor del av generna är nämligen gemensamma.
            </seg>
            <seg n="273e55a5">
              Det här är en verksamhet som ökar och som jag tycker att vi ska
              vara väl medvetna om och uppmärksamma.
            </seg>
            <seg n="a39f016d">
              Sedan tänker jag nämna något som egentligen inte exakt har med
              betänkandet att göra men som har att göra med det som just nu
              händer i världen, nämligen svininfluensan och de djurfabriker
              som finns. Den storskaliga djurhållningen är en huvudorsak, säger
              man. När vi tvingar samman djur i onaturligt stora grupper får
              virus en möjlighet att spridas.
            </seg>
            <seg n="a68415a2">
              År 1990 kom 30 procent av allt kött i världen från storskaliga
              djurfabriker. Bara 15 år senare var andelen uppe i 40 procent.
              Från Kina till Brasilien och från Indien till Ryssland har kött
              blivit en globaliserad produkt. 74 procent av världens fjäderfä
              kommer från djurfabriker liksom hälften av allt griskött.
            </seg>
            <seg n="6b081317">
              Detta får vi i Sverige inte blunda för. Även om vi är långt från
              de här enorma djurfabrikerna är också vi på väg åt samma håll.
              Det är större koncentrationer av djur. Hela tiden blir det större
              besättningar.
            </seg>
            <seg n="254a2a53">
              Resonemanget om det här med mjölkkor på bete har redan lite grann
              utvecklats. Det blir allt större djurbesättningar. Var sätter
              vi gränsen?
            </seg>
            <seg n="64675b4d">
              Vidare har vi frågan om förbudet mot sexuellt utnyttjande av
              djur, men jag tänker inte vidare gå in på det. Både Helén och
              Wiwi-Anne från s och v har ju tagit upp den frågan.
            </seg>
            <seg n="41a80e5a">
              Slutligen: Naturligtvis står jag bakom Miljöpartiets alla reservationer,
              men jag yrkar bifall endast till reservation 6.
            </seg>
          </u>
          <note type="speaker" n="7484526a">
            Anf. 4 BENGT-ANDERS JOHANSSON (m):
          </note>
          <u who="bengt-anders_johansson_342565" xml:id="i-6f550d1106631e68-0" n="0d7892df" next="i-eb5be8e871d3f7ce-0"/>
          <note n="3ce4d6c8">
            Herr talman! Inledningsvis yrkar jag bifall till slutsatserna
            i betänkandet och till utskottets förslag som helhet samt avslag
            på motionerna.
          </note>
          <u who="bengt-anders_johansson_342565" xml:id="i-eb5be8e871d3f7ce-0" n="0d7892df" prev="i-6f550d1106631e68-0">
            <seg n="3f8f28b7">
              Jag tänker först lite grann uppehålla mig vid frågan om förhållandet
              djurmänniska. Sedan tänker jag berätta lite grann om vad som hitintills
              har gjorts. Jag kommer också att lite grann beskriva djurskyddskontrollregistret
              och göra några kommentarer till de motioner som behandlas i betänkandet
              och som handlar om djurs varande utomhus eller icke och, naturligtvis,
              lite grann om området sexuellt utnyttjande av djur eftersom oppositionen
              ser det som huvudsaken i dagens debatt.
            </seg>
            <seg n="866a135b">
              Det är viktigt att slå fast att vi inte ska ge djur några rättigheter.
              Om ett djur ges en rättighet följer därmed per automatik en skyldighet.
              Jag vill påstå att ingen vill hävda att ett djur har någon skyldighet.
              Därför hänger resonemanget inte ihop.
            </seg>
            <seg n="2b2db17e">
              Däremot, kära åhörare, har vi människor en oinskränkt skyldighet
              att behandla djur på ett korrekt, riktigt och värdigt sätt. Detta
              är det viktigt att slå fast. Därför riktas lagstiftningen just
              till dem som har hand om djur, inte till några andra.
            </seg>
            <seg n="7bbb7c5e">
              Vad har då egentligen gjorts?
            </seg>
            <seg n="68c57025">
              Ja, när alliansregeringen tillträdde befriades Sverige från Djurskyddsmyndigheten,
              vilket var ett stort steg framåt för djurskyddet i Sverige. Att
              inrätta Djurskyddsmyndigheten var från första början ett feltänk.
              Men så kan det bli när mindre partier förmår ett stort parti att
              gå den vägen. Det blir dyrt, och uppenbarligen fick myndigheten
              fel uppdrag. Personal var ifrågasatt. Många gånger fick känslor
              gå före faktisk forskning i arbetet. Det var också en oerhört
              stark myndighetsprägling som skapade en mängd motsättningar ute
              i landet bland människor som hade djur och som hade kunskap och
              sunt förnuft. Därför är det bra att Djurskyddsmyndigheten försvann.
            </seg>
            <seg n="1c56ec22">
              Alliansregeringen har också sett till att tillsynen flyttats
              från kommunerna till länsstyrelserna detta för att få en ökad
              likformighet när det gäller tillsynen i djurfrågorna. Tillsynen
              ska inte skilja från kommun till kommun. Djurens möjligheter till
              skydd ska vara likformigt oavsett kommun. Detta är bra.
            </seg>
            <seg n="36374ebb">
              Vi har nu en nätverksbaserad djurskyddstillsyn. Jordbruksverket
              har bland annat inrättat ett djurskyddsråd.
            </seg>
            <seg n="415b481c">
              Man har också inrättat ett nationellt centrum för djurvälfärd
              knutet till SLU. Dessutom har man ökat egenkontrollen när det
              gäller djurbesättningar och tydligare sagt att det här ska vara
              riskbaserat. Det innebär att det största engagemanget ska finnas
              där de största riskerna finns i stället för att släta ut det över
              allting.
            </seg>
            <seg n="0a1dbf45">
              Man har också ett väldigt tydligt adaptivt förhållande. Fortlöpande
              under ärendets gång ska det gå att rätta till när man upptäcker
              saker och ting som är fel. Vi tycker att det är alldeles utomordentligt
              bra att vi har knutit ihop forskningen, tillsynen och skyddet
              en god spiral för våra djur, vilket vi anammar. Väldigt mycket
              har faktiskt hänt.
            </seg>
            <seg n="20da026a">
              Nu är vi på väg att behandla en proposition om eftersök när det
              gäller trafikskadat vilt. Där ser man till, märk väl, att det
              blir en skyldighet att anmäla alla kollisioner med vilt. Så har
              det inte tidigare varit. Också detta är ett steg i rätt riktning
              när det gäller att minska lidandet även för det vilda. Detta hälsar
              vi med stor tillfredsställelse. Allt det här har hänt på bara
              två och ett halvt år.
            </seg>
            <seg n="6d0302ab">
              Propositionen om ett djurskyddskontrollregister ligger till grund
              för dagens debatt. Registret är oerhört viktigt som ett instrument
              för att kunna nå de mål som vi så oerhört hett eftertraktar att
              nå. Registret innebär för länsstyrelserna ett starkt instrument
              när det gäller att länka ihop de olika kontrollsystemen i ett
              och samma system för att därigenom kunna utestänga människor som
              inte är lämpliga för att ha hand om djur. Tidigare har man kunnat
              flytta runt och hamna i olika register. Genom att möjligheten
              inte funnits att föra samman det här på ett och samma ställe har
              de här brottslingarna kunnat hålla sig undan. Det som här görs
              är bra och angeläget men framför allt väldigt viktigt.
            </seg>
            <seg n="ff39bc77">
              Livsmedelsverket, Fiskeriverket, Sametinget och länsstyrelserna
              har en skyldighet att lämna ut uppgifter till gagn för ett väldigt
              bra register så att olämpliga djurägare, som sagt, kan utestängas.
            </seg>
            <seg n="e8013578">
              Sedan gäller det reservationerna. Jag nämnde inledningsvis att
              jag skulle säga några ord om djurs varande utomhus respektive
              inomhus. När vi hade Djurskyddsmyndigheten var det fråga om att
              skaffa ligghallar till det slags djur som så har det varit i tusentals
              år har levt fritt, ute i det fria. Vidare skulle man ha ut mjölkkor
              på bete etcetera. Jag säger inte annat än att det mycket väl kan
              vara både det ena och det andra samtidigt. Men det blev så fel.
            </seg>
            <seg n="91e10149">
              Därför hälsar jag nu med tillfredsställelse att man via kontrollprogram
              kan få en ökad och bättre tillsyn även beträffande utegångsdjuren
              och att man nu genom faktiska försök skapar ett underlag så att
              en korrekt avstämning kan göras detta i stället för att utifrån
              mänskliga känslomässiga värderingar avgöra om man ska göra si
              eller så. Det är av det skälet som det inte finns någon anledning
              att gå vidare i detta för närvarande.
            </seg>
            <seg n="e6d63dcb">
              Herr talman! När det gäller sexuellt utnyttjande av djur, som
              tycks bli en huvudsak i dagens debatt, vill jag slå fast att det
              är direkt motbjudande att använda djur på ett otillbörligt sätt,
              oavsett vad det handlar om. Det är viktigt att slå fast det. Jag
              påstår att det här är väl täckt i nuvarande lagstiftningar, och
              vi vet att tidigare regeringar också har sagt det.
            </seg>
            <seg n="c8630122">
              Ibland får man en känsla av att det viktiga är just att det finns
              en lag. Nej, det viktiga är att man spårar upp och ser till att
              få tag på dem som ägnar sig åt sådant här. Alliansregeringen har
              skapat bättre möjligheter till det genom att öka de polisiära
              resurserna i landet mer än någon annan gruppering. Det gör att
              det finns bättre möjligheter att komma åt, att lagföra och att
              straffbelägga. Jag tycker att det är viktigt att hålla fram det.
            </seg>
            <seg n="2d09ef6f">
              Dessutom finns det tveksamheter huruvida allting går att täcka
              in eller inte. Därför bereds just nu en översyn av djurskyddslagstiftningen
              som vi avvaktar, och vi får se vad den landar på.
            </seg>
            <seg n="5959ad07">
              Avslutningsvis, herr talman, kan jag konstatera att alliansregeringen
              på två och ett halvt år har utfört mer för djurens välbefinnande
              och skydd än vad den socialdemokratiska regeringen gjorde på tolv
              år.
            </seg>
          </u>
          <note type="speaker" n="5ccc65b2">
            Anf. 5 ERIK A ERIKSSON (c):
          </note>
          <u who="unknown" xml:id="i-c822761917f7526a-0" n="027936e7">
            <seg n="c54824a0">
              Herr talman! Ledamöter, medborgare i vårt gamla land! Det här
              betänkandet är intressant på flera sätt, därför att det handlar
              om djuromsorg, berör så mycket och berör så många människor. Det
              är någonting som gläder oss ledamöter i Sveriges riksdags kammare
              att många människor är engagerade i djurskyddsfrågor. Jag tycker
              att det är bra. Det gör att vi har lättare att få acceptans och
              förståelse för de förslag som vi beslutar om. Framför allt visar
              det sig genom att många av förslagen kommer direkt från medborgare
              eller från organisationer, som föredömligt har fört fram idéer
              till oss i det politiska arbetet. Det är jag glad och tacksam
              över.
            </seg>
            <seg n="f78a1230">
              Vi vill djuren väl. Ja, vem vill inte det? Det kan man fråga
              retoriskt. Det finns människor som av olika skäl inte förstår
              nyttan och glädjen med att djur och människor kan leva i harmoni
              med varandra, som inte heller förstår den stora respekt som man
              behöver visa för djur och djurhållning det kan vara sällskapsdjur
              men även lantbrukets husdjur och de vilda djuren i naturen.
            </seg>
            <seg n="c0a5215b">
              Det är viktigt att detta slås fast tydligt i en djurskyddslag.
              Vi har en av världens kanske allra bästa djurskyddslagar i Sverige,
              och det ska vi vara stolta över. Det finns säkert en del saker
              i den djurskyddslagen som man kan se över, och i en motion som
              behandlas i detta betänkande vill man se över djurskyddslagen.
            </seg>
            <seg n="0a195000">
              I detta är vi inte oense i denna kammare. Snarare vill vi i de
              politiska partierna i Sverige, med jordbruksministern som en föredömlig
              förespråkare i samarbetet inom Europeiska unionen, låta andra
              länder ta del av de fördelar som vi har med en sträng, klok och
              genomtänkt djurskyddslag. För att få det att fungera bättre inrättas
              nu detta djurskyddsregister.
            </seg>
            <seg n="b27c90b5">
              Redan tidigare finns lantbrukets husdjur i ett otal register
              som är till gagn för djurskyddet. Jag har levt och arbetat med
              djur i nästan hela mitt liv, och jag kan ibland känna att en del
              av dessa register är onödigt krångliga. Man har rutinbesök av
              veterinär ganska ofta, och man kan nästan tycka att det är onödigt.
              Men låt oss säga att det är till nytta för våra djur att det finns
              register av olika slag. Även det register som nu inrättas genom
              propositionen är bra och glädjande.
            </seg>
            <seg n="10606f70">
              Diskussioner om vad som skulle göras ytterligare har vi hört
              av några ledamöter. Det man kan säga är att vi alltid kan bli
              bättre. Det fanns en självrannsakan i inlägget från Socialdemokraterna
              tidigare här: Vi kanske kunde ha gjort mer också. Det var en känga
              åt oss centerpartister att vi kunde ha gjort mer tidigare.
            </seg>
            <seg n="501dd135">
              Jag vill säga så här: Låt oss ta lärdom av det vi har gjort tidigare
              och det vi inte har gjort tidigare för att komma längre. Det gäller
              dagligen i vårt arbete i Centerpartiet och i övriga allianspartier.
              Jag tycker att vi har kommit långt, inte minst i diskussionerna
              om hur vi ska kunna möta nya, framtida behov.
            </seg>
            <seg n="05b6e757">
              Sanningen är den att färre svenskar i dag än för 10 eller 20
              år sedan jobbar nära lantbrukets husdjur. Det gör att vi distanserar
              oss i synen på djuren och i förhållandet till djuren. Jag tror
              att det avspeglas i att samhället förändras. Vi kanske värnar
              djuren ännu mer i den offentliga debatten än vad vi gjorde för
              x år sedan. Men kunskapen och närheten, det vardagliga, kanske
              har minskat.
            </seg>
            <seg n="c696acd9">
              Därför är det ännu viktigare att de beslut vi fattar får relevans
              dels hos djurägare, djurskötare, veterinärer och organisationer,
              dels hos medborgare som inte jobbar med djur dagligdags.
            </seg>
            <seg n="68e7b980">
              Det finns ett antal reservationer, och jag berörde den som handlar
              om översynen av djurskyddslagen. Jag tänker inte kommentera de
              övriga så mycket.
            </seg>
            <seg n="0e45bfc1">
              Tre inlägg gällde tidelag eller sexuellt utnyttjande av djur.
              Jag menar att det ryms inom den befintliga djurskyddslagen. Men
              om vi behöver vara tydligare är det väl rimligt att ändra den
              urgamla lagen om tidelag. Vi kan ändra den om det behövs värre
              är det inte. Man behöver inte göra en stor sak av det.
            </seg>
            <seg n="3330e8d9">
              Herr talman! Detta finns inte i min tankevärld. För de allra
              flesta svenskar finns det inte i tankevärlden att människor och
              djur skulle ha sex med varandra. Detta är sjukt och apart, och
              det ska icke tillåtas. Det tillåts inte heller i dag.
            </seg>
            <seg n="0d8836f5">
              Det svåra med en lag är: Hur ska vi följa upp den? Får man köra
              över 90 kilometer i timmen på en väg där det står 90? Alla lagar
              ser inte till att alla människor håller sig till givna regler.
              Låt oss då vara tydliga i det upplysningsarbete som sker i skolan,
              i föreningslivet och på alla andra platser där människor träffas.
              Låt oss vara tydliga och prata mer om detta om det nu finns en
              lucka. Låt oss prata om detta! Det är inte okej. Tidelag hör medeltiden
              till, om det fanns på den tiden. Det är inte och ska inte vara
              okej. Framför allt finns det inte alls i de allra flesta svenskars
              hjärna och medvetande. Det är vidrigt.
            </seg>
            <seg n="5f7d9068">
              Jag förstår att man vill göra en politisk debatt av detta. Jag
              skulle vilja säga så här.
            </seg>
            <seg n="440941ae">
              Det är bra att Eskil Erlandsson är jordbruksminister, trots att
              han har fått glåpord efter sig efter sitt inlägg. Det är bra att
              han har varit tydlig och tagit uppropen på allvar. Han har tagit
              det som Expressens samlade upprop har lett till på allvar. Jag
              är glad att vi har en jordbruksminister som lyssnar och tar till
              sig information. Det visar att han kan ändra sig, och det är rimligt
              och klokt. Det är mycket bra. All heder åt jordbruksministern!
              Och all heder åt alla organisationer i Sverige som har varit duktiga
              och på olika sätt belyst det här!
            </seg>
            <seg n="7c830e0b">
              Socialdemokraten sade själv: Vi har inte heller gjort så mycket.
              Nej, ni har inte gjort någonting, om man ska vara helt uppriktig.
              Det är sämre än en jordbruksminister som agerar. Det tror jag
              att vi kan slå fast. Det är bättre med en jordbruksminister som
              agerar än någon som inte gör ett smack. Det är inte tolv år det
              handlar om, utan vi har haft den befintliga djurskyddslagen längre.
              Socialdemokraterna har alltså i alla år tidigare tyckt att förbud
              mot sex med djur finns inom djurskyddslagen. Men så plötsligt
              slår man upp att detta inte ryms inom den lag som man själv har
              arbetat fram. Jag förstår att detta är politisk retorik.
            </seg>
            <seg n="8e1a68f4">
              Låt oss då med den kloke jordbruksministern bakom oss se till
              att det blir ordning och reda i frågan. Låt oss ta vara på den
              kompetens som finns. Låt oss inte vara bekymrade, utan låt oss
              möta en framtid där djur och människor i Sverige kan leva tillsammans.
              Det finns nämligen människor som far illa i Sverige också. Jag
              menar, liksom man i organisationen Manimalis ofta för fram till
              oss på ett föredömligt sätt och andra organisationer jämte dem,
              att djur kan ge människor livskvalitet på ett mycket föredömligt
              och bra sätt. Låt människor och djur tillsammans vara trygga i
              att det här djurskyddskontrollregistret är en del i att komma
              längre.
            </seg>
          </u>
          <note n="b136d848">
            Jag vill yrka bifall till förslaget i betänkandet och avslag
            på motionerna.
          </note>
          <note type="speaker" n="fc98eacd">
            Anf. 6 KARIN GRANBOM ELLISON (fp):
          </note>
          <u who="karin_granbom_fa1673" xml:id="i-e554d5af320e926c-0" n="9010fed7">
            <seg n="bd63be10">
              Herr talman! Djurskyddet är en fråga som engagerar. Det kan vi
              se exempel på när kränkningar av djur avslöjas, till exempel då
              det framkom att dun till kuddar och täcken hade plockats från
              levande gäss. Djurskyddet spänner också över många områden, och
              det kan vi se prov på i betänkandet.
            </seg>
            <seg n="266f99ca">
              De allra flesta motionsförslagen besvaras med att arbete pågår
              på Jordbruksdepartementet. Då är det särskilt glädjande att se
              att ministern finns här i kammaren. Han kommer säkert att orientera
              oss i vad det är som pågår.
            </seg>
            <seg n="6c0affff">
              Jag vill starta med att välkomna förslaget om ett sammanhållet
              djurskyddskontrollregister. Det här arbetssättet ger bättre förutsättningar
              för kontrollen av djurskyddet och minskar administrationen för
              dem som håller djur genom att de bara behöver vända sig till en
              myndighet i stället för flera. Detta kan ses som en del i arbetet
              med att regelförenkla här i Sverige.
            </seg>
            <seg n="7a3999ef">
              Sedan vill jag lyfta frågan om kastrering av smågrisar. Det är
              en fråga som två folkpartister har motionerat om. De menar att
              kastrering inte ska ske utan bedövning, att detta bör förbjudas.
            </seg>
            <seg n="281f7dd1">
              Jordbruksverket fick 2008 i uppdrag att utreda vilka förutsättningar
              det finns för lekmän att använda bedövning före kastrering. Jag
              vill understryka att i utredningen slogs det fast att dagens situation,
              där smågrisar kastreras utan bedövning, är oacceptabel. Redovisningen
              sade också att det i dagsläget inte finns någon metod som är hållbar
              för att ändra dagens hantering. Då fick Jordbruksverket ytterligare
              ett uppdrag för att utveckla en teknik som ser till att kastreringen
              av smågrisar inte sker utan bedövning eller, ifall det går, helt
              undvika kastrering. Vi följer det här arbetet, och vi i Folkpartiet
              ser fram emot att det kommer ett förslag under hösten som ser
              till att behandlingen av djuren på detta område förbättras.
            </seg>
            <seg n="784cee96">
              En annan del av betänkandet rör djurskyddet vid hästsport. Det
              finns en offentlig utredning från 2007 som visar att det finns
              tydliga brister i den besiktning som veterinärerna ska utföra
              före start. Utredningen påpekar att banveterinärernas skyldighet
              att ta hand om skadade djur måste klargöras bättre och att veterinärernas
              rapporteringssystem och kompetens behöver stärkas. Jag har fått
              veta att det om ett par dagar ska komma en lagrådsremiss om hur
              veterinärernas framtida organisation ska se ut, och kanske kan
              ministern redan i dag ge ett svar på hur djurskyddet vid hästsporter
              ska stärkas i och med det förslaget.
            </seg>
            <seg n="2e81b408">
              I dessa tider då vi närmar oss EU-val vill jag gärna lyfta fram
              att kontrollen av djurskyddet på EU-nivå behöver bli bättre. Folkpartiets
              toppkandidat till Europaparlamentet, Marit Paulsen, har lovat
              att driva på för att EU:s veterinärkontor på Irland ska byggas
              ut till ett djurens och matens FBI. Marit vill att veterinärkontoret
              ges rejäla resurser och sanktionsmöjligheter för att övervaka
              att regler för djurskydd och livsmedelssäkerhet följs. Hennes
              tes är att djurskyddslagstiftningen är relativt bra men att upptäcktsmöjligheterna
              är för små och sanktionerna för svaga för den som bryter mot lagen.
            </seg>
            <seg n="41ec68e1">
              Avslutningsvis vill jag säga att den enskilda människan kan göra
              mycket för att djur ska behandlas på ett värdigt sätt världen
              över. Genom att använda vår konsumentmakt och vägra att köpa produkter
              som görs under djurs lidande tydliggör var och en av oss att det
              är oacceptabelt att djur behandlas ovärdigt.
            </seg>
          </u>
          <note type="speaker" n="ae65c018">
            Anf. 7 IRENE OSKARSSON (kd):
          </note>
          <u who="christina_oskarsson_878bdc" xml:id="i-84787796305923cb-0" n="2510e6e3">
            <seg n="cf10c6df">
              Herr talman! Så var det återigen dags att från denna talarstol
              tala om vikten av att vi värnar och vårdar våra djur, att vi som
              djurägare tar ansvar för de djur vi har i vår vård, att vår lagstiftning
              reglerar jakt och ger förutsättningar för viltvård på ett sätt
              som säkrar faunan i vår omvärld.
            </seg>
            <seg n="8aa8abee">
              Vi kan instämma i allt detta, men återigen tycks den rödgröna
              sidan ha en bristande tilltro till vad vi som individer förmår
              och vill göra och i förlängningen till vad vi gemensamt förmår
              att göra. Det ska lagstiftas. Det ska lagstiftas om både det ena
              och det andra.
            </seg>
            <seg n="8e76ca37">
              Herr talman! Med förlov sagt har Sverige en av världens bästa
              djurskyddslagstiftningar. Men allting går att putsa på, även det
              som är riktigt bra. Därför har vi nu genom alliansregeringens
              försorg sett till att det har blivit än lite bättre med en mer
              likvärdig kontroll och en bättre efterföljelse genom att vi flyttar
              över ansvaret för kontrollen från kommunerna till länsstyrelserna.
              Bengt-Anders har i sitt anförande tangerat att den också blir
              än mer riskbaserad. Men, visst, man kommer säkert att säga att
              det har funnits ett och annat klagomål. Vi måste väl alla inse
              att när vi sätter i gång en ny organisation, när vi sätter ett
              helt nytt system i sjön, kommer det kanske inte initialt att vara
              helt perfekt.
            </seg>
            <seg n="550483c7">
              Därför var det mycket intressant att ta del av synpunkterna som
              kom fram på ett seminarium här i riksdagen för någon vecka sedan
              med aktörer med anknytning till djuromsorg och djurskydd. Man
              gav uttryck för att man är nöjd med det som har skett. Man känner
              en stor tilltro till och en stark förtröstan i att inte minst
              Jordbruksverket återigen har förmågan att ta ett helhetsansvar
              för djuromsorgen. Det ser jag, herr talman, som ett mycket gott
              betyg på en insats som knappt har hunnit gå i gång ännu.
            </seg>
            <seg n="91f44fd7">
              Alliansregeringen har också tydligt talat om att en bra djuromsorg
              står högt på agendan i det internationella arbetet. I EU har jordbruksministern
              arbetat med denna fråga för att stärka djurskyddet. Just nu pågår
              ett arbete när det gäller slakten och vad som händer där. Jordbruksministern
              har säkert fler exempel att komma med så småningom på vad som
              är viktigt på den internationella arenan och där vi kan vara ett
              föregångsland. Inte minst har vi chansen att peka på detta under
              Sveriges ordförandeskap i EU.
            </seg>
            <seg n="919b8ca2">
              Herr talman! Så har då tidelagsfrågan återigen kommit upp till
              debatt, föga förvånande. Jag tror att denna kammare vet att vi
              har diskuterat detta ett antal gånger, och jag tror att vi inte
              skulle behöva diskutera den här frågan om vi som enskilda individer
              och medborgare i Sverige tog vårt ansvar. Djurplågeri är olagligt
              och straffbart. Det ska beivras, men det krävs också att det anmäls.
              Där har vi alla ett ansvar. Men om det nu så skulle vara att lagstiftningen
              trots allt inte kan täcka upp allt har regeringen tagit initiativ
              till en översyn av djurskyddslagstiftningen, och då kommer även
              denna punkt att belysas. Jag som inte har haft möjligheten att
              vara i denna kammare så länge är i och för sig förvånad över att
              de rödgröna vännerna inte under alla år bakåt har gjort någonting
              åt den här frågan. Jag är den första att konstatera att den paragraf
              som detta stod i och det som stod där för övrigt vill vi i dag
              inte diskutera på samma dag över huvud taget. Om ni läser 1944
              års paragraf hoppas jag att ni aldrig mer kommer att se något
              liknande, för det står mycket i den som inte hör hemma i dag.
            </seg>
            <seg n="09540b3a">
              Flera talare har berört vikten av att vi inte använder försöksdjur.
              Och, visst, vi ska inte använda fler försöksdjur än nödvändigt,
              för det finns nödvändighet i detta sammanhang. Därför finns det
              också ett mycket tydligt regelverk för uppfödning och behandling
              av dessa djur och hur de ska omhändertas under sin uppväxt, under
              experimenten och efteråt.
            </seg>
            <seg n="313c9512">
              Det gör, herr talman, att jag känner mig trygg med att den forskning
              som bedrivs här i Sverige sker på ett säkert sätt. De djuretiska
              nämnder som vi har gör detta på ett bra sätt.
            </seg>
            <seg n="c41b2146">
              Herr talman! Likt många talare före mig har jag till större delen
              uppehållit mig vid ett antal bisaker nog så viktiga, i och för
              sig. Men själva huvudstycket i betänkandet är vi tydligen rörande
              överens om.
            </seg>
            <seg n="73360ce5">
              Jag skulle bara vilja lyfta upp en liten passus i detta sammanhang.
              Det är intressant att se att LRF, alltså lantbrukarna själva,
              gärna skulle vilja se att fler parametrar som länsstyrelserna
              i dag har ansvar för lyftes in i registret detta för att skapa
              en ännu mer likvärdig bedömning. Det här ger mig bara ännu ett
              belägg för att det var riktigt att flytta över djurskyddskontrollen
              till länsstyrelserna. Därmed har det också blivit lättare att
              se att vi får en samsyn på de här områdena. Som någon sade: Det
              är lättare att se att 21 gör samma sak än 290.
            </seg>
            <seg n="58564816">
              Herr talman! Det finns ännu en viktig punkt i detta register
              som gör att vi nu kan ha kontroll på de få människor som inte
              ska ha med djur att göra. Det kommer inte längre att vara möjligt
              att flytta land och rike runt utan att kunna följas upp. Man måste
              kunna se till att en individ inte ska ha djur i sin närhet därför
              att de tyvärr inte klarar av att hantera det.
            </seg>
          </u>
          <note n="7145bfe0">
            Herr talman! Med detta yrkar jag bifall till utskottets förslag
            i betänkandet och avslag på samtliga motioner.
          </note>
          <note type="speaker" n="8d3e6b71">
            Anf. 8 Jordbruksminister ESKIL ERLANDSSON (c):
          </note>
          <u who="eskil_erlandsson_477821" xml:id="i-d02da4f6ae878cfb-0" n="b7a21c13" next="i-06ab3ab5a55f2eb1-0">
            <seg n="5143ade3">
              Herr talman! Djurskydd är något som ligger oss alla och jag vill
              betona alla varmt om hjärtat. Det finns i vårt samhälle många
              människor som verkligen brinner för ett gott djurskydd. Jag vill
              också påstå att det är få saker som upprör människor i vårt samhälle
              lika mycket som när djurägare inte tar sitt ansvar och djur far
              illa.
            </seg>
            <seg n="9179fcce">
              Därför har vi också en stark djurskyddslagstiftning i Sverige.
              Denna lagstiftning ska se till att djur behandlas väl och skyddas
              mot onödigt lidande och sjukdom. Men enbart en lagstiftning räcker
              inte. De som ska kontrollera att lagstiftningen följs måste också
              ha goda redskap för att kunna göra detta. Ett sådant redskap är
              en samlad kunskap om var de djur som ska kontrolleras finns någonstans.
              En annan viktig förutsättning för ett gott djurskydd är att det
              finns kunskap om vilka personer som har djurförbud så att de inte
              kan flytta och kanske till och med skaffa sig nya djur på den
              nya bostadsorten.
            </seg>
            <seg n="604bf009">
              Regeringen föreslår, som ni vet, att det ska inrättas ett djurskyddskontrollregister
              med uppgifter om de i landet kända djurskyddskontrollobjekten.
            </seg>
            <seg n="e380f892">
              Min och regeringens avsikt med att inrätta ett sådant register
              är att skapa förutsättningar för en likvärdig och effektiv djurskyddskontroll
              i hela landet och samtidigt göra det lite lättare för företagen.
              En annan viktig effekt av att inrätta ett djurskyddskontrollregister
              är att kontrollen av efterlevnaden av beslutade djurförbud underlättas
              och förbättras.
            </seg>
            <seg n="346d7b6b">
              Registret ska inrättas och föras av Jordbruksverket. I registret
              ska uppgifter om landets alla kända djurskyddskontrollobjekt samlas.
              Att i möjligaste mån samla ihop uppgifter från flera andra register
              medför dessutom, som jag nämnde, att djurägarna och företagen
              inte ska behöva lämna samma uppgifter till ytterligare ett ställe.
              Utan ett samordnat register skulle varje länsstyrelse vara tvungen
              att föra egna register, med det arbete det kan innebära för företagen.
              Nu är i stället avsikten att samma uppgifter ska kunna användas
              för flera ändamål.
            </seg>
            <seg n="acf52b60">
              Genom att länsstyrelserna får en näst intill fullständig bild
              av de djurskyddskontrollobjekt som finns i länet kan de rikta
              in sina insatser där de gör störst nytta. Det är detta som är
              vad som brukar kallas för en riskbaserad kontroll. En riskbaserad
              kontroll är den mest effektiva kontrollen. Den fångar upp de objekt
              där det potentiellt är störst risk för problem. Kontrollen kan
              fokuseras för att skapa ett så bra djurskydd som möjligt.
            </seg>
            <seg n="f53a96a2">
              Behoven av kontroll varierar mellan olika typer av djurhållning
              och dessutom inom djurhållning av samma typ. Exempelvis kan en
              försöksdjursanläggning behöva inspekteras oftare än en vanlig
              lantgård. En gård som inte har haft en anmärkning på kanske 15
              år behöver kontrolleras mer sällan än en person som tidigare har
              misskött sina djur.
            </seg>
            <seg n="87c66d2a">
              Två djuranläggningar som ser likadana ut och som sköts på samma
              sätt ska få ungefär samma kontroll oavsett var i landet de finns.
              Ett centralt register underlättar för Jordbruksverket i dess roll
              som samordnare av kontrollen. Verket kan lättare se skillnader
              mellan länen och arbeta för en likvärdig kontroll i hela landet.
            </seg>
            <seg n="f1345680">
              Tyvärr är det så att alla inte sköter sina djur på ett sådant
              sätt som vi alla kan förvänta oss. I vissa fall är det till och
              med så illa ställt att länsstyrelserna tvingas besluta om så kallat
              djurförbud.
            </seg>
            <seg n="138cb0ed">
              Dessutom har det funnits problem med att en person med djurförbud
              har flyttat till en annan kommun eller till ett annat län och
              där fortsatt att hålla djur trots att han eller hon har haft djurförbud.
              Detta har kunnat ske på grund av att de lokala kontrollmyndigheterna
              inte har fått reda på att en person som har flyttat in har haft
              djurförbud. I vissa fall har personer till och med fått olika
              typer av EG-stöd för sin djurhållning, trots att denna inte varit
              tillåten. Jag tycker att efterlevnaden av beslutade djurförbud
              måste förbättras.
            </seg>
            <seg n="8f054239">
              Genom att, som vi nu föreslår, samla uppgifterna om vilka personer
              som har belagts med djurförbud i ett centralt register kan uppgifter
              om gällande djurförbud finnas med även när det gäller personer
              som flyttar till en ny plats. Att förhindra otillåten djurhållning
              är en viktig del av djurskyddet.
            </seg>
            <seg n="651a9d94">
              Men när man samlar uppgifter om personer i ett register finns
              det naturligtvis alltid en risk att dessa uppgifter missbrukas
              eller används på ett sätt som man inte tänkt sig. För mig är det
              viktigt att den personliga integriteten värnas. I den föreslagna
              lagen står det till och med att sådana uppgifter som i personuppgiftslagen
              betraktas som extra känsliga inte får finnas i detta register.
            </seg>
            <seg n="82b1a850">
              De uppgifter som samlas i registret är på intet vis nya, utan
              finns redan i dag i olika former, och kanske i andra former, hos
              myndigheterna. Det är därmed möjligt, för den som så vill, att
              redan i dag sammanställa uppgifter från offentliga register om
              exempelvis vilka personer som innehar djurförbud. Det blir visserligen
              något enklare med hjälp av det nya registret, men skillnaden är
              egentligen ganska liten. För att värna den personliga integriteten
              kommer även särskilda regler att finnas om hur lång tid exempelvis
              uppgifter om djurförbud ska finnas i registret.
            </seg>
            <seg n="b12b03c3">
              För att minska risken att uppgifter används på annat sätt föreslås
              också att det endast är länsstyrelserna och Jordbruksverket som
              ska ha direktåtkomst till registret. Hos dessa myndigheter är
              dessutom åtkomsten begränsad till de personkategorier som behöver
              registret för att kunna utföra sina arbetsuppgifter allt detta
              för att värna den personliga integriteten.
            </seg>
            <seg n="1c16e1ce">
              Herr talman! Sammantaget tror jag att det är bra ur många aspekter
              att det införs ett centralt djurskyddskontrollregister. Det är
              bra för djurskyddet, det är bra för företagen, det är bra för
              samhället och det är bra som redskap för kontrollmyndigheterna.
              Det leder i sin tur till en likvärdig och effektiv djurskyddskontroll.
            </seg>
            <seg n="578a9ccc">
              Det är min och regeringens sammanvägda bedömning att detta är
              en bra avvägning mellan effektivitet och den personliga integriteten.
              Det är en bra avvägning som gynnar både djurskyddets behov och
              företagarens vardag.
            </seg>
          </u>
          <note n="deabb5e4">
            Anf. 9 HELÉN PETTERSSON i Umeå (s) replik:
          </note>
          <u who="eskil_erlandsson_477821" xml:id="i-06ab3ab5a55f2eb1-0" n="b7a21c13" prev="i-d02da4f6ae878cfb-0">
            <seg n="7b84e73e">
              Herr talman! Jag har två enkla frågor till jordbruksministern.
              Bengt-Anders Johansson från Moderaterna inledde sitt anförande
              med att slå fast att djur inte har några rättigheter. Jag undrar
              om ministern delar den åsikten.
            </seg>
            <seg n="c792a63a">
              Den andra frågan är: Trots att nästan alla borgerliga ledamöter
              i den här debatten har hävdat att det inte behövs någon lagstiftning
              mot sexuellt utnyttjande av djur har ministern tack och lov en
              annan uppfattning och har utlovat en lagstiftning. När kommer
              den?
            </seg>
          </u>
          <note type="speaker" n="9eae2b7a">
            Anf. 10 Jordbruksminister ESKIL ERLANDSSON (c) replik:
          </note>
          <u who="eskil_erlandsson_477821" xml:id="i-d02da4f6ae878cfb-1" n="b7a21c13" next="i-06ab3ab5a55f2eb1-1">
            <seg n="5c0b3f8d">
              Herr talman! Djur har rättigheter. Djur har rätten att till exempel
              få den vård, den mat och så vidare som de behöver för att kunna
              leva ett bra liv.
            </seg>
            <seg n="46a4b3ef">
              Vad beträffar den utlovade översynen av vår nuvarande djurskyddslagstiftning
              planerar regeringen att i närtid tillsätta en sådan utredning
              för att göra de översyner som vi ser ett behov av. Med denna översyn
              som grund kommer vi att kunna lägga fram ett förslag till riksdagen.
            </seg>
          </u>
          <note n="e84e498f">
            Anf. 11 HELÉN PETTERSSON i Umeå (s) replik:
          </note>
          <u who="eskil_erlandsson_477821" xml:id="i-06ab3ab5a55f2eb1-1" n="b7a21c13" prev="i-d02da4f6ae878cfb-1">
            <seg n="3604ae2a">
              Herr talman! Tack, jordbruksministern, för att du slår fast detta!
              Det känns lättare att debattera om vi är överens om att djur har
              rättigheter. Ska jag tolka den utlovade översynen så att löftet
              kvarstår och att det kommer ett förbud mot samlag med djur? Det
              är precis ordagrant vad ministern utlovade för ett halvår sedan.
            </seg>
          </u>
          <note type="speaker" n="5164bb9b">
            Anf. 12 Jordbruksminister ESKIL ERLANDSSON (c) replik:
          </note>
          <u who="eskil_erlandsson_477821" xml:id="i-5a1942ce1a728789-0" n="b7a21c13">
            <seg n="7eb8124f">
              Herr talman! I utredningsdirektivet kommer det att finnas uppradat
              ett antal saker som regeringen ser ett behov av att ytterligare
              titta närmare på för att få fram lagstiftningsförslag. Bland de
              saker som vi vill ha fram lagstiftningsförslag om finns tidelag.
            </seg>
          </u>
          <note type="speaker" n="fa929d7f">
            Anf. 13 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-9679d010b177d56f-1" n="26a4e958">
            <seg n="3ea9a14c">
              Herr talman! Jag tänkte också fråga om en specificering av jordbruksministerns
              löfte när det gäller översynen. Vi är alltså lovade här och nu
              att det kommer ett lagförslag vad gäller tidelag? Jag vill ha
              det befäst att det verkligen ingår i direktivet. Det är min fråga.
            </seg>
          </u>
          <note type="speaker" n="c5c81fd0">
            Anf. 14 Jordbruksminister ESKIL ERLANDSSON (c) replik:
          </note>
          <u who="eskil_erlandsson_477821" xml:id="i-5a1942ce1a728789-1" n="b7a21c13">
            <seg n="6ea2ac29">
              Herr talman! Avsikten med de utredningsdirektiv som vi nu arbetar
              med är att vi ska få fram lagstiftningsförslag från utredningen.
            </seg>
          </u>
          <note type="speaker" n="778eed75">
            Anf. 15 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-9679d010b177d56f-2" n="26a4e958">
            <seg n="48d8c158">
              Herr talman! Tack! Då har jag också hört detta och förstått det.
              Vi ser fram emot detta.
            </seg>
          </u>
          <note type="speaker" n="536d8ec3">
            Anf. 16 TINA EHN (mp) replik:
          </note>
          <u who="tina_ehn_9c2cbf" xml:id="i-e7a809d69c2ec732-1" n="514a0224">
            <seg n="458b2cc9">
              Herr talman! Det var väldigt skönt att höra att jordbruksministern
              säger att djur har rättigheter eftersom det finns andra alliansledamöter
              som påstår tvärtom. Jag upplever också att djur har rättigheter.
              När vi människor har tagit dem i vår vård har vi skyldigheter
              gentemot dem.
            </seg>
            <seg n="85f2c752">
              Det har ställts några frågor här, och vi har hört hur djurskyddet
              har förändrats i Sverige. Vi har också hört från alliansen att
              vi ifrågasätter om folk har sunt förnuft och att vi inte litar
              på individer, men det gör vi också. Det handlar inte om det. Men
              det är precis som jordbruksministern säger, att tyvärr sköter
              sig inte alla som har djur. Det vet vi också.
            </seg>
            <seg n="2ed96a75">
              Alliansregeringen har ju gjort en del saker för att förändra
              djurskyddet som vi inte har tyckt varit jättebra, och det tycker
              vi fortfarande inte. Men alliansregeringen gör ju som den vill.
              En sak har varit detta med överflytten av djurskyddet från kommunerna
              till länsstyrelserna. Vi har debatterat det tidigare. För inte
              så länge sedan träffade jag djurskyddsinspektörer från hela Sverige,
              och det var några fler som var där. Då fick vi höra att den övergripande
              gemensamma åsikten var att det fortfarande är väldigt kaotiskt.
              Det kan vara intressant att höra vad jordbruksministern säger
              nu och om han har gjort någon uppföljning av detta. Det håller
              inte alls att ha det så.
            </seg>
          </u>
          <note type="speaker" n="540b548c">
            Anf. 17 Jordbruksminister ESKIL ERLANDSSON (c) replik:
          </note>
          <u who="eskil_erlandsson_477821" xml:id="i-5a1942ce1a728789-2" n="b7a21c13">
            <seg n="3acc9b05">
              Herr talman! Frågeställningen har varit aktuell i ett antal debatter,
              interpellationsdebatter och frågor till mig. Där har jag svarat,
              vilket jag kommer att upprepa nu, att vi har lovat att göra en
              översyn av den nuvarande organisationen. Vi har lovat att göra
              en översyn av hur pengarna ska fördelas mellan länen, men vi kan
              inte göra den när organisationen har varit i gång i lite drygt
              fyra månader. De som nu har ansvaret, alltså länsstyrelserna,
              måste få en rimlig chans att organisera sig. De måste få en rimlig
              chans att rekrytera den personal som de har ekonomiska resurser
              till.
            </seg>
            <seg n="ee4982cf">
              Därtill kan jag berätta en nyhet för kammaren, om den inte är
              känd, nämligen att regeringen under gårdagens regeringssammanträde
              fattade beslut om att uppdra åt Statens jordbruksverk att hitta
              rätta och bättre parametrar vid fördelningen av de pengar som
              fördelas till respektive län för att de ska kunna sköta djurskyddskontrollen
              på ett bra sätt i alla delar av landet.
            </seg>
          </u>
          <note type="speaker" n="891746e5">
            Anf. 18 TINA EHN (mp) replik:
          </note>
          <u who="tina_ehn_9c2cbf" xml:id="i-e7a809d69c2ec732-2" n="514a0224">
            <seg n="0f403247">
              Herr talman! Det låter som en delvis jättebra nyhet. Det har
              varit en grundläggande kritik av detta. Många har sagt att det
              har gått väldigt fort, det har varit lite resurser och man har
              inte haft rätt fördelningsprinciper. Jag tycker att det låter
              som ett bra steg i rätt riktning. Jag tror säkert att den här
              organisationen så småningom kommer att bli tillfredsställande,
              men Miljöpartiet har inte tyckt att tillvägagångssättet och den
              grundläggande idén har varit bra. Nu är det som det är.
            </seg>
            <seg n="8d0d13f4">
              När vi läser det här betänkandet kan vi se att det hänvisas mycket
              till en översyn av djurskyddslagen. Man blir lite nyfiken på hur
              mycket som kommer med i den här översynen. Jag tog själv upp det
              här med förprövning av travutrustningar. Det har vi också debatterat
              här i kammaren vid ett antal tillfällen. Det skulle vara lite
              intressant att få veta om det finns någon möjlighet att avslöja
              någonting mer om den här översynen.
            </seg>
          </u>
          <note type="speaker" n="bfe96fed">
            Anf. 19 Jordbruksminister ESKIL ERLANDSSON (c) replik:
          </note>
          <u who="eskil_erlandsson_477821" xml:id="i-5a1942ce1a728789-3" n="b7a21c13">
            <seg n="bbb8a6af">
              Herr talman! Eftersom regeringen inte har fattat beslut kan jag
              självfallet inte avslöja vad som står i de tänkta direktiven.
              Däremot kan jag meddela, vilket är känt, att vi har bett Statens
              jordbruksverk att komma med förslag på förändringar som innebär
              en kombination av förbättringar och förenklingar vad gäller till
              exempel förprövningar av de saker som ska förprövas, byggnader
              och annat, för att få ett effektivt utnyttjande av de resurser
              som finns i samhället. Typgodkända saker behöver kanske inte förprövas
              på plats, medan andra saker måste förprövas på plats. Det gäller
              att vara sparsam och använda samhällets resurser på ett effektivt
              och klokt sätt.
            </seg>
          </u>
          <note n="024d0f4c">
            Överläggningen var härmed avslutad.
          </note>
          <note n="758f493a">
            5 § Enklare och bättre täktbestämmelser
          </note>
          <note n="518cf8e5">
            Föredrogs
          </note>
          <note n="ef0b8267">
            Talmannen konstaterade att ingen talare var anmäld.
          </note>
          <note n="79e13596">
            6 § Flyget i utsläppshandeln
          </note>
          <note n="518cf8e5">
            Föredrogs
          </note>
          <note type="speaker" n="228775fa">
            Anf. 20 ALEKSANDER GABELIC (s):
          </note>
          <u who="aleksander_gabelic_93c6d0" xml:id="i-cd1a8aaa3ea6ca95-0" n="40a88adf">
            <seg n="d549d6dd">
              Herr talman! Vid en flyktig anblick kan flygets klimatpåverkan
              tyckas liten, i synnerhet vid en jämförelse med vägtrafiken. Det
              gäller såväl nationellt som internationellt. I Sverige står inrikes-
              och utrikesflyget tillsammans för endast 67 procent av landets
              koldioxidutsläpp. Men flygets ökning av utsläppen är oroväckande.
              Sedan det tidiga 1990-talet har flygets utsläpp ökat med över
              40 procent i Sverige, och utsläppen för internationellt flyg inom
              EU har under samma tidsperiod i princip fördubblats.
            </seg>
            <seg n="832565ef">
              För Sveriges del härrör ökningen från en kraftig tillväxt i utrikesflyget
              medan inrikesflygets stagnerat. Det senare består till stor del
              på att fler väljer att åka tåg, vilket är en utveckling som understöds
              av den prioritering av järnvägen som vi rödgröna genomförde under
              perioden 20012006.
            </seg>
            <seg n="a4deedb3">
              Den internationella klimatforskningen indikerar dessutom att
              flygets klimatpåverkan kan vara kraftigt underskattad. Utöver
              koldioxid släpper flyget ut stora mängder kväveoxid som vid utsläpp
              på låg höjd omvandlas till växthusgasen ozon. Flyget bidrar också
              till bildandet av klimatpåverkande cirrusmoln. Flygets andel av
              den totala klimateffekten är alltså långt ifrån proportionell
              till utsläppen av koldioxid. Effekten kan vara upp till fyra gånger
              större än vad som ges av koldioxidutsläppen i sig.
            </seg>
            <seg n="3be418ab">
              Herr talman! Regeringen anger i propositionen att flyget i större
              utsträckning än i dag bör bära sina kostnader för koldioxid. Vidare
              anges att Sverige även fortsättningsvis ska sträva efter att luftfartens
              utsläpp ska inkluderas i en framtida internationell klimatregim
              och att verkningsfulla internationella åtgärder bör eftersträvas.
            </seg>
            <seg n="3c242ed3">
              Regeringens åtgärdslista begränsas till konstaterandet att flyget
              från och med 2012 ska ingå i EU:s system för utsläppshandel. Därutöver
              innehåller propositionen ett antal till intet förpliktigande skrivningar
              om att systemets styrande verkan på sikt bör öka genom att även
              andra ämnen i flygets utsläpp inkluderas.
            </seg>
            <seg n="5901e04d">
              Herr talman! Flyget är en global bransch. Därför är det särskilt
              viktigt med internationella överenskommelser som både kan ge lika
              konkurrensvillkor och globala minskningar av utsläpp. Vi menar
              dock att systemet har tydliga brister som riskerar att göra reformen
              tämligen tandlös. Så som systemet är utformat får åtgärder för
              att reducera koldioxidutsläppen en högst marginell påverkan på
              flygets totala kostnadsbild. Systemets styrande effekt kan därför
              ifrågasättas.
            </seg>
            <seg n="1e0cd943">
              Herr talman! Jag vill ta tillfället i akt att verkligen fråga
              regeringen hur mycket de på denna punkt bedömer att koldioxidutsläppen
              kommer att minska inom ramen för flyget med det upplägg som man
              stöder om att det ska ingå i en gemensam bubbla. Det är en väldigt
              central och viktig frågeställning som man bör svara på för att
              också ta ansvar för flygets utsläpp.
            </seg>
            <seg n="52dfbd10">
              Vår principiella uppfattning är därför att flyget inte bör ingå
              i samma system för handel med utsläppsrätter som industrin. Anledningen
              är att det kommer att ge olyckliga konsekvenser då priset på transporter
              kan sjunka samtidigt som industrins avgifter ökar. Om hela eller
              delar av transportsektorn ingår i samma system som de företag
              som i dag omfattas av handel med utsläppsrätter kommer teknikincitamentet
              för att få en energieffektiv och fossilfri transportsektor att
              motverkas och en omställning till ett mer ekologiskt och hållbart
              transportsystem att hindras.
            </seg>
            <seg n="8313d1ad">
              Det behövs väsentligt starkare ekonomiska drivkrafter för att
              dels stimulera överflyttningen från flyg till järnväg, dels skapa
              det gröna teknikskifte som krävs inom flygindustrin. Sverige bör
              därför kraftfullt verka för att flyget ges en särskild utsläppsbubbla
              inom ramen för EU:s handel med utsläppsrätter.
            </seg>
            <seg n="c6c3b602">
              Herr talman! Med detta vill jag yrka bifall till Socialdemokraternas
              reservation.
            </seg>
          </u>
          <note type="speaker" n="4506e65d">
            Anf. 21 WIWI-ANNE JOHANSSON (v):
          </note>
          <u who="wiwi-anne_johansson_62bfaf" xml:id="i-9679d010b177d56f-3" n="26a4e958">
            <seg n="29ad2dbc">
              Herr talman! EU har beslutat att flyget ska ingå i systemet för
              handeln med utsläppsrätter. Vi i Vänsterpartiet har hela tiden
              hävdat att flyget inte ska ingå i samma system som industrin gör,
              det vill säga ingå i samma så kallade bubbla utan i stället ha
              en alldeles egen bubbla för transportsystemet. När flyget ingår
              i samma system är risken uppenbar att priset på just transporter
              kommer att sjunka samtidigt som industrins avgifter ökar, och
              det är inte så vi behöver ha det för ett grönare trafikslag.
            </seg>
            <seg n="7472b91c">
              Vi skulle helst vilja se ett system med en bränsleskatt för flygfotogen
              på samma sätt som vi har när det gäller koldioxid- och energibeskattning
              av vägtrafikens bensin eller diesel. En sådan klimatskatt på flyg
              skulle då självklart gälla både i Sverige och EU och givetvis
              allra helst i hela världen.
            </seg>
            <seg n="5ba6fac1">
              Dessvärre är beslutet om flygets del i utsläppshandeln redan
              fattat, och det kan vi inte ändra på i dag. Men vi har velat försöka
              få handelssystemet att bli så effektivt som möjligt, och då har
              vi bland annat hävdat att alla utsläppsrätterna ska auktioneras
              ut. Man ska alltså få betala ordentligt för det, och det ska inte
              skänkas bort gratis till flygoperatörer som i dag inte ens betalar
              energi- och koldioxidskatt på flygbränslet.
            </seg>
            <seg n="4be74223">
              Tyvärr har vi också på den här punkten blivit besvikna eftersom
              det endast är 15 procent av utsläppsrätterna som kommer att auktioneras
              ut medan 85 procent delas ut helt gratis. Det betyder att flyget
              i väldigt hög grad också i fortsättningen slipper att betala för
              sina utsläpp.
            </seg>
            <seg n="a4d35b95">
              Tyvärr är det här det enda som regeringen har som förslag när
              det gäller flyget och handeln med utsläppsrätter. Enligt vad regeringen
              själv säger har man i första hand velat ha auktioner, men i andra
              hand har man också hävdat att det är okej om utsläppsrätterna
              delas ut gratis.
            </seg>
            <seg n="3f292078">
              Då kan man verkligen fråga sig med vilken emfas, med vilket tryck,
              som miljöministern har drivit kravet på auktionering nere i EU.
              Tyvärr får vi inget svar av miljöministern här i dag eftersom
              han inte är närvarande vid dagens debatt här i kammaren inte den
              här gången heller, skulle jag vilja säga.
            </seg>
            <seg n="a3451313">
              Flyget står för en betydande del av våra utsläpp, det vet vi.
              IPCC, FN:s klimatpanel, räknar med att det 2050 kommer att stå
              för 15 procent.
            </seg>
            <seg n="2d2a03c5">
              Vi vet att det är svårt att göra någonting åt hela världens flygflotta,
              för vi har gemensamma konventioner. Chicagokonventionen från 1944
              säger att undertecknande stater inte får beskatta bränsle som
              redan finns ombord på ett annat lands flygplan. Den här överenskommelsen
              har lett till att skattebefrielsen på bränslen har skrivits in
              i olika bilaterala avtal, och vi menar att det systemet är en
              förlegad ordning som definitivt bör förändras.
            </seg>
            <seg n="8692b60b">
              Vi tycker naturligtvis att Sverige bör agera för att ICAO, den
              gemensamma organisationen, ser till att flygtrafiken minskar sin
              miljöpåverkan och att beskattning av flygbränsle blir möjlig.
              Jag skulle vilja veta från de borgerliga partierna hur hårt regeringen
              driver det kravet om man gör det över huvud taget.
            </seg>
            <seg n="00698939">
              Det finns ändå saker som man kan göra, och det finns andra länder
              i Europa som redan har någon form av flygskatt, till exempel Storbritannien,
              Island och Frankrike. Nederländerna och Norge har i stället valt
              att ta ut skatt på bränsle för inrikesflyget.
            </seg>
            <seg n="bf477c06">
              Det är inte rimligt att olika trafikslag ska behandlas så olika
              skattemässigt trafikslag som inrikes konkurrerar med andra transportslag
              som bil, järnvägar och buss. Det finns ingenting som hindrar att
              länder upprättar bilaterala avtal där gemensamma skattenivåer
              för flygbränsle fastslås. Det tycker vi absolut att regeringen
              ska ta till sig och ta initiativ till för att komma överens om
              gemensamma sådana skattenivåer för skatt på flygbränsle.
            </seg>
            <seg n="8a62985a">
              Nu vill jag också ha ett svar på om regeringen tänker göra det.
              Eller är kanske någonting redan på gång som vi inte känner till?
              Eller är utsläppshandeln fortfarande den enda vägen när det gäller
              att komma till rätta med flyget?
            </seg>
            <seg n="24dec8e7">
              Herr talman! Som jag nyss sade vill vi i första hand ha ett system
              med en bränsleskatt. Men vi fattar att det inte är möjligt för
              närvarande i alla fall.
            </seg>
            <seg n="22a49a7a">
              Det finns inte heller någonting som hindrar att Sverige hittar
              andra konstruktioner för miljöbeskattning av flyget i Sverige.
            </seg>
            <seg n="f4d7b374">
              Under den förra mandatperioden beslutades det om en flygskatt
              per passagerarstol. Men det systemet rev den borgerliga regeringen
              upp när den tillträdde 2006. Man kan också tänka sig en lösning
              som bygger på en schabloniserad start- och landningsavgift. En
              sådan konstruktion skulle öka incitamentet och trycket på att
              fylla planen med resenärer och därmed minska påverkan på miljön
              något. Det är i alla fall något bättre för klimatet med ett fullt
              plan än två halvtomma.
            </seg>
            <seg n="0b1913a5">
              Men egentligen är inte den tekniska konstruktionen av en klimatskatt
              det viktigaste utan i stället att en skatt eller en avgift baseras
              på den miljöpåverkan som i detta fall flyget ger upphov till.
              Det är hög tid att flyget får betala för sin del av klimatpåverkan,
              och det är framför allt på tiden att regeringen visar lite klös
              i klimatfrågan.
            </seg>
          </u>
          <note n="10f4b3f4">
            Herr talman! Jag yrkar bifall till reservationerna 1 och 2.
          </note>
          <note type="speaker" n="ab309222">
            Anf. 22 KARIN SVENSSON SMITH (mp):
          </note>
          <u who="karin_svensson_smith_aa4519" xml:id="i-dd4726ef7464608b-0" n="9eb5c9e6">
            <seg n="b87ffbda">
              Herr talman! För Miljöpartiets räkning yrkar jag också bifall
              till reservationerna 1 och 2 som vi har gemensamt med Socialdemokraterna
              och Vänsterpartiet.
            </seg>
            <seg n="170d6f9b">
              Jag tyckte att det var väldigt spännande när den borgerliga regeringen
              läste upp sin första regeringsdeklaration. I den sade man att
              klimathotet är vår generations största utmaning. Det kan jag hålla
              med om. Med den ansatsen blir det också förväntningar på att någonting
              ska hända och att man ska göra någonting om man betraktar detta
              som vår generations största utmaning.
            </seg>
            <seg n="3227dcbf">
              Men precis som Wiwi-Anne Johansson påtalade före mig började
              man med att riva upp den flygskatt som vi i det rödgröna gänget
              hade infört. Där var det på något sätt ett stort glapp mellan
              ord och handling. Man har haft många möjligheter att visa handlingskraft.
              Jag vill särskilt erinra om ett tillfälle då det brittiska miljöutskottet
              uppvaktade oss i Sveriges riksdag. De åkte till Holland och till
              Sverige 2005. Då sade man: Nu är klimatkrisen i antågande. Vi
              måste göra någonting. Våra länder kan gemensamt bestämma oss för
              att införa en flygskatt bilateralt.
            </seg>
            <seg n="e770811e">
              Detta anfördes av en britt från Torypartiet, en före detta minister
              i Thatchers regering. Han hade en lång och mycket övertygande
              argumentation om varför vi borde göra detta.
            </seg>
            <seg n="4dc1768e">
              Det var väl framför allt jag i trafikutskottet som tyckte att
              detta var en god idé, medan det var ett rätt så lamt, för att
              inte säga negativt, mottagande från de borgerliga ledamöterna
              i trafikutskottet.
            </seg>
            <seg n="2ced805f">
              Han var mycket besviken och sade: Finns det inga borgerliga parlamentsledamöter
              i Sverige som är intresserade av miljöfrågor?
            </seg>
            <seg n="8087f089">
              Jag sade att jag inte kunde uttala mig om det men att de i alla
              fall inte fanns där.
            </seg>
            <seg n="3f123af8">
              Efter detta kom Kofi Annans uppmaning om att vi bör införa en
              flygskatt. Han hade väldigt kloka argument för det. Han sade att
              detta handlar om en klimatkris men att länderna i världen är väldigt
              olika rustade att möta klimatkrisen. Sverige, USA och de flesta
              EU-länderna har väldigt goda tekniska och ekonomiska förutsättningar
              för att ställa om till ett klimatsnålt samhälle. Många länder
              i tredje världen har mycket sämre förutsättningar. Där handlar
              det oftast om överlevnad för deras del. En flygskatt borde i detta
              sammanhang vara optimalt. Då skulle vi som reser mycket betala
              mer, och pengarna skulle kunna användas för klimatomställning
              i de länder som har svårt att själva alstra ekonomiska resurser
              till detta. Norge och flera andra länder följde hans uppmaning,
              dock inte Sverige.
            </seg>
            <seg n="806d0771">
              I våra reservationer vänder vi oss mot att man i stället för
              att ha en skatt går in i en utsläppshandel där man dessutom lägger
              ihop den med industrin. Effekten blir så att säga dubbelt dålig.
              De konkurrerar i betalningsvilja med varandra. En flygresa från
              Helsingfors till Paris kan inte gärna flytta någon annanstans.
              Men ett industrijobb i Norden kan mycket väl flytta någon annanstans.
              Alla vet att arbetskraftens kostnader och annat är lägre utanför
              Europa, utanför det område där utsläppshandeln bedrivs. Här finns
              en annan möjlighet. Skogen växer snabbare i många andra delar
              av världen än i Norden. Det gör att det blir en press på att jobben
              försvinner här och att ingen förändring av flyget sker. Det är
              alltså dubbelt dåligt. En skatt borde vara en mycket klokare ansats
              i detta sammanhang.
            </seg>
            <seg n="700a4193">
              Vad gör då den svenska regeringen som nu säger sig vilja ha ledartröjan
              i klimatarbetet och som ska överta ordförandeskapet i EU under
              den kanske mest ödesmättade perioden i EU:s historia, det vill
              säga när klimatkonferensen i Köpenhamn äger rum? Jo, man börjar
              med att agera för ett flygavtal som heter Open skies. Det innebär
              att man ska ta bort marknadsmässiga hinder för flyget mellan Nordamerika
              och Europa. Man bedömer att flygvolymen genom detta avtal ökar
              med 30 procent.
            </seg>
            <seg n="c0586b1a">
              Jag hade en interpellationsdebatt med Åsa Torstensson om hur
              det gick ihop med regeringens och EU:s klimatarbete. Då sade hon
              att flyget väl får byta bränsle. När jag frågade vilket bränsle
              som flyget skulle använda i stället kunde hon inte upplysa mig
              om detta.
            </seg>
            <seg n="624864d5">
              Det är klart att man måste byta bränsle. Men innan man gör förändringar
              som kan öka flygvolymen måste detta bränsle finnas tillgängligt.
            </seg>
            <seg n="473f5daf">
              I trafikutskottet har vi också fått information om det som händer
              just nu i Europa. EU brukar beskyllas för att vara långsamt och
              byråkratiskt och är det kanske många gånger. Men denna vår har
              det rasslat väldigt snabbt kring ett paket som den europeiska
              flygindustrin har ställt upp. Man har gjort ett program på mer
              än tio punkter med olika förslag till lättnader för flygbolagen.
              Dessa lättnader har absolut ingenting med klimatet att göra tvärtom
              utan de beror på att flygbolagen världen över befinner sig i en
              kris. Krisen beror på att bränslet blir dyrare. Fler människor
              inser att det kanske inte är så ansvarsfullt att spä på växthusgaserna
              som redan nu är på väg att hota kommande generationer. Detta innebär
              att flyget på många sätt beter sig som tobaksindustrin gjorde
              i förhållande till de restriktioner för tobak som flera länder
              världen över har infört. Deras lista på lättnader inom EU omfattar
              en mängd saker som förseningar, miljöbestämmelser, lättnader i
              flygplatsavgifter, ett vidmakthållande av de stora flygbolagens
              rättigheter på de små flygbolagens bekostnad, närmare bestämt
              ett system som kallas för Grandfathers right som innebär att flygbolag
              som har de bästa tiderna ska få behålla dem även om de inte använder
              dem, allt för att förhindra mindre flygbolag från att ta deras
              marknadsandelar.
            </seg>
            <seg n="d3bfc0de">
              Som det nu ser ut kommer EU att gå flygbolagen till mötes åtminstone
              när det gäller att vidmakthålla de attraktiva flygtiderna för
              de större flygbolagen i EU av ekonomisk hänsyn till flygbolagen.
            </seg>
            <seg n="513a9688">
              Då kan man undra: Hur står detta i samklang med att EU ska ta
              ansvar för klimatmötet i Köpenhamn? Man kan bli mörkrädd för mindre.
            </seg>
            <seg n="a5b32aa5">
              Det verkar som om det som man planerar för när det gäller flygindustrin
              är vitt skilt från fagert tal om klimatomställning. När vi får
              reda på hur det ser ut med flygplatserna och med flyglinjerna
              är det som jag vid upprepade tillfällen i elva år har hört i trafikutskottet
              hur viktigt det är att öka marknadsförutsättningarna för flyget,
              och man planerar fortsatt för att fördubbla flygvolymen i Europa.
              Det är alltså direkt kontraproduktivt mot de klimatmålsättningar
              som vi tycker är för blygsamma men ändå borde upprätthålla som
              de är.
            </seg>
            <seg n="40b2bebe">
              Vad gör då den svenska regeringen i detta sammanhang? Såvitt
              jag vet har man agerat tydligt för Open skies, alltså för lättnader
              som ska öka flyget. Man har förvisso varit kritisk till Grandfathers
              right inom EU. Det hedrar regeringen. Men det är också det absolut
              enda positiva som jag kan hitta i den granskning som jag har gjort.
            </seg>
            <seg n="48a5a573">
              Det som man har gjort för svenskt vidkommande är att föreslå
              en förändring av transportpolitiska mål. Det ska vi debattera
              här i kammaren på måndag. Vi har för närvarande ett transportpolitiskt
              mål som går ut på att vi senast 2010 ska ha minskat klimatpåverkan
              till den nivå som rådde 1990, och det gäller hela transportsektorn.
              Det är ett ganska bra mål men som vi lär ha svårt att klara.
            </seg>
            <seg n="e92f8673">
              Detta föreslår regeringen ska förändras och ersättas med att
              bilflottan senast 2030 ska vara fossilbränsleoberoende. Märk väl:
              oberoende. Det betyder inte att de ska gå på något annat än fossila
              bränslen men att de ska kunna göra det.
            </seg>
            <seg n="d80db150">
              Däremot betyder det att man inskränker ett mål som gäller hela
              transportsektorns klimatpåverkan till att gälla vilken sorts bilar
              människor äger. Jag måste säga att det är ett rätt stort glapp
              mellan denna förändring av målen och det jag började med att säga,
              nämligen att klimathotet är vår generations största utmaning.
            </seg>
          </u>
          <note type="speaker" n="53da7f20">
            Anf. 23 STAFFAN APPELROS (m):
          </note>
          <u who="unknown" xml:id="i-5a1942ce1a728789-4" n="027936e7">
            <seg n="c0b1a10a">
              Herr talman! Få färdsätt har revolutionerat världen som flyget.
              Resor som förr tog riskfyllda veckor ombord på atlantångare kan
              i dag klaras av på några timmar, och resandet har blivit en självklar
              del av våra liv. Resandet i sig är något mycket positivt. Det
              ökar förståelsen mellan människor och kulturer när vi kan träffas
              öga mot öga för att lära känna och handla av varandra.
            </seg>
            <seg n="09a2a291">
              Vid sidan av flygets uppenbara fördelar för handel, kultur och
              idéutbyte över stora avstånd innebär det också en allt större
              miljöbelastning. Flyget expanderar samtidigt som vi tagit på oss
              att minska våra utsläpp av koldioxid och andra växthusgaser. Utvecklingen
              leder visserligen mot alltmer effektiva flygmotorer, men alternativen
              på flygbränslemarknaden är färre än för andra fordonsslag. De
              stora genombrotten ligger sannolikt längre in i framtiden.
            </seg>
            <seg n="0efb2394">
              Vi har inte tid att vänta. För att kunna förena ökat flygresande
              med minskade totala utsläpp av koldioxid krävs ett systemperspektiv
              på utsläppen. Det i sin tur kräver att flyget ingår som en naturlig
              del i handeln med utsläppsrätter.
            </seg>
            <seg n="044badc9">
              Principen bakom handeln med utsläppsrätter kan härledas till
              en gammal och viktig devis på miljöområdet, nämligen tanken om
              att förorenaren ska betala. Skador på miljön har ett pris och
              det måste vägas in i den totala kostnaden för en vara eller en
              tjänst. Kostnaden blir då synlig och det hjälper oss att fatta
              kloka beslut. Det i sin tur skapar inte bara en ökad medvetenhet
              om att det vi gör eller förbrukar har följdeffekter utan ger också
              ett ökat incitament för teknikförbättringar och effektiviseringar.
              Det ska löna sig att värna jordens resurser, och det ska kosta
              att smutsa ned.
            </seg>
            <seg n="f114c3ab">
              EU:s befintliga program för handel med utsläppsrätter är ett
              verktyg för att uppfylla våra åtaganden enligt Kyotoprotokollet
              från 1997. Den första handelsperioden är avslutad, och vi är precis
              inne i den andra som löper från 2008 till 2012. I sitt nuvarande
              utförande omfattar systemet allt från förbränningsanläggningar,
              oljeraffinaderier, anläggningar för produktion och bearbetning
              av järn, stål, glas och glasfiber till cement och keramik samt
              anläggningar för tillverkning av papper. För de branscher som
              omfattas är det obligatoriskt att vara ansluten till systemet.
            </seg>
            <seg n="eb541831">
              Att utöka systemet till att omfatta även andra verksamheter,
              i detta fall flyget, innebär att vi tar ytterligare ett steg mot
              det systemtänkande som måste vara vägledande för vårt fortsatta
              miljöarbete inom ramen för EU-samarbetet. Det är de totala utsläppen
              som måste ned, och om en viktig bransch som växer kräver mer och
              mer utrymme för sina utsläpp kan det endast ske genom energieffektiviseringar
              någon annanstans. Det är viktigt att vi sätter ett tak och skapar
              tydliga mål för de nivåer som ska nås. Handeln med utsläppsrätter
              ger oss ett verktyg för detta. Det är en självklarhet att flyget
              måste ingå.
            </seg>
            <seg n="1440b988">
              För flygets del kommer propositionen att innebära en första period
              av övervakning av utsläppen med start 2010, och från och med 2012
              kommer flygets utsläpp att omfattas av utsläppsrätter. 85 procent
              av utsläppsrätterna tilldelas gratis och övriga 15 procent auktioneras
              ut.
            </seg>
            <seg n="f2b85b94">
              Från oppositionens sida vill man se ett separat handelssystem
              för flygindustrin och menar dessutom att en så stor andel gratis
              utsläppsrätter gör att incitamenten för flygindustrin att minska
              sina utsläpp förblir små. Dessutom menar man att små industriföretag
              riskerar att slås ut om dessa ingår i samma handelssystem som
              flyget.
            </seg>
            <seg n="5882c09e">
              Det är positivt att man vill värna de små industriföretagen.
              Det är också positivt att det finns en bred enighet i Sveriges
              riksdag om att Sverige ska vara ett föregångsland när det gäller
              kampen mot klimatförändringarna. Men vi tror inte på särlösningar
              där man upprättar ett separat system för varje bransch. Det blir
              krångligt och man missar i sammanhanget framför allt just det
              systemtänkande som jag nämnde tidigare.
            </seg>
            <seg n="b8445c92">
              Att människor ska resa mindre är inte ett självändamål. Att flygets
              andel av de totala utsläppen minskar är faktiskt inte heller det
              ett självändamål. Att våra totala utsläpp minskar och att alla
              verksamheter som släpper ut växthusgaser betalar för detta är
              själva syftet med handelssystem för utsläppsrätter. När det gäller
              dessa kostnader kommer varje ökning av utsläppen självklart att
              vara kostsam för flygindustrin. Kvoterna för hur utsläppsrätterna
              ska fördelas bygger ju på historiska siffror och marginalkostnaderna
              för de ökade utsläppen kan bli mycket dyra för branscher som växer
              så pass kraftigt som den internationella luftfarten.
            </seg>
            <seg n="5dbe2ac5">
              Så ska det också vara. Flygbranschen stimuleras att göra sitt
              yttersta för att bygga effektivare motorer, flyga rakare linjer
              och efterfråga nya bränslen. Det man släpper ut utöver det man
              fått sig tilldelat köps av andra aktörer som lyckats så bra med
              att dra ned sina egna utsläpp att man har utsläppsrätter kvar
              att sälja. Ju fler av dessa tillgängliga utsläppsrätter en bransch
              behöver köpa på en marknad med ett begränsat utbud, desto mer
              stiger priset. Det är enkel marknadsekonomi.
            </seg>
            <seg n="d684bba2">
              Flyget måste ingå i det etablerade systemet för handel med utsläppsrätter.
              Står det kvar utanför låter man flygindustrin komma undan sitt
              ansvar, och skapar man ett eget system missar man själva poängen
              med utsläppshandeln. Systemet för handel med utsläppsrätter innebär
              att man sätter ett tak för utsläppen. Hur mycket varje aktör som
              ingår i systemet släpper ut avgörs av den marknad som skapas.
            </seg>
            <seg n="de372d91">
              Herr talman! Flyget kommer att fortsätta att vara ett viktigt
              transportslag, och allt fler människor i världen kommer att få
              möjlighet att resa. Det är i sig positivt. Genom utsläppshandeln
              ser vi till att även de utsläpp som flyget genererar kan hanteras
              genom att rätten att släppa ut koldioxid betraktas som en ändlig
              resurs där många verksamheter måste samsas om utrymmet. Det är
              den enda vägen att gå. Flyget existerar inte i ett vakuum. Det
              gör inte heller den koldioxid som flyget släpper ut i atmosfären.
              Därför, herr talman, yrkar jag bifall till utskottets förslag
              till beslut och avslag på samtliga motioner.
            </seg>
          </u>
          <note type="speaker" n="a340ba87">
            Anf. 24 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-dd4726ef7464608b-1" n="9eb5c9e6">
            <seg n="e09ec6ec">
              Herr talman! Jag vet att Staffan Appelros är uppriktigt engagerad
              i miljöfrågorna. Vi har tillsammans skrivit artiklar från ett
              Malmöperspektiv.
            </seg>
            <seg n="a14f4b2a">
              Jag undrar om Staffan Appelros verkligen har satt sig in i konsekvenserna
              av det system för flygets utsläppshandel som nu föreslås. Jag
              kan hålla med om att det är teoretiskt elegant om det verkligen
              fungerar på det sättet, men hittills har alla utvärderingar visat
              att det varit alldeles för lätt att få gratistilldelning. Det
              har varit en ekonomisk förtjänst för de företag som kunnat sälja
              rättigheter och ändå inte behövt vidta åtgärder. Någon besparing
              av koldioxid har man alltså inte presterat hittills. Det har inneburit
              att många av dem som varit engagerade för utsläppshandeln börjat
              tvivla och sagt att vi inte har tid att vänta på resultaten, utan
              vi måste ha en skatt.
            </seg>
            <seg n="630fd0f1">
              Jag undrar om Staffan Appelros tycker att det går ihop att man
              i regeringsförklaringen säger att klimathotet är vår generations
              ödesfråga och sedan avskaffar det enda styrmedel vi har för flyget.
              Jag kan hålla med om att det inte var det elegantaste, men Socialdemokraterna,
              Vänstern och Miljöpartiet hade trots allt åstadkommit det. Kunde
              man inte ha behållit det systemet i väntan på något annat? För
              Miljöpartiets del kan vi nog tänka oss vilka styrmedel som helst
              bara vi ser till att effektivt få ned klimatutsläppen.
            </seg>
            <seg n="70518618">
              Min andra fråga handlar om jobben. Det var hög svansföring beträffande
              jobben i förra valrörelsen. Det här systemet pressar bort industrijobben
              från Norden. De hamnar i samma bubbla, men flyget har större köpkraft
              än jobben i stål- och skogsindustrin. Är det ett bra sätt att
              värna jobben i Norden?
            </seg>
          </u>
          <note type="speaker" n="a663d8da">
            Anf. 25 STAFFAN APPELROS (m) replik:
          </note>
          <u who="unknown" xml:id="i-5a1942ce1a728789-5" n="027936e7">
            <seg n="9a94b5e3">
              Herr talman! Som Karin själv antyder har den här regeringen om
              någon gjort sig känd för att internationellt driva klimatfrågan
              i positiv riktning. Ensidiga nationella skatter och pålagor är
              inte lösningen. Det är enbart via internationella överenskommelser
              vi når resultat.
            </seg>
            <seg n="1da2fa91">
              Med tanke på att flyget i nuläget inte betalar någonting alls
              för sina utsläpp utom kostnaden för själva bränslet, vilket för
              övrigt är en av branschens allra största utgiftsposter, har jag
              svårt att förstå att oppositionen anser att vi med det här förslaget
              skulle röra oss i en riktning som skulle göra situationen sämre.
            </seg>
            <seg n="a9c9373e">
              Vad jag tror att oppositionen egentligen menar är att transportsektorn
              kan köpa sig fri. Det är på sätt och vis riktigt. Det är det utsläppshandeln
              går ut på. Dock kan man bara köpa sig fri om det finns ett utrymme
              för detta som skapas genom att någon annan har överskott av det
              man vill köpa. Finns det inget utrymme stiger priset. För en expanderande
              sektor som flyget kommer kostnaderna för att köpa allt fler utsläppsrätter
              att driva upp de totala kostnaderna, vilket driver upp biljettpriserna
              och skapar incitament för energieffektiviserande åtgärder.
            </seg>
          </u>
          <note type="speaker" n="ccd03034">
            Anf. 26 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-dd4726ef7464608b-2" n="9eb5c9e6">
            <seg n="632ff2ec">
              Herr talman! Staffan Appelros svarar inte på någon av mina frågor.
              Vi hade ett system som vi hade beslutat och som skulle införas.
              Jag kan medge att det inte var det bästa, men det var i alla fall
              ett system. Det började ni med att avskaffa. Går det ihop med
              att säga att man tar klimatansvar?
            </seg>
            <seg n="483a39a9">
              Till det andra: Har Staffan Appelros haft någon kontakt med skogsindustrin?
              Jag har tillsammans med Skogsindustriernas näringslivschef skrivit
              i Dagens Industri om konsekvenserna för den svenska skogsnäringen
              om man hamnar i samma bubbla som flyget. Jag tror inte att han
              röstar på Miljöpartiet; jag har inte frågat honom. Det var för
              att han var orolig för jobben i branschen. Man kan köpa pappers-
              och skogsprodukter från alla världsdelar, men man kan inte flytta
              flygresor i Europa till någon annan världsdel. Därför är köpkraften
              större här. Det innebär en press bort från jobben och inte den
              klimatpress på flyget som man borde ha. Jag tycker att det är
              mycket märkligt. Det är näringslivets företrädare ni borde resonera
              med för att se vilket som är det optimala, inte teoretiskt utan
              rent praktiskt, för klimatet och för jobben.
            </seg>
          </u>
          <note type="speaker" n="0002d6ca">
            Anf. 27 STAFFAN APPELROS (m) replik:
          </note>
          <u who="unknown" xml:id="i-5a1942ce1a728789-6" n="027936e7">
            <seg n="b5a39b37">
              Herr talman! När det gäller den ensidiga skatt som ni ville införa
              är det väl tveksamt om det över huvud taget hade gått att införa
              den. Det är inte alls säkert att den hade blivit godkänd i EU
              bland annat. Jag tror inte på de här nationella särreglerna. Flyget
              är ett internationellt transportmedel. Därför är det speciellt
              viktigt att det är internationella överenskommelser som vi gör.
            </seg>
            <seg n="13426e82">
              När det gäller olika särintressen finns det många som oroar sig.
              Skogsindustrin kanske har fog för sin oro, men jag tror på det
              här systemet. För övrigt tror jag att skogsindustrin oroade sig
              för de kilometerskatter som Miljöpartiet föreslog. De skulle drabba
              dem väldigt hårt. Det är i alla fall vad de har sagt till mig.
            </seg>
          </u>
          <note type="speaker" n="59255978">
            Anf. 28 ALEKSANDER GABELIC (s) replik:
          </note>
          <u who="aleksander_gabelic_93c6d0" xml:id="i-cd1a8aaa3ea6ca95-1" n="40a88adf">
            <seg n="38971e16">
              Herr talman! Jag tackar Staffan och skulle vilja förtydliga de
              frågeställningar som Karin var inne på. Jag tror att det är väldigt
              viktigt att vi har en aktiv politik för att komma åt utsläppen.
              Du talade om det inte fanns något självändamål i att flyget skulle
              minska sina utsläpp, om jag förstod det rätt. Man kan då ställa
              sig frågan vem som ska ta de minskningarna. Det Karin var inne
              på var att industrin drabbas. Det är uppenbart enligt många forskare
              och bedömare att om man har en gemensam bubbla med flyget kommer
              snarare pressen att öka på de industrier som redan är hotade i
              många delar av Sverige och i andra delar av Europa. Frågan är
              om detta är rätt sätt att komma åt flyget.
            </seg>
            <seg n="3e648cd5">
              Man kan säga att flyget inte ska ha någon särbehandling. Men
              när vi ställer oss frågan vilken metod som är bäst om man är prestigelös
              och tänker på hur ska vi komma åt detta och om det är kreativt
              skulle man också kunna ställa sig frågan: Hur kommer det system
              du förordar att minska flygets CO2-utsläpp? Kommer det att bli
              minskningar, eller är det bara att acceptera att det systemet
              är det bästa där alla ska vara med i samma bubbla i stället för
              att man tittar på möjligheterna att minska utsläppen när det gäller
              flyget?
            </seg>
          </u>
          <note type="speaker" n="cae60ad4">
            Anf. 29 STAFFAN APPELROS (m) replik:
          </note>
          <u who="unknown" xml:id="i-5a1942ce1a728789-7" n="027936e7">
            <seg n="361cb026">
              Herr talman! Alexander och jag möts ibland på tåget till Helsingfors.
              Att ta tåget är också ett val vi kan göra som enskilda. Det valet
              är väldigt viktigt.
            </seg>
            <seg n="6ea69711">
              Genom att man inte tar betalt från det allra första kilot koldioxid
              skapar man en sorts balansnivå för aktörer att hålla sig till.
              Hamnar man då under riktvärdet som tilldelningen bygger på belönas
              man genom att man kan gå med vinst för att sälja den här mängden.
              Där jag tror att de här industriföretagen som ni tror är hotade
              kan göra vinster på flygets bekostnad.
            </seg>
            <seg n="c0c20a65">
              Flyget kommer att få utsläppsrätter. Vi talade tidigare här om
              att det är 85 procent av en historisk nivå. De tilldelade utsläppsrätterna
              utgör 97 procent av detta. De egentliga utsläppsrätterna från
              första början utgör alltså 82 ½ procent, som de kommer att få.
              Resten måste de köpa. Med tanke på att branschen växer kommer
              samtliga flygbolag i praktiken att få betala från första dagen.
              De betalar för sitt överutnyttjande av rätten att släppa ut koldioxid
              jämfört med branscher som har skött sig bättre. Man betalar inte
              för 100 procent av utsläppen, men man kan nog anses betala för
              mer än 100 procent av sitt för höga uttag av koldioxid.
            </seg>
          </u>
          <note type="speaker" n="0b076bcb">
            Anf. 30 ALEKSANDER GABELIC (s) replik:
          </note>
          <u who="aleksander_gabelic_93c6d0" xml:id="i-cd1a8aaa3ea6ca95-2" n="40a88adf">
            <seg n="d8429249">
              Herr talman! Jag nämnde i mitt anförande att vi i det rödgröna
              gänget, som Karin sade, bidrog till att tågåkandet ökade under
              20012006. Jag tror att det är den typen av politik vi måste fokusera
              på. Ska vi också ha möjlighet att komma åt flyget vill jag ändå
              upprepa att vi när det gäller CO2-utsläpp måste veta vilket system
              som är bäst. Vår bedömning är att det kommer att bidra att man
              har en egen bubbla.
            </seg>
            <seg n="a6f287c4">
              Herr talman! Det finns en annan sak som jag kanske inte nämnde
              tidigare. Det gäller teknikutvecklingen. Vi vet hur det är inom
              bilindustrin och andra sektorer: Finns det regler så finns det
              också ekonomiska teknikdrivande intressen som kan bidra till att
              det går snabbare framåt när det gäller att finna bättre flygbränslen,
              bättre motorer och smartare sätt att flyga, om man har press på
              sig.
            </seg>
          </u>
          <note type="speaker" n="26a9cc3d">
            Anf. 31 STAFFAN APPELROS (m) replik:
          </note>
          <u who="unknown" xml:id="i-5a1942ce1a728789-8" n="027936e7">
            <seg n="8e293f84">
              Herr talman! Jag respekterar Alexanders åsikt och tror också
              att han respekterar min åsikt. Jag och regeringen står för detta.
              Detta ska ske genom internationella överenskommelser. Det är inte
              olika bubblor vi och andra lever i. Det är en bubbla vi lever
              i, en atmosfär. Jag tror på det här systemet.
            </seg>
            <seg n="425b3cae">
              Det är inte slut med det här. Kraven och siffrorna som vi har
              nämnt är vad vi startar med. Sedan kommer kraven att skärpas.
              Sverige kommer att driva på det här lika starkt som vi gör i alla
              klimatfrågor. Vi vet redan nu att kraven kommer att skärpas. Vi
              kommer att arbeta för att skärpa dem ytterligare. Vi ska ställa
              tuffa och ständigt ökande krav, precis som du nämnde angående
              fordonsindustrin. Det är där vi ska hamna, och det är där vi ska
              nå målet.
            </seg>
          </u>
          <note type="speaker" n="d6376625">
            Anf. 32 CLAES VÄSTERTEG (c):
          </note>
          <u who="claes_vasterteg_4494bf" xml:id="i-083d3eafecd535e6-0" n="5c7fdffd">
            <seg n="1183ce32">
              Herr talman! De globala klimatförändringarna och miljöutmaningarna
              påverkar livsförutsättningarna i hela världen. Vi står inför jättelika
              utmaningar inför framtiden för att vända den klimatkris vi befinner
              oss i. För att vi ska kunna vända utvecklingen krävs det att alla
              sektorer är med och bidrar. Det känns därför glädjande att vi
              i dag kan se till att den svenska lagstiftningen anpassas så att
              flyget kan införlivas i handeln med utsläppsrätter. Det här kommer
              att ske år 2012. Då kommer handeln att börja fungera.
            </seg>
            <seg n="ee0c4a03">
              Flyget har alltför länge kunnat slippa undan. För Centerpartiet
              och Allians för Sverige är principen om att förorenaren ska betala
              vägledande. Vi ska använda oss av styrmedel som är effektiva och
              ger verkliga utsläppsminskningar.
            </seg>
            <seg n="e34877bf">
              Att ta in flyget i utsläppshandeln är ett viktigt steg mot att
              låta förorenaren betala. Det pressar på för att utveckla ny teknik
              och nya bränslen som krävs för att vi i framtiden ska kunna flyga
              på klimatets och miljöns villkor.
            </seg>
            <seg n="4719c090">
              Genom direktivet från Europaparlamentet och rådet kommer flyg
              såväl inom som till och från EU att ingå i utsläppshandeln. Flygbolagen
              kommer att övervaka utsläppen av koldioxid. Samtidigt måste de
              kunna redovisa utsläppsrätter som täcker utsläppen av koldioxid.
              De flygbolag som omfattas av systemet ska också ha en plan för
              de åtgärder som vidtas för att övervaka och rapportera utsläppen.
              Övervakningen ska börja år 2010.
            </seg>
            <seg n="a669117f">
              Som konstaterats tidigare i debatten kommer utsläppsrätter att
              tilldelas gratis efter en ansökan men också att ske genom en auktionering.
            </seg>
            <seg n="4cee4439">
              Sverige drev i förhandlingarna om direktivet på för att vi så
              tidigt som möjligt skulle få in flyget i utsläppshandeln. Sverige
              tycker att det är viktigt att flyget börjar betala sina egna kostnader.
              Precis som alla andra transportslag och sektorer måste flyget
              vara med och bära sina miljökostnader.
            </seg>
            <seg n="c964a283">
              Samtidigt är det en utmaning. Flyget är tillsammans med sjöfarten
              unika. Flyget är globalt till sin natur. Det är oerhört viktigt
              med internationella överenskommelser även och kanske speciellt
              på detta område. Min uppfattning är att EU nu visar vägen genom
              att man införlivar flyget i utsläppshandeln.
            </seg>
            <seg n="a272325a">
              Herr talman! Syftet med utsläppshandeln är att det sätts ett
              utsläppstak för handelssystemet som helhet. Utsläppsminskningarna
              kommer att ske där det är kostnadseffektivt att genomföra dem.
              Taket för handelssystemet kommer att sättas så att tillräckliga
              utsläppsminskningar sker ur ett klimatperspektiv. Det är just
              det som är poängen med ett handelssystem.
            </seg>
            <seg n="8fda5a05">
              Det är ingen nyhet för mig att oppositionen inte vill ha med
              flyget in i samma bubbla. Man vill plocka ut den sektorn, sätta
              upp ett eget mål och ha en egen bubbla för den. I det här fallet
              utgör flyget 3 procent av EU:s utsläpp. Jag kan konstatera att
              oppositionen skulle tvingas skapa många bubblor om man ska plocka
              3 procent av EU:s utsläpp i taget och skapa en särskild utsläppshandel
              för varje treprocentare. Det skulle bli väldigt ineffektivt och
              dyrt.
            </seg>
            <seg n="1e18d5e5">
              Det vi nu gör är att vi på ett samhällsekonomiskt effektivt sätt
              ser till att minska luftfartens koldioxidutsläpp. Samtidigt måste
              det givetvis ske ett parallellt arbete i de internationella organisationer
              som rör flyget så att vi kan få en utveckling där flyget globalt
              bär sina egna miljökostnader. Precis som alla andra sektorer måste
              flyget vara med och bidra till klimatomställningen.
            </seg>
            <seg n="e5c87b7a">
              Herr talman! Under debatten har berörts den av oppositionen så
              omhuldade flygskatt man genomförde i slutet på den förra mandatperioden.
              Det kan inte direkt ha varit någon överraskning för oppositionen
              att vi ville avskaffa flygskatten. När man läser motionerna till
              budgetpropositionen från slutet av förra mandatperioden var det
              tydligt att alla fyra allianspartierna inte tyckte att flygskatten
              var bra. Det var tydligt för väljarna att man inte ansåg att flygskatten
              var en önskvärd lösning.
            </seg>
            <seg n="e9823375">
              Varför tyckte vi inte att den var bra? Flygskatten såsom den
              var konstruerad skulle bara ha varit fiskal. Det skulle bara ha
              inneburit mer pengar till statskassan. Den skulle inte ha haft
              någon styrande effekt över huvud taget. När man gör en nationell
              åtgärd på flygets område och bara tittar på Sverige får det olyckliga
              effekter.
            </seg>
            <seg n="1a61e3cc">
              Ta det flyg som är i södra Sverige och sker från Sturups flygplats.
              Danmark har ingen flygskatt. Flyget skulle ha flyttats över till
              Kastrups flygplats, och det skulle inte ha någon effekt över huvud
              taget på miljön och koldioxidutsläppen. Det hade bara inneburit
              att staten hade fått in mer skattepengar. Det är inte på det sättet
              som vi från alliansens sida bedriver miljöpolitik.
            </seg>
            <seg n="e2afe6f5">
              Herr talman! Jag vill avslutningsvis säga att detta är ett första
              steg i rätt riktning. Samtidigt kommer vi kontinuerligt att behöva
              utveckla utsläppshandeln. Vi behöver öka andelen auktionering
              och få med än fler sektioner i utsläppshandeln. Det skulle också
              vara önskvärt om vi kunde få med fler länder och världsdelar i
              en handel med utsläppsrätter.
            </seg>
            <seg n="edb2a9fd">
              Vi från Allians för Sverige och från Centerpartiet bekämpar utsläppen
              genom marknadsekonomiska styrmedel. Det arbetet måste intensifieras.
              Till skillnad från oppositionen är jag inte intresserad av att
              genomföra åtgärder som drabbar flyget i sig. Jag är intresserad
              av åtgärder som drabbar utsläppen.
            </seg>
            <seg n="97e0ad7d">
              Min uppfattning är inte att människor ska sluta flyga, utan flyget
              måste minska sina utsläpp. Vi ska inte jaga flyget, men vi ska
              jaga utsläppen.
            </seg>
          </u>
          <note type="speaker" n="c0a9571a">
            Anf. 33 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-dd4726ef7464608b-3" n="9eb5c9e6">
            <seg n="016237d3">
              Herr talman! Claes Västerteg talade om marknadsekonomiska styrmedel.
              Det tänkte jag också göra. I dag finns en subvention av flyget.
              När jag läste nationalekonomi var subvention det fulaste som fanns
              i ett marknadsekonomiskt perspektiv.
            </seg>
            <seg n="8dbd19ed">
              Den subventionen innebär att man får betalt för att flygtransportera
              pannkakor som lagas i en kommun upp till en annan kommun där den
              distribueras i äldreomsorgen. Det finns fortfarande i alliansens
              budget att man bibehåller det inköpet av flygtrafik och stöd till
              kommunala flygplatser som inte skulle kunna klara sig på egen
              hand. Jag undrar om Claes Västerteg tycker att det är förenligt
              med marknadsekonomins principer.
            </seg>
            <seg n="24cc6ba3">
              Jag har en annan fråga till Claes Västerteg som handlar om tid.
              Klimatforskning visar att hittills har alla worst cases överskridits.
              Fortfarande är klimatkrisen som en Titanic som inte ens har sänkt
              hastigheten eller ändrat kurs. Det är värre än vad vi och forskarna
              har trott tidigare.
            </seg>
            <seg n="c78e8169">
              Har vi tid att sitta och vänta på ett utsläppshandelssystem?
              Vi har inget emot det systemet om det är effektivt. Men varför
              ska man avskaffa nationella skatter? Varför inte säga ja till
              Storbritanniens propå om en gemensam bilateral flygskatt länderna
              emellan?
            </seg>
            <seg n="fe727333">
              Har Claes Västerteg en annan information om klimatkrisens utveckling
              än vad jag har som säger att man har tid att vänta på ett administrativt
              krångligt system och inte införa nationella skatter, det lagstiftningsinstrument
              vi förfogar över här i Sveriges riksdag?
            </seg>
          </u>
          <note type="speaker" n="27b644d5">
            Anf. 34 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-083d3eafecd535e6-1" n="5c7fdffd">
            <seg n="97efd68b">
              Herr talman! Jag håller med Karin Svensson Smith om att det är
              ont om tid. Det är därför som är det så viktigt att vi gör rätt
              och använder rätt styrmedel som ger effekt för klimatet.
            </seg>
            <seg n="6834bd79">
              Vi ska inte låta leda oss in i en situation där vi lurar både
              oss själva och befolkningen och säger: Nu inför vi styrmedel,
              och det kommer att leda till minskade utsläpp. I själva verket
              hade de styrmedel och den skatt som den förra regeringen föreslog
              och som kammaren beslutade om före valet inte lett till minskade
              utsläpp. Den hade bara lett till mer pengar i statskassan.
            </seg>
            <seg n="a742da3f">
              Det anser jag inte är att bedriva en ansvarsfull klimatpolitik.
              Det är kanske lite att ta i att säga att det är att fara med osanning.
              Men det är att slå blå dunster i folk och att visa handlingskraft
              genom att införa skatter som inte har någon effekt över huvud
              taget. Så bedriver inte vi klimatpolitik, herr talman.
            </seg>
            <seg n="c535e8e0">
              Avslutningsvis vill jag säga något som det särskilda stödet för
              flygplatser. Det är viktigt att man har möjlighet att leva och
              verka i hela landet. Det handlar om att man har möjlighet att
              kunna leva, verka, utveckla företag och skapa arbetstillfällen.
            </seg>
            <seg n="425def07">
              Jag tycker också att det är bra för klimatet om man har en möjlighet
              att kunna leva och verka i hela landet. Därför kan jag tycka att
              det finns en poäng med att i vissa sammanhang ha flygplatsstöd.
            </seg>
            <seg n="937f23f3">
              Nu ska jag villigt erkänna att jag inte är hundraprocentigt insatt
              i hur systemet fungerar. Det ligger på trafikutskottets område,
              och det är nu miljö- och jordbruksutskottets område som debatteras.
              Men det sker en kontinuerlig översyn av systemen.
            </seg>
          </u>
          <note type="speaker" n="05f66512">
            Anf. 35 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-dd4726ef7464608b-4" n="9eb5c9e6">
            <seg n="e5e1bf5b">
              Herr talman! Stödsystemet ses över. Vi har från den rödgröna
              sidan sagt att där inte tåg är ett alternativ tycker också vi
              att det är viktigt att man regionalpolitiskt upprätthåller flygtrafiken.
              Men där tåg är ett rimligt alternativ tycker vi inte att det finns
              något som helst skäl att med skattemedel upprätthålla trafiken.
              Jag kan nämna ett exempel.
            </seg>
            <seg n="179e4ebb">
              I Halmstad har man ett stöd för flygplatsen som man har lagt
              ihop med det kommunala bostadsbolaget. Man har höjt hyrorna i
              det kommunala bostadsbeståndet för att flygplatsen ska kunna finnas
              kvar. Tittar man på vem det är som nyttjar den kommunala flygplatsen
              ser man att det inte är de som bor i det kommunala bostadsbeståndet.
              Jag undrar om Claes Västerteg tycker att det är en bra regionalpolitisk
              åtgärd att hyresgästerna i Halmstad i de kommunala bostäderna
              ska upprätthålla flyget.
            </seg>
            <seg n="45f9404f">
              Över till det internationella perspektivet: Vi är inte emot internationella
              åtgärder. Jag tror faktiskt att vi är ännu mer aktiva på det området
              än de som Claes Västerteg representerar i det här sammanhanget.
              Men frågan är om man ska ha samma bubbla för flyg och tung industri.
            </seg>
            <seg n="4df3fa2e">
              Vilket tror Claes Västerteg är mest effektivt? Är det lättare
              att flytta flygresor mellan två europeiska huvudstäder eller att
              jämföra med att köpa pappersprodukter eller stålprodukter för
              att tillverka det i någon annan världsdel? Vilket är lättast?
              Var är konkurrensen hårdast?
            </seg>
          </u>
          <note type="speaker" n="e6edb59e">
            Anf. 36 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-083d3eafecd535e6-2" n="5c7fdffd">
            <seg n="1cc212f4">
              Herr talman! Jag antar att det är Halmstad kommun själv som har
              fattat beslutet om hur man gör den konstruktionen. Jag tror på
              det kommunala självstyret. Halmstadborna får väl ytterst avgöra
              i varje kommunalt val hur de vill ha den här konstruktionen.
            </seg>
            <seg n="eb867d7a">
              Vad det gäller handel med utsläppsrätter, herr talman, och huruvida
              man ska ha en bubbla eller ej är det intressanta för mig att vi
              får ned koldioxidutsläppen, och det ska ske på ett samhällsekonomiskt
              effektivt sätt. Det är att ha en bubbla, där man inte rycker ur
              sektor för sektor.
            </seg>
            <seg n="e232f67b">
              Jag kan tolka Karin Svensson Smith som att vi ska lyfta ut andra
              sektorer som i dag finns i utsläppshandeln. Skulle vi då skilja
              ut energisektorn ur utsläppshandeln i dag? Den är en annan sektor
              också. Vi kan inte hålla på och stycka upp det. Vi ska ha en samhällseffektiv
              konstruktion, där vi anpassar taket på utsläppshandeln till vad
              klimatet tål.
            </seg>
          </u>
          <note type="speaker" n="0417d389">
            Anf. 37 KARIN GRANBOM ELLISON (fp):
          </note>
          <u who="karin_granbom_fa1673" xml:id="i-e554d5af320e926c-1" n="9010fed7">
            <seg n="8021bdc3">
              Herr talman! Min utgångspunkt är att resor är något positivt.
              Det finns många fördelar med att människor träffas och får se
              nya platser. En mycket stor del av internationella möten skulle
              inte ha ägt rum om inte flyget fanns, och förståelsen för omvärlden
              skulle vara mindre. Men det finns något absurt i att det kostar
              långt mer att ta tåget än flyget inom Europa och att det faktiskt
              kan vara billigare att resa utomlands än att åka till en grannkommun.
            </seg>
            <seg n="edab3c7d">
              Därför är det tillfredsställande att vi gör oss av med ett system
              som har skapat en gräddfil för flyget och att vi nu för in flyget
              i EU:s handelssystem för utsläppsrätter. Den som flyger ska betala
              för sina utsläpp. Att förorenaren betalar ska vara en självklar
              princip. Nu ges också flyget drivkrafter för bränsleeffektivisering,
              och utvecklingen av mindre klimatpåverkande flygbränslen kan bli
              lönsam.
            </seg>
            <seg n="3fd837e6">
              År 2005 startade handeln med utsläppsrätter i EU. Systemet skapades
              för att uppnå kostnadseffektiva minskningar av koldioxid och reglerar
              nu 40 procent av unionens utsläpp. För varje handelsperiod som
              varar ett visst antal år sätts det gränser för vilka utsläpp som
              tillåts. Ju större andel av de totala koldioxidutsläppen som ingår
              i systemet desto bättre är det, eftersom vi på detta sätt får
              bättre kontroll över de utsläpp som görs och bättre kan styra
              hur utsläppen totalt ska minskas.
            </seg>
            <seg n="a9eeaf98">
              Det förslag som vi har på bordet i dag om flyget i utsläppshandeln
              är inte perfekt, men det är ett steg i rätt riktning. Flygets
              del av handelssystemet behöver utvecklas, liksom systemet i stort.
              Jag tänker här ge några exempel på saker som behöver göras.
            </seg>
            <seg n="af41136b">
              På engelska talar man om handelssystemet för utsläppsrätter som
              cap and trade. Cap betyder kapsyl eller lock. Bildligt kan man
              använda det för att sätta en begränsning. Det tydliggör det tak
              som finns i handelssystemet. Det är viktigt att kommissionen och
              EU-länderna vågar ta beslut om en snabb och kraftig sänkning av
              taket både för flyget och för hela utsläppssystemet.
            </seg>
            <seg n="375906d7">
              I det system vi har på bordet för flyget ska 85 procent av utsläppsrätterna
              tilldelas gratis, och 15 procent ska auktioneras ut. Jag tror
              att vi alla här i utskottet hade velat se en större andel auktionering.
            </seg>
            <seg n="64288273">
              En tröst är att kommissionen redan föreslagit att andelen auktionerade
              utsläppsrätter ska öka. Jag har sett ett mål om att åtminstone
              till 2020 ska alla utsläppsrätter för flyget auktioneras ut. Sverige
              bör i förhandlingarna och översynen av systemet verka för att
              vi i snabb takt går mot en stor andel auktionering.
            </seg>
            <seg n="3e9ecd58">
              Det finns vissa flygningar som inte är inkluderade i handelssystemet.
              De tycker jag också bör införas i systemet. Till exempel tycker
              jag att det är orimligt att transporter av kungafamiljer och regeringschefer
              inte ska bära sina kostnader.
            </seg>
            <seg n="61658944">
              Även fler växthusgaser än koldioxid bör ingå i handelssystemet.
              Kommissionen skulle under 2008 ha presenterat ett förslag om åtgärder
              för att reglera kväveoxider. Detta har ännu inte presenterats
              och bör förstås skyndsamt arbetas fram.
            </seg>
            <seg n="30bb7f36">
              Vi bör också sträva mot ett världsomspännande handelssystem.
              Det är hoppingivande att EU:s ministerråd i oktober 2008 antog
              slutsatser där ministrarna underströk att flygutsläppsdirektivet
              är ett första steg i riktning mot en överenskommelse om globala
              åtgärder för att minska växthusutsläpp från flyget.
            </seg>
            <seg n="a7f08aee">
              Ministrarna uttryckte också förhoppningar om att en arbetsgrupp
              inom FN:s flygorgan ICAO ska lägga fram långtgående förslag på
              globala åtgärder. Vi är många som hoppas att arbetsgruppen kommer
              fram med ett skarpt och konkret förslag och att detta kommer i
              god tid före FN:s klimatmöte i Köpenhamn.
            </seg>
            <seg n="e5be507a">
              Transportstyrelsen har för Sveriges räkning i mars i år svarat
              ICAO att beskattning av flygtransporter eller flygbränsle inte
              kan uteslutas. Jag upplever att det kan finnas en öppenhet för
              beskattning från utskottets sida. Men grundprincipen ska vara
              att styrmedlen ska vara konkurrensneutrala internationellt och
              enkla och tydliga.
            </seg>
            <seg n="5c7eb498">
              En åtgärd som myndigheterna kan behöva hjälp med är att se över
              att det europeiska luftrummet utnyttjas mer effektivt. Sträckan
              mellan punkt A och punkt B, mellan start och landning, ska förstås
              vara så kort som möjligt.
            </seg>
            <seg n="1551e7a9">
              Nog med förbättringsförslag där. Jag vill avsluta med att säga
              att det förslag som ligger på bordet är varmt välkommet. Det kunde
              ha varit vassare, men genom att vi i dag tar beslut om att föra
              in flyget i EU:s handelssystem tar vi ett steg i rätt riktning
              i kampen mot klimatförändringarna.
            </seg>
          </u>
          <note type="speaker" n="29279c0a">
            Anf. 38 LIZA-MARIA NORLIN (kd):
          </note>
          <u who="liza-maria_norlin_b248b8" xml:id="i-81a12b643b796c1e-0" n="6bff63fb" next="i-2dd582380bb8df34-0">
            <seg n="17fd8286">
              Herr talman! Redan på 1400-talet började Leonardo da Vinci skissa
              på vingkonstruktioner, flygfarkoster, segelflygplan, fallskärmar
              och helikoptrar men lyckades tyvärr inte genomföra sina fantastiska
              idéer.
            </seg>
          </u>
          <note n="0bb42c86">
            I december 1903 flög bröderna Wright världens första flygplan
            vid Kitty Hawk, USA. Flygplanet Flyer 1 färdades då 36 meter på
            12 sekunder.
          </note>
          <u who="liza-maria_norlin_b248b8" xml:id="i-2dd582380bb8df34-0" n="6bff63fb" prev="i-81a12b643b796c1e-0">
            <seg n="543dca29">
              Några år senare, 1964, blev amerikanskan Jerrie Mock den första
              kvinnan att flyga ensam jorden runt. I dag har vi möjlighet att
              resa jorden runt tillsammans med 800 passagerare. Det är en ganska
              fantastisk utveckling för mänskligheten.
            </seg>
            <seg n="e30ef0a5">
              Som mina allianskolleger har varit inne på tidigare innebär flyget
              stora möjligheter för mänskligheten att ta del av olika kulturer
              och göra insatser i länder där det finns stora behov. Både personer
              och gods kan transporteras på mycket kort tid. I dagens samhälle
              ses flyg som en självklarhet och inte någon lyx förunnad några
              få. För en del är det semester, för andra är det jobb, men oavsett
              resans syfte ses tillgången som en självklarhet.
            </seg>
            <seg n="735fb09f">
              Även om flyget och transporter är en viktig del av samhällsstrukturen
              och ekonomin måste vi också se de problem som är resultatet av
              vårt resande i dag. För Kristdemokraterna är handel, rörlighet
              över gränser och utbyte mellan länder och människor något positivt,
              men vi menar samtidigt att dagens transportsystem inte är anpassade
              till det klimathot vi står inför. Vi måste ägna all vår kraft
              åt att få klimat- och transportsekvationen att gå ihop.
            </seg>
            <seg n="d9357ca3">
              Flyget är ett växande miljöproblem och som vi har hört tidigare
              i debatten har utsläppen från flyget sedan 1990 globalt nästan
              fördubblats. Transportsektorn och flyget har alltför länge varit
              utan krav på utsläppsminskningar. En anledning till detta är att
              utsläppen från flyget totalt sett ses som ganska små. Enligt internationella
              klimatpanelen svarar flygtrafiken i dag för omkring 2 procent
              av de globala utsläppen av koldioxid. Tillsammans med utsläpp
              av kväveoxider, vattenånga och effekter från kondensstrimmor beräknas
              flyget svara för 3,5 procent av människans totala påverkan på
              klimatet. Även om man kan tycka att procentsatserna är små innebär
              den samlade effekten av utsläppen på 10 000 meters höjd tre gånger
              så hög påverkan på växthuseffekten som om utsläppen skett på marknivå.
            </seg>
            <seg n="f5b6dfca">
              Herr talman! Man kan alltid spekulera i siffror och procentsatser,
              men vi är överens om att det finns en trend mot alltmer resande,
              och det blir allt tydligare hur vi människor akut behöver bromsa
              vår påverkan på klimatet. Då är det viktigt med styrmedel och
              principen att förorenaren betalar. Därför är jag oerhört glad
              för det betänkande som vi diskuterar här i dag.
            </seg>
            <seg n="d8914cd5">
              Man kan alltid önska att vi hade haft större internationella
              framgångar med tuffare krav, men vi har nu kommit ett steg på
              vägen.
            </seg>
            <seg n="d80c4184">
              Äntligen blir flyget en del av utsläppshandeln. Vi behöver olika
              styrmedel för att stimulera teknikutveckling och olika sätt att
              göra flyget mer klimatvänligt. För att möjliggöra detta behövs
              ett samarbete på EU-nivå och större internationella överenskommelser.
              Det tror jag att vi alla är överens om.
            </seg>
            <seg n="20c29495">
              Det finns givetvis brister med handelssystemet i dag och visst
              kan man önska mer. Därför är det viktigt att fortsätta att driva
              dessa frågor på EU-nivå. Det gör inte valet den 7 juni mindre
              viktigt.
            </seg>
            <seg n="84647b2e">
              Regeringen kommer givetvis fortsättningsvis att arbeta för att
              en större del av utsläppsrätterna ska auktioneras ut. Vi kommer
              också att bevaka att den totala delen utsläpp minskar framöver.
            </seg>
            <seg n="5d89856c">
              Jag hoppas att detta första steg och mer krav på hela transportsektorn
              framöver kommer att få ihop ekvationen resande, ekonomi och hållbar
              miljö. Enkla snabba åtgärder som gröna inflygningar i kombination
              med bränsleeffektivare flygplan och omställning till alternativa
              bränslen är nödvändigt.
            </seg>
            <seg n="6c28b75f">
              Kristdemokraterna vill se den fantastiska potential som finns
              i resandet, men vi behöver samtidigt ställa krav och arbeta aktivt
              i internationella forum för att säkra att vi inte förbrukar jorden
              utan tar ansvar för att göra det vi kan för att förvalta den.
            </seg>
            <seg n="fa3e2ab6">
              Med det, herr talman, vill jag yrka bifall till förslagen i miljö-
              och jordbruksutskottets betänkande Flyget i utsläppshandeln .
            </seg>
          </u>
          <note n="024d0f4c">
            Överläggningen var härmed avslutad.
          </note>
          <note n="d8df0b34">
            7 § Bostadsförsörjningsfrågor
          </note>
          <note n="518cf8e5">
            Föredrogs
          </note>
          <note type="speaker" n="119d2636">
            Anf. 39 JOHAN LÖFSTRAND (s):
          </note>
          <u who="johan_lofstrand_5b1d8e" xml:id="i-9e7558be44a06685-0" n="139fa068">
            <seg n="f82d90bd">
              Herr talman! Vi ska i dag debattera bostadsförsörjningsfrågor.
              Det är ett motionsbetänkande som tar upp ett antal viktiga motioner
              och förslag från den allmänna motionstiden. Det rör allt från
              allmännyttans villkor till kommunernas bostadsförsörjningsansvar,
              mål för bostadsbyggande och byggandet av hyreslägenheter.
            </seg>
            <seg n="4859bd97">
              Jag kommer i mitt anförande att inrikta mig på de frågor som
              just nu är mest aktuella och mest akuta, det vill säga bostadsbyggandet
              och hyresrättens framtid.
            </seg>
            <seg n="a11c2d5f">
              Jag vill först yrka bifall till reservation nr 8. Självklart
              står jag och Socialdemokraterna bakom samtliga reservationer i
              betänkandet.
            </seg>
            <seg n="1c1fc2be">
              Herr talman! Om man ser sig om i Sverige kan man se ganska dystra
              prognoser. Jag har rest runt ganska mycket i Östergötlands län
              som är mitt hemlän. Bostadsbyggandet har i stort sett avstannat
              runt om i landet. Samtidigt vet vi att vi framgent kommer att
              behöva fler bostäder för att klara den åldrande befolkningen och
              de ungdomar som kommer ut på bostadsmarknaden.
            </seg>
            <seg n="8e850ad0">
              Bostadspolitik är viktig. Det är också viktigt med en aktiv bostadspolitik.
              Vi politiker kan använda oss av ett antal verktyg för att se till
              att det skapas och byggs fler bostäder. Vi politiker ska använda
              det bostadspolitiska verktyget och på så sätt se till att det
              byggs billiga, flexibla och attraktiva bostäder.
            </seg>
            <seg n="7ff5f702">
              Vi ska inte låta marknaden sätta villkoren. Vi politiker ska
              se till att det finns bostäder som de ungdomar som vi har på läktaren
              här i dag kan flytta till den dag de flyttar hemifrån. Det tycker
              jag är oerhört viktigt. För att lyckas med det krävs politiskt
              mod. Man kan inte bara titta på.
            </seg>
            <seg n="4dcec37a">
              Sverige befinner sig just nu i en jobbkris. Därför tror jag att
              det hade varit ännu viktigare att använda sig av det här verktyget.
              Genom att våga satsa och våga stimulera byggandet hade vi kunnat
              skapa fler och bra bostäder till våra ungdomar och gamla som är
              de två grupper som kommer att efterfråga bostäder. Samtidigt hade
              det fått en annan positiv effekt, nämligen att vi hade skapat
              många nya arbetstillfällen. I den jobbkris som vi befinner oss
              i hade det behövts både nya bostäder och nya arbetstillfällen.
            </seg>
            <seg n="e7bc4ba0">
              Det händer ingenting.
            </seg>
            <seg n="362b4d04">
              Vi socialdemokrater är angelägna om att starta en debatt om detta.
              Vi måste lyfta upp de bostadspolitiska frågorna på agendan och
              säga att vi måste agera och att vi måste agera nu.
            </seg>
            <seg n="2eb985ae">
              I dessa kristider krävs åtgärder och politiskt mod, inte passivitet.
            </seg>
            <seg n="b835bca4">
              Herr talman! Det finns många förståsigpåare på det här området.
              Man kan konstatera att det i dag finns alldeles för få bostäder.
              Det finns beräkningar som säger att det skulle behöva byggas mellan
              30 000 och 35 000 nya bostäder per år. Vissa hävdar att det till
              och med skulle behöva byggas uppemot 40 000 nya bostäder varje
              år de kommande åren för att möta efterfrågan.
            </seg>
            <seg n="52eb51e5">
              Bostadsbyggandet har sedan valet 2006 sjunkit som en sten. Detta
              berodde inledningsvis uteslutande på att den borgerliga regeringen
              avvecklade alla de stimulanssystem som den tidigare socialdemokratiska
              regeringen hade instiftat för att hålla byggandet uppe.
            </seg>
            <seg n="0f2dce36">
              Sedan kom byggkrisen och förvärrade läget ytterligare. Under
              2008 byggdes det sammanlagt 22 550 lägenheter. Det är en halvering
              jämfört med det antal lägenheter som byggdes 2006.
            </seg>
            <seg n="aacf0e15">
              Påbörjandet av byggandet av hyresrätter har sjunkit med över
              70 procent om man jämför 2008 med 2006. Boverkets prognos för
              byggandet 2009 är att det med största sannolikhet kommer att byggas
              ungefär 16 000 nya lägenheter, och det skulle behövas bra många
              fler än 30 000.
            </seg>
            <seg n="ee288b54">
              Det här innebär att regeringen nu måste ta sitt ansvar. Det handlar
              om att det måste komma konkreta åtgärder för hur vi ska stimulera
              byggandet. Vi måste se till att det byggs lägenheter för att vi
              har väldigt många i vårt samhälle som behöver en bostad men också
              för att motverka den ekonomiska kris som Sverige är inne i just
              nu. Vi ska skapa arbetstillfällen och samtidigt rusta upp och
              bygga nya bostäder. Detta kan man göra med det bostadspolitiska
              verktyget, om man nu bara vågar.
            </seg>
            <seg n="b17edb4d">
              Den tidigare socialdemokratiska regeringen satte tidigt upp ett
              mål. Det målet var att man under förra mandatperioden, det vill
              säga från 2003 till 2006, skulle bygga 120 000 lägenheter. Det
              målet lyckades man uppnå.
            </seg>
            <seg n="1855a2e1">
              Jag kan förstå att det kan vara svårt att ha ett lika ambitiöst
              mål under den här mandatperioden i och med att vi faktiskt har
              gått in i en lågkonjunktur. Men det hade ju inte gjort någonting
              om den borgerliga regeringen hade haft en målsättning för hur
              många lägenheter som ska byggas. Någon sådan har inte jag fått
              redovisad för mig. Jag tror att det hade varit bra att faktiskt
              ha ett mål för hur många bostäder som ska byggas.
            </seg>
            <seg n="d4b7357c">
              Herr talman! Nog pratat om det. Det är bättre att blicka framåt
              och se vad som kan hända och vad som skulle ha hänt om vi hade
              haft en socialdemokratisk regering.
            </seg>
            <seg n="a0c683dc">
              Vi socialdemokrater har politiskt mod. Vi har politisk vilja.
              Vi har lanserat ett kraftfullt bygg- och jobbstimulanspaket som
              vi tror faktiskt skulle ha satt i gång dagens byggande. Vi har
              sagt att vi vill införa ett investeringsstöd för byggandet av
              små, klimatsmarta hyresrätter för att på så sätt se till att det
              byggs hyresrätter och att man också har en klimatsmart touch på
              de lägenheter som byggs.
            </seg>
            <seg n="dd143870">
              Det ROT-avdrag som regeringen har infört har vi en modifierad
              version av som innebär att man också ska få ROT-avdrag om man
              gör ombyggnader eller förbättringar i flerfamiljshus. Det vill
              säga att ROT-avdraget även ska fungera i hyresrätter och i bostadsrätter.
              Det här skulle vara speciellt nyttigt i de miljonprogramsområden
              som finns.
            </seg>
            <seg n="10585716">
              Vi har också skjutit till mycket mer pengar, för vi anser att
              det här är en oerhört viktig stimulans som inte bara hade skapat
              ett bättre boende utan också fler jobb.
            </seg>
            <seg n="171714fd">
              Vi socialdemokrater har också sagt att vi måste satsa på en attraktiv
              boendemiljö för alla. Vi har sagt att mellan åren 2010 och 2016
              vill vi, den kommande socialdemokratiska regeringen, satsa 15
              miljarder, och det ska vi göra tillsammans med näringsliv och
              kommuner, för vi anser att vi måste bygga ut, bygga om och rusta
              upp de miljonprogramsområden som finns i dag. Tittar man företagsekonomiskt
              på detta kan man notera att det inte kommer att gå att rusta upp
              de här områdena. Det kommer att krävas olika typer av subventioner
              och stimulanser för att kunna få de här områdena fräscha och attraktiva
              igen.
            </seg>
            <seg n="daeb4f28">
              Samtidigt vill vi se till att behålla den sociala bostadspolitik
              som har varit riktmärke i Sverige under så lång tid. Vi vill inte
              att marknadskrafterna ska få härja fritt.
            </seg>
            <seg n="e268f3e9">
              Herr talman! Det som jag inledde med var ungdomar och pensionärer.
              Under de kommande åren får vi väldigt många ungdomskullar som
              kommer ut på bostadsmarknaden, och vi kommer att ha väldigt många
              pensionärer som kommer att vilja sälja sina bostäder och flytta,
              kanske till hyresrätter. För att klara detta måste det byggas
              fler hyresrätter. Det har regeringen också misslyckats med. Man
              har i dagsläget gjort det svårare och dyrare att bygga hyresrätter.
              Vi anser att de regelverken måste förändras. Det måste skapas
              en större neutralitet mellan upplåtelseformerna så att det återigen
              blir mer attraktivt både att bo i och att bygga hyresrätter.
            </seg>
            <seg n="b0b5d1b4">
              Vi har inte fått gehör i den här frågan tidigare, men nu på sistone
              har vi ett antal kristdemokratiska bostadspolitiker runt om i
              landet som har rest sig upp och sagt att den här frågan är viktig.
              Vi hoppas att vi framgent kan göra upp med Kristdemokraterna,
              kanske inte här i riksdagen men åtminstone på kommunal nivå, hur
              vi ska se till att stimulera och göra de kommunala bostadsbolagen
              bättre så att vi kan få fler hyresrätter byggda.
            </seg>
            <seg n="c0f0fcc0">
              Herr talman! Jag har talat längre än min anmälda tid redan som
              det är, så jag ska inte förlänga dagens debatt utan tänker återkomma
              med ett antal instick sedan när mina kolleger har ordet. Jag ser
              fram emot en vidare debatt.
            </seg>
          </u>
          <note type="speaker" n="0265e486">
            Anf. 40 EGON FRID (v):
          </note>
          <u who="egon_frid_85d7bf" xml:id="i-ba78e3241f7ba23a-0" n="d7fe2dc3">
            <seg n="b953e706">
              Herr talman! Allmännyttan är av största vikt för en social bostadspolitik.
              En del av den statliga bostadspolitiken ska därför vara att säkerställa
              och utveckla allmännyttan. I många kommuner behövs fler hyresrätter
              och en ökad andel bostäder inom allmännyttan. I andra behöver
              den befintliga allmännyttan stöd för att främst underhålla och
              energianpassa sina fastigheter. Det gemensamma syftet är att garantera
              en rimlig boendestandard och hyror till självkostnadspris i hela
              landet, att vi för en social bostadspolitik där behovet av en
              bostad styr i stället för plånbokens storlek.
            </seg>
            <seg n="ae0e459f">
              Inledningsvis vill jag framföra att jag står bakom samtliga av
              Vänsterpartiets reservationer i betänkandet men yrkar bifall till
              reservationerna 1 och 7.
            </seg>
            <seg n="1d28d244">
              Allmännyttan ska värna rätten till en bra bostad och boendemiljö
              utan krav på ekonomisk insats. Verksamheten ska bedrivas utan
              vinstsyfte och utifrån en långsiktig självkostnadsprincip. I många
              kommuner ingår allmännyttiga bostadsföretag i koncernbildningar
              med andra verksamheter. Vinstöverföring från bostadsföretagen
              till andra verksamheter ska inte vara möjlig, inte heller borgensavgifter
              eller andra åtgärder för att öka intäkterna från allmännyttan.
            </seg>
            <seg n="61d2230b">
              Den försvagning som i dag pågår av allmännyttan leder till att
              vi inte kan föra en social bostadspolitik. Allmännyttan är, tillsammans
              med planmonopolet, kommunernas viktigaste verktyg för att låta
              ett rättviseperspektiv genomsyra bostadspolitiken i linje med
              Vänsterpartiets mål för bostadspolitiken, det vill säga att skapa
              socialt hållbara boendemiljöer där alla får plats.
            </seg>
            <seg n="4fe88306">
              Herr talman! Det är kris för hyresrätten. Efter att det statliga
              produktionsstödet till hyreslägenheter togs bort samtidigt som
              räntebidragen började avvecklas minskade antalet påbörjade hyresrätter
              dramatiskt. Byggandet av hyreslägenheter har minskat med ca 70
              procent jämfört med första halvåret 2006.
            </seg>
            <seg n="39d3e7d8">
              Hyreslägenheternas andel av alla påbörjade lägenheter i flerbostadshus
              bostadsrätt och hyresrätt har sjunkit från 52 procent första halvåret
              2006 till 41 procent 2007 och 29 procent första halvåret 2008.
              Andelen är ännu mindre 2009, och detta är ett stort underbetyg
              för regeringens brist på ansvar för hyresrätten och brist på bostadspolitik.
              I de tre storstadskommunerna är hyreshusbyggandet extremt lågt.
              Totalt har bostadsbyggandet småhus, bostadsrätter och hyresrätter
              minskat med över 30 procent från regeringens tillträde 2006, detta
              samtidigt som bristen på hyresbostäder är fortsatt stor på många
              håll. Samhället måste bära det övergripande ansvaret för att trygga
              bostadsförsörjningen samt motverka boendesegregation och hålla
              nere boendekostnaderna för vanligt folk.
            </seg>
            <seg n="c78e2c3e">
              Denna syn på samhällsansvaret för bostadssektorn avspeglades
              också i inledningen av det tidigare målet för bostadspolitiken.
              Där framhölls att alla ska ges förutsättningar att leva i goda
              bostäder till rimliga kostnader. När riksdagens majoritet hösten
              2007 röstade igenom ett nytt politiskt mål för bostadsfrågorna
              framhölls i stället bostadsmarknadens efterfrågan och utbud utan
              att någon koppling gjordes till de boendes ekonomiska förutsättningar.
              Denna omformulering speglar också den marknadsanpassning som bostadspolitiken
              haft sedan den borgerliga regeringen tillträdde och som fått påtagliga
              konsekvenser på olika områden. En av de allvarligaste konsekvenserna
              är att hyresrätten som upplåtelseform har missgynnats i olika
              avseenden, främst skattemässigt, och att de hushåll som önskar
              bo med hyresrätt fått allt svårare att hävda sin sak.
            </seg>
            <seg n="b8768b05">
              Enligt Hyresgästföreningen kommer över 600 000 unga att flytta
              hemifrån de närmaste fem åren. Det skulle enligt föreningen behövas
              ytterligare ca 160 000 bostäder för att tillgodose detta. Unga
              efterfrågar billiga lägenheter då två tredjedelar av de unga kan
              betala högst 3 800 kronor i månaden enligt en undersökning som
              Hyresgästföreningen nyligen har gjort.
            </seg>
            <seg n="95c953ed">
              Det minskade nybyggandet av hyresrätter och utförsäljningen av
              allmännyttan riskerar tillsammans med förslagen i den statliga
              utredningen EU, allmännyttan och hyrorna att helt sänka hyresrätten
              som upplåtelseform. Denna utredning kommer jag att beröra mer
              när vi debatterar nästa betänkande.
            </seg>
            <seg n="25aeaef5">
              Vänsterpartiet vill stärka hyresrätten. Det behövs en långsiktig
              satsning på nyproduktion av billiga och energisnåla bostäder.
              Vänsterpartiet föreslår att staten ska anta ett nationellt mål
              om att det ska byggas 40 000 bostäder per år varav minst hälften
              ska vara hyresrätter. Det skulle innebära att antalet nybyggda
              hyresrätter nästan fördubblades. Ja, antalet skulle mer än fördubblas
              jämfört med det antal hyresrätter som byggs i år.
            </seg>
            <seg n="6c9237af">
              Vänsterpartiet tycker att riksdagen ska sätta upp ett tydligt
              mål. Här håller jag definitivt med Johan om att ett kvantitativt
              mål för hur många hyresrätter vi ska bygga är oerhört viktigt
              liksom mål för hur många lägenheter vi faktiskt bygger. Vi behöver
              också renovera en stor andel av de redan byggda hyresrätterna.
              Vänsterpartiet har här ett kvantitativt mål om 65 000 bostäder
              per år som behöver renoveras. Detta är naturligtvis viktigt från
              energi- och sysselsättningssynpunkt.
            </seg>
            <seg n="d1e098a2">
              I motion C300 utvecklar vi i Vänsterpartiet vår syn på hur boendeplaneringsprogrammen
              ska kunna bidra till en mer demokratisk planeringsprocess och
              vilka centrala frågor som bör lyftas fram i programmen. Några
              av dessa centrala frågor rör hur vi ska kunna uppnå ekologiskt
              hållbara boendemiljöer, utveckla kvaliteten i boendet och dess
              närmiljö och omgivning, tillgodose krav på äldreboende och tillgänglighet,
              uppnå trygghet i boendemiljöerna för alla grupper, bryta segregationen
              och beakta barn- och jämställdhetsperspektiven i den fysiska planeringen.
              Jag anser att det vi tar upp i motionen kan utveckla och komplettera
              lagen om kommunernas bostadsförsörjningsansvar.
            </seg>
            <seg n="2a1b6e44">
              En av de bostadsförsörjningsfrågor som måste tas upp i boendeplaneringsprogrammet
              och där vi måste få ett större kommunalt engagemang gäller behovet
              av boendeintegration. I många kommuner pågår en oroande utveckling
              i riktning mot alltmer segregerade bostadsområden. Vissa kommuner
              medverkar dessutom aktivt till denna utveckling genom en omfattande
              utförsäljning av det kommunala bostadsbeståndet i de områden där
              de kvarvarande hyresrätterna verkligen behövs.
            </seg>
            <seg n="2fdaff59">
              I detta sammanhang är det nödvändigt att uppmärksamma att det
              inte bara är så kallade socialt utsatta bostadsområden som är
              segregerade. En minst lika omfattande segregation finns i många
              välsituerade bostadsområden med en befolkning som ofta tillhör
              höginkomsttagargruppen. Sådana områden finns tydliga exempel på
              i Täby, på Östermalm i Helsingfors eller i Göteborgsstadsdelen
              Askim. Det är hög tid att kommunerna blir skyldiga att genomföra
              integrationsprojekt som är riktade till dessa verkligt segregerade
              men icke-marginaliserade bostadsområden.
            </seg>
            <seg n="d105637a">
              Herr talman! Det är uppenbart att möjligheterna att ge resurssvaga
              hushåll tillgång till en god bostad påtagligt underlättas av en
              kommunal bostadsförmedling. Enligt lagen om kommunernas bostadsförsörjningsansvar
              ska en kommun också anordna bostadsförmedling om det behövs för
              att främja bostadsförsörjningen. Utgångspunkten måste vara att
              kommunerna bör ha bostadsförmedlingar, antingen var för sig eller
              i samverkan med andra kommuner beroende på kommunens storlek.
            </seg>
            <seg n="39920ec8">
              En bostadsförmedling kan bara fungera om det finns lediga lägenheter
              att förmedla. I första hand bör överenskommelser träffas med fastighetsägare
              om att de ska lämna lediga lägenheter till förmedling. För att
              inte bostadsförmedlingarna helt ska vara hänvisade till fastighetsägarnas
              goda vilja krävs emellertid också en lagstiftad möjlighet för
              kommunen att begära in och förmedla lediga lägenheter. Den tidigare
              gällande bostadsanvisningsrättslagen, som gav kommunerna rätt
              att anvisa bostadssökande till lägenheter, var ett bra redskap
              för att garantera kommunmedborgarnas möjlighet att få en bostad.
              De nuvarande bristerna på bostadsmarknaden och i den kommunala
              bostadsförsörjningen visar att det är nödvändigt att införa en
              ny lagstiftning här.
            </seg>
            <seg n="84fbe7a6">
              Herr talman! Vänsterpartiet anser att bostadsförsörjningen och
              hyresrättens ställning på den svenska bostadsmarknaden måste ses
              över och stärkas så att behovet av hyresbostäder kan tillgodoses.
              Det är angeläget att översynen av villkoren och förutsättningarna
              för hyresbostäder sker i samverkan med alla berörda aktörer. Av
              central betydelse är givetvis att hyressättningssystemet utformas
              på ett rättvist och ekonomiskt acceptabelt sätt. Vidare bör åtgärder
              vidtas för att förhindra en omfattande utförsäljning av allmännyttans
              bostäder. Regeringen bör se över och stärka hyresrättens ställning
              på den svenska bostadsmarknaden så att behovet av hyresbostäder
              därmed kan tillgodoses.
            </seg>
            <seg n="d81a4515">
              Det är bara en stark allmännytta med en social bostadspolitik,
              med rimliga hyror och med boendeinflytande och trygghet för hyresgästerna
              som kan tillgodose ungas behov av boende, äldres behov av boende,
              socialt utsatta gruppers behov av boende och alla gruppers behov
              av det goda boendet.
            </seg>
          </u>
          <note type="speaker" n="bd38f8c6">
            Anf. 41 JAN LINDHOLM (mp):
          </note>
          <u who="jan_lindholm_8746bf" xml:id="i-aae9789e2a02935e-0" n="12d44955" next="i-9eaaa89633bb43af-0">
            <seg n="05ff657a">
              Herr talman! Bostäder är till för att bo i. Kanske låter det
              som en självklarhet, men är det verkligen det? Självklart bor
              det någon i en bostad. Vi har ju bostadsbrist. Men om vi tittar
              bakåt under de senaste två konjunkturcyklerna kan vi konstatera
              att många har spekulerat i bostäder, och tyvärr har en del spekulerat
              fel.
            </seg>
            <seg n="550e12ed">
              Bostäder har blivit en handelsvara i väldigt stor utsträckning,
              både för den enskilde villaägaren eller bostadsrättsinnehavaren
              och för många fastighetsförvaltare. Även för bankerna skulle man
              kunna hävda att bostäderna har blivit mer än ett låneobjekt. Ja,
              jag tror att man kan hävda att till och med bankerna spekulerar
              i bostäder.
            </seg>
            <seg n="7a25a8b0">
              Bostäder passar inte särskilt bra som någonting annat än just
              bostäder. Som handelsvaror och spekulationsobjekt riskeras grundvärdet,
              bovärdet i bostäderna. Bostaden ska vara den boendes lugna vrå,
              den egna vrån ett hem med trygghet och stabilitet. Bostaden är
              en del av den boendes identitet. Man är en del av området, en
              del av stadsdelen eller en del av bygemenskapen. Vänner förknippar
              dig inte bara med ditt klädval, din bil eller din matlagning.
              För vännerna är du också en del av det som din bostads identitet
              signalerar.
            </seg>
            <seg n="169ece4f">
              Om man förvandlar bostaden till en handelsvara blir alla de här
              värdena förgängliga. Bostaden blir en tillfällig hamn bland andra.
              Det är svårt att bygga trygghet på en handelsvara.
            </seg>
            <seg n="4d6daac0">
              När bostaden blir ett spekulationsobjekt riskerar korthuset hela
              tiden att rasa. De värden som riskeras är svåra att beräkna, och
              när det inträffar att spekulationen inte längre bär det händer
              ju för en del förr eller senare blir skadan, förlusten och känslorna
              så trasiga att många inte klarar att hantera situationen.
            </seg>
            <seg n="8a835bc5">
              Bostäder, herr talman, är till för att bo i. Bostäder passar
              inte som handelsvaror eller som spekulationsobjekt.
            </seg>
            <seg n="fb021994">
              Den globala ekonomiska krisen, som vi varje dag hör talas om,
              har i flera länder drabbat många som medvetet eller omedvetet
              varit brickor i spekulation med boende. I Sverige har den stora
              neddragningen på arbetsmarknaden ännu inte drabbat den enskildes
              ekonomi så hårt som i många andra länder. Vi har trygghetssystem
              som ger viss tröghet och buffert för dem som drabbas. Men tyvärr
              ser vi ännu inte någon vändning, så effekterna av spekulationerna
              i boendet återstår förmodligen att se i vårt land.
            </seg>
            <seg n="c7031fcb">
              Miljöpartiets kritik mot den moderatledda högerregeringens avsaknad
              av bostadspolitik har i och för sig inte någon bakgrund i den
              problematik som det senaste dryga halvårets globala ekonomiska
              kris har skapat utan i verkligheten. Regeringens dolkstöt i byggsektorn
              och den avveckling som skett sedan valet 2006 är mer än tillräckligt
              som motiv för att kritisera den moderatledda högerkartellens katastrofala
              brist på ambitioner på bostadspolitikens område.
            </seg>
            <seg n="9630554e">
              Bostadsproduktionen sjunker, och regeringen gör inget.
            </seg>
            <seg n="5962a510">
              Trångboddheten ökar, och regeringen gör inget.
            </seg>
            <seg n="10a1ccb4">
              Hyresrätten är hotad, och regeringen gör inget.
            </seg>
            <seg n="e94c3b33">
              Rekordstora kullar av ungdomar lämnar gymnasiet och borde kunna
              söka sig till studier på annan ort än föräldrarnas bostadsort,
              men köerna till de alltför få studentbostäderna är längre än på
              länge, och regeringen gör inget.
            </seg>
            <seg n="22b9ec70">
              Äldre blir fångar i sina otillgängliga bostäder, och regeringen
              gör inget.
            </seg>
            <seg n="eafe084a">
              Hälften av bostäderna i området Herrgården i Rosengård i Malmö
              är allvarligt fuktskadade, och regeringen gör inget.
            </seg>
            <seg n="5f597ace">
              Kommunerna klarar inte sitt bostadsförsörjningsansvar, och regeringen
              gör inget.
            </seg>
            <seg n="651cbf84">
              Bostaden, herr talman, är grunden i ett modernt samhälle. Det
              är därför vi behöver en ny regering. Den moderatledda högerkartellen,
              som offrar alla hjärtefrågor för att till varje pris klamra sig
              fast vid makten, klarar inte den mest grundläggande uppgiften
              för en regering, att garantera bostäder.
            </seg>
            <seg n="b0843a85">
              Bostaden, herr talman, är till för att bo i, inte för att handlas
              med eller för att spekuleras i. Vi ser avarter runt om i landet
              med dåligt förvaltade hus som bara väntar på spekulativa nya stadsplaner
              eller som sköts av målvakter så att ingen kan ställas till svars.
            </seg>
            <seg n="3f829ee2">
              Det är därför vi i Miljöpartiet värnar allmännyttan och ser den
              som en garant för en demokratiskt styrd del av bostadsutbudet
              på marknaden där det råder insyn över förvaltningen med medbestämmande
              för de boende.
            </seg>
            <seg n="7c63e1f8">
              Från Miljöpartiets sida tar vi inte ställning bland de olika
              förslag till åtgärder som har presenterats för hur villkoren för
              allmännyttan bör förändras, eller kanske måste förändras, för
              att klara hotet från EU. Men vår grundinställning är att vi inte
              ska ha något särskilt kategoriboende, som social housing och liknande
              europeiska modeller. Vi anser att kommunala fastighetsbolag enligt
              traditionell svensk modell är ett bättre sätt att skapa förutsättningar
              för rörlighet på arbetsmarknaden för alla kategorier i samhället
              och för att motverka kategoriboende, gettofiering, förslumning,
              stigmatisering och för att motverka bostadsbrist och trångboddhet.
            </seg>
            <seg n="ff497c97">
              Vi vet också att en bra bostadsstandard leder till bättre skolresultat
              för barnen. Hög standard i bostadssektorn är en bra investering
              för framtiden. En aktiv kommunal markpolitik är också viktig för
              att skapa ett varierat utbud av upplåtelseformer i alla bostadsområden.
            </seg>
            <seg n="e9a755d2">
              Jag vill instämma i Johan Löfstrands beskrivning av det ROT-avdrag
              som vi tillsammans har utformat och som vi menar omedelbart nu,
              inte efter nästa val, skulle kunna påverka arbetsmarknaden inom
              bostadssektorn positivt.
            </seg>
          </u>
          <note n="aeb1c77e">
            Herr talman! Jag yrkar bifall till reservation 1 i betänkandet.
          </note>
          <u who="jan_lindholm_8746bf" xml:id="i-9eaaa89633bb43af-0" n="12d44955" prev="i-aae9789e2a02935e-0">
            <seg n="2a04bbcb">
              Med den ökande andel äldre i befolkningen som vi räknar med ställs
              det också, herr talman, ett växande krav på alla politikområden,
              då inte minst på bostadspolitiken. Det handlar både om en anpassning
              av befintlig bebyggelse och om ökade krav i nyproduktionen.
            </seg>
            <seg n="12fb7577">
              De löften som vi politiker under väldigt många år har utställt
              till medborgare med nedsatt funktionsförmåga måste vi ta på allvar.
              Många vackert formulerade beslut har fattats om tillgänglighet,
              men hur har det sedan gått med verkställigheten? Fortfarande händer
              det att skolor öppnar i lokaler där många med funktionsnedsättning
              inte kan ta sig in. Vi har väldigt mycket kvar att göra på det
              området.
            </seg>
            <seg n="5a77cd39">
              Jag har under mina fyra och ett halvt år i riksdagen upprepade
              gånger tjatat om stödet till hissar i befintliga trapphus. Att
              den moderatledda högerkartellen har tagit bort det i och för sig
              lilla med ändå så viktiga hissbidraget tycker jag är att hån mot
              alla gamla och alla med funktionsnedsättning. Vi har fortfarande
              75 000 trappuppgångar som inte är tillgängliga i vårt land.
            </seg>
            <seg n="d9409e4b">
              Flera motioner i det här betänkandet lyfter fram förslag på åtgärder
              för att underlätta för fastighetsägarna att göra de investeringar
              som erfordras för att bevara bovärdet och göra det möjligt för
              många att bo kvar. Institutionsboende ska självklart vara en möjlighet,
              men det får inte bli ett tvång på grund av att de ordinarie bostäderna
              gör personer med små funktionsnedsättningar funktionshindrade.
              Vi ska inte ha en dålig bostadspolitik som handikappar människor
              som skulle kunna klara sig i det ordinarie boendet med åtgärder
              som vi vet att vi kan åstadkomma.
            </seg>
            <seg n="06226a83">
              Herr talman! Jag yrkar bifall till reservation 9. Jag vill tillägga
              att vi i Miljöpartiet naturligtvis står bakom alla de övriga reservationer
              vi har i betänkandet, men för tids vinnande nöjer jag mig med
              att yrka bifall till reservationerna 1 och 9.
            </seg>
            <seg n="c2d69ca9">
              Den mest väsentliga frågan när det gäller bostadsförsörjning
              är naturligtvis hur mycket som byggs. Byggs det för lite skapar
              det problem, problem med bostadsbrist, orörlighet och svårigheter
              för bland annat ungdomar att ta sig in på bostadsmarknaden.
            </seg>
            <seg n="2ebc97f6">
              För tillfället är naturligtvis frågan om nyproduktionen den viktigaste
              vi har att hantera. Den allvarliga utvecklingen av samhällsekonomin
              efter sommaren 2008 har medfört stora påfrestningar på hela samhället,
              och självklart påverkar detta även bostadssektorn. En av följderna
              är att bostadsbyggandet snabbt har minskat.
            </seg>
            <seg n="a97ab327">
              Boverket har i sin senaste prognos från mars i år gjort bedömningen
              att det under 2008 påbörjades knappt 24 000 bostäder, om nettotillskottet
              genom ombyggnad räknas med. Enligt samma prognos kommer det att
              under 2009 påbörjas 18 000 bostäder och 19 500 bostäder 2010.
              Det är en nivå som inte räcker till.
            </seg>
            <seg n="f7800cdc">
              Dock vill jag i detta sammanhang infoga att det är fler lägenheter
              än vad som byggdes under perioden 19942000 och ligger på ungefär
              samma nivåer som åren 2001 och 2002. Med andra ord: Under 1990-talet
              och i början av 2000 talet hade vi dessa låga eller lägre nivåer
              detta trots olika produktionsstöd, vilka oppositionen hävdar är
              det som skulle kunna avhjälpa situationen, något de generellt
              är ensamma om. Det är ingen i branschen totalt sett som efterfrågar
              dessa stöd. Det är heller inte något som vi från Moderaterna och
              alliansen håller med oppositionen om.
            </seg>
            <seg n="190a81ae">
              Vi är säkra på att det är helt andra åtgärder som krävs. Låt
              mig peka på några punkter: långsiktigt stabila lagar och regelverk;
              god planering av kommunerna, gärna med mindre projekt som även
              öppnar för små aktörer; ett gott företagsklimat för företagen;
              krav på branschen att se över sina processer eftersom det finns
              flera utredningar som pekar på stora möjligheter till förbättringar.
            </seg>
            <seg n="1cd7a068">
              Den låga nyproduktion som har gällt under en mycket lång period
              är ett problem. Sverige behöver generellt sett större produktion
              av bostäder eftersom 1990-talets och 2000-talets låga nivåer inte
              långsiktigt är någonting hållbart. Där tror jag att vi är helt
              överens över alla partigränser.
            </seg>
            <seg n="aaf6316f">
              Bostadsmarknaden behöver normaliseras och stabiliseras. Vi i
              alliansen har tagit några steg i den riktningen, men vi har fler
              steg kvar att ta.
            </seg>
            <seg n="08c8e9e1">
              Under hösten som gick minskade produktionen, och även nyproduktionen
              av villor och bostadsrätter avstannade helt eftersom de inte gick
              att sälja. Sjunkande priser och svårigheter att få krediter var
              det grundläggande felet. Dock har visst ljus börjat synas i tunneln.
              Priserna på bostadsrätter har smått börjat öka och småhuspriserna
              har stabiliserats. Försäljningen har börjat komma i gång. Grunden
              för det är naturligtvis i stor utsträckning de låga räntorna och
              de insatser som regeringen har gjort för att stabilisera finansmarknaden.
              Bankerna har därför i viss utsträckning börjat låna ut pengar
              för fastighetsaffärer. Emellertid är inte faran över.
            </seg>
            <seg n="dcd78564">
              Därutöver finns det problem för byggföretag att få krediter till
              stora projekt under byggtiden om de inte kan stoppa in en mycket
              stor andel eget kapital, och det är ett problem. Det gör att projekten
              inte kan startas utan skjuts på framtiden. Utifrån detta har BKN,
              Bostadskreditnämnden, lämnat ett förslag om möjlighet till statliga
              kreditgarantier under byggtiden. Förslaget bereds av regeringen
              för närvarande, men självklart måste en avvägning göras mot alla
              övriga utgifter staten har. Att värna de svenska statsfinanserna
              är mycket angeläget för hela samhället, även för byggbranschen.
              Med osäkra statsfinanser finns risk för radikalt ökande räntor
              och kraftigt höjda skatter för låg- och medelinkomsttagare, något
              vi finner ansvarslöst även om oppositionen tydligen tycker att
              skattehöjningar är bra med tanke på alla deras förslag som ligger
              i hundramiljardersklassen.
            </seg>
            <seg n="d72224cb">
              Emellertid är det glädjande att vi nu på vissa håll kan se hyresrättsprojekt
              som dras i gång. Ekonomiskt oroliga tider brukar gynna produktionen
              av hyresrätter, och här kan jag se att kommuner har en stor möjlighet
              att skapa goda förutsättningar för nyproduktion av just denna
              upplåtelseform. Det finns exempel runt om i landet där kommunpolitiker
              tydligt har satt i gång projekt med hyresrätter. I vissa fall
              har det inneburit att man som ägare till ett kommunalt bostadsföretag
              har gett direktiv om nyproduktion.
            </seg>
            <seg n="f04b9edf">
              När det då gäller de kommunala bostadsföretagen, allmännyttan,
              skulle jag vilja anföra följande: Dessa företag utgör en viktig
              del av den svenska bostadsmarknaden. Det är viktigt att dessa
              företag har lägenheter för alla människor, det vill säga att vi
              inte ska ha kommunala bostadsföretag som enbart vänder sig till
              grupper med dålig ekonomi eller andra problem, till exempel missbruk,
              så kallade socialbostäder. Den svenska modellen ska bibehållas
              och utvecklas.
            </seg>
            <seg n="f5306cfa">
              Det är glädjande att vi nu börjar få konsensus över partigränserna
              tror jag, är det bäst att inflika och med bostadsmarknadens parter
              om hur vi i framtiden ska utveckla de kommunala bostadsföretagen.
              Man kan slå fast att de kommunala bostadsföretagen ska drivas
              affärsmässigt, att kommunen ska kunna upphandla tjänster för bostadsförsörjning
              och samhällsansvar från de kommunala bolagen eller andra aktörer
              och att avkastning på eget kapital är rimligt. Detta är ett stort
              steg med tanke på vissa övertoner som tidigare har hörts i debatten.
            </seg>
            <seg n="ce6575cb">
              Regeringen arbetar med frågan, och statsrådet Mats Odell har
              under hela denna process velat få parterna att komma överens.
              Som jag nämnde tidigare börjar det nu ske i och med den överenskommelse
              som Sabo och Hyresgästföreningen har träffat och som även Fastighetsägarna
              har ställt sig försiktigt positiva till.
            </seg>
            <seg n="02cce0c7">
              Slutligen vill jag peka på att när det gäller synen på bostadspolitiken
              skiljer vi oss åt på framför allt två punkter. För det första
              anser vi att människor kan, att människor vill och att bostadsmarknaden
              ska möjliggöra för människor att välja efter sin vilja och sitt
              behov. För det andra anser vi att många av de frågor som tas upp
              i detta betänkande och i motioner från allmänna motionsperioden
              är frågor som varje kommun själv har att besluta om. Vår utgångspunkt
              är att även kommunala politiker kan och vill.
            </seg>
            <seg n="f0cd2852">
              Med detta, herr talman, vill jag yrka bifall till utskottets
              förslag och avslag på motionerna.
            </seg>
          </u>
          <note n="e1e493f5">
            Anf. 42 EWA THALÉN FINNÉ (m):
          </note>
          <note n="8a367244">
            Herr talman! I detta betänkande behandlar vi motioner från den
            allmänna motionsperioden som avser frågor om bostadsförsörjning.
          </note>
          <note type="speaker" n="7d6ea7c4">
            Anf. 43 JOHAN LÖFSTRAND (s) replik:
          </note>
          <u who="johan_lofstrand_5b1d8e" xml:id="i-ea0d0c4320f0a9af-0" n="139fa068" next="i-cab6a9d578f72c24-0">
            <seg n="72f7ccca">
              Herr talman! Jag håller med Ewa Thalén Finné om att människor
              ska både kunna och vilja. Jag tror att det är viktiga aspekter.
              Jag hoppas att våra kommunala företrädare också kan och vill.
            </seg>
            <seg n="0e26141b">
              För en tid sedan kom en rapport, Unga vuxnas boende i Helsingforss
              län 20012009 . I den rapporten konstaterar man att det i dagsläget
              finns nästan 100 000 unga i Helsingfors utan bostad. Under de
              kommande åren kommer denna siffra i stort sett att fördubblas.
              Min väldigt enkla fråga är: Om nu Ewa Thalén Finné ser problemet,
              vad gör man konkret för att lösa problemet med att ungdomar i
              Helsingfors i dagsläget inte har något boende? Det måste ju vara
              antingen i regeringen eller i det borgerligt styrda Stadshuset
              i Helsingfors som man ska ha någon tanke om hur man ska lösa detta
              ganska stora problem.
            </seg>
            <seg n="31996120">
              Den enda lösning jag kan se på kort sikt är att man har gett
              stöd till andrahandsuthyrning. Man har gett ett antal skattelättnader
              till dem som hyr ut i andra hand. Men är det den enda lösning
              som man i det moderatledda Stadshuset eller i den moderatledda
              regeringen har på bostadssituationen för ungdomar i Helsingfors?
            </seg>
          </u>
          <note n="75e273e4">
            Anf. 44 EWA THALÉN FINNÉ (m) replik:
          </note>
          <u who="johan_lofstrand_5b1d8e" xml:id="i-cab6a9d578f72c24-0" n="139fa068" prev="i-ea0d0c4320f0a9af-0">
            <seg n="272de23e">
              Herr talman! Johan Löfstrand tar upp situationen för unga. Den
              är allvarlig. Därför är det nu väldigt glädjande om vi nu tar
              Helsingforss län som exempel med det projekt som Helsingforsshem
              har ihop med jagvillhabostad.nu, där man försöker hitta sätt att
              bygga billiga hyresrätter också för unga. Också Huddinges kommunala
              bostadsbolag har jobbat med sådana projekt, och det tycker jag
              är mycket positivt.
            </seg>
            <seg n="5d038352">
              Därutöver skulle jag vilja framhålla att man just i Stadshuset
              i Helsingfors har antagit ett program för hur man ska bygga många
              hyresrätter under kommande period. Det har man redan så att säga
              sparkat i gång. Jag tycker att det är väldigt positivt.
            </seg>
            <seg n="f096aeba">
              Stöd till andrahanduthyrning är en viktig del. Man får en lite
              större andel som inte behöver beskattas. Men att vi försöker förbättra
              förutsättningarna för andrahandsuthyrning tror jag också är viktigt.
              Det är viktigt som ett första steg att kunna flytta hemifrån.
              Man ska inte förringa den delen. Sedan är det en marginell lösning
              det väsentliga är fler hyresrätter.
            </seg>
            <seg n="c13c180f">
              Jag har en fråga till Johan Löfstrand: Är ni beredda att ställa
              er bakom Sabos och Hyresgästföreningens förslag till hur allmännyttan
              ska drivas i framtiden?
            </seg>
          </u>
          <note type="speaker" n="8c3a43d4">
            Anf. 45 JOHAN LÖFSTRAND (s) replik:
          </note>
          <u who="johan_lofstrand_5b1d8e" xml:id="i-ea0d0c4320f0a9af-1" n="139fa068" next="i-cab6a9d578f72c24-1">
            <seg n="619199c6">
              Herr talman! Än så länge finns det ju inget konkret förslag från
              regeringen. När det kommer ska vi ta ställning till det. Men vi
              ser i dagsläget positivt på de diskussioner som har funnits. Det
              är väl bra att vi skapar enighet kring detta, för det är ju ett
              system som förhoppningsvis ska hålla framgent. Vi skulle gärna
              vilja att regeringen i den här frågan liksom i många andra var
              aktiv, visade lite mod och lade fram ett förslag som vi kan ta
              ställning till. Vi väntar på att ett sådant ska komma. Sedan kommer
              vi att ta slutlig ställning.
            </seg>
            <seg n="408dcec7">
              Jag håller med Ewa Thalén Finné om att de projekt som finns i
              Helsingfors i dag är bra. Det skulle behövas många fler. Tyvärr
              finns inte kraften och modet att skapa fler sådana projekt.
            </seg>
            <seg n="49f2c9ea">
              Jag vill också påpeka och jag har framhållit detta när jag har
              haft diskussioner med Mats Odell tidigare att projekten med byggande
              av hyresrätter som finns runt om i landet och som av Mats Odell
              och Ewa Thalén Finné här framhålls som goda exempel är, åtminstone
              dem som jag har sett, resultatet av politiska beslut. Kalkylen
              för dessa projekt skulle inte ha kunnat räknas hem om det hade
              varit en rent affärsmässig verksamhet. Då är min fundering: Om
              man nu pekar på dessa projekt som lovvärda, hur går det ihop med
              den stränga hållningen att allting ska vara affärsmässigt och
              att man ska vara företagsmässig i alla lägen?
            </seg>
            <seg n="b99ddcc6">
              Jag tror att det behövs stimulanser för byggandet av bostäder.
              Sedan ska de kanske inte se ut som de subventioner som har funnits
              tidigare, men olika typer av stimulanser tror jag är bra för det
              framtida byggandet, framför allt i den period av stor ekonomisk
              kris som vi befinner oss i nu.
            </seg>
          </u>
          <note n="99445e60">
            Anf. 46 EWA THALÉN FINNÉ (m) replik:
          </note>
          <u who="johan_lofstrand_5b1d8e" xml:id="i-cab6a9d578f72c24-1" n="139fa068" prev="i-ea0d0c4320f0a9af-1">
            <seg n="31bee936">
              Herr talman! Johan Löfstrand undrar när det kommer ett förslag
              från regeringen när det gäller allmännyttans villkor. Jag kan
              garantera Johan Löfstrand att det kommer. Ha bara lite tålamod!
              Då kan vi ju hoppas att ni kan lyfta er över retoriken och faktiskt
              se det väsentliga i att vi kommer överens. För det tror jag är
              väldigt viktigt för de kommunala bostadsföretagen i framtiden.
              Jag tror också att det är väldigt viktigt för hyressättningen,
              som vi ska diskutera i debatten om nästa betänkande.
            </seg>
            <seg n="ae46807b">
              Vad är affärsmässighet? Det är något vi kan diskutera. Jag hörde
              för ett par veckor sedan vd:n på Stena fastighetsbolag. De hade
              mycket projekt ihop med bland annat scouterna där man jobbade
              för bättre social trivsel.
            </seg>
            <seg n="55607820">
              Ibland hävdas det att affärsmässighet bara är att man ska räkna
              fram så hög kortsiktig vinst som möjligt. För mig är det kvartalskapitalism.
            </seg>
            <seg n="33e081d6">
              Affärsmässighet för mig är att man långsiktigt har ett bostadsföretag
              som man ser till går runt och ger ett överskott men där man också
              har väldigt stort fokus på hyresgästernas trivsel och medinflytande.
              Det är affärsmässighet för mig, om man nu har som affärsidé att
              vara ett företag som just har uthyrning av lägenheter, och det
              har ju de flesta som är i den här branschen.
            </seg>
            <seg n="cffb0f0f">
              Det finns projekt som också går att räkna hem. Alla gör inte
              det; det är jag mycket medveten om. Men som vi har sett i rapporten
              Skärpning gubbar! och i den som kom senast, som hette Sega gubbar?
              , finns det en hel del att hämta hem inom de här branscherna.
              Jag tror att det är angeläget att vi alla pressar på för att få
              en bättre produktivitet och effektivitet.
            </seg>
          </u>
          <note type="speaker" n="db43f8de">
            Anf. 47 EGON FRID (v) replik:
          </note>
          <u who="egon_frid_85d7bf" xml:id="i-bce96d093c6a9360-0" n="d7fe2dc3" next="i-00a1225b4732c3fd-0">
            <seg n="2901f998">
              Herr talman! Ewa Thalén Finné sade att bostadsmarknaden behöver
              stabiliseras och normaliseras. Hon påstod också att det byggs
              fler bostäder nu än det gjordes under perioden 19942000. Det är
              väl exakt de åren, möjligtvis, som det går att räkna hem totalen.
              Men när vi pratar om bostadsförsörjningen handlar det ju om andelen
              hyresrättsbyggande i relation till det totala byggandet av bostäder.
            </seg>
            <seg n="06d18014">
              Det måste ändå vara intressant att ställa den frågan: Ser inte
              Ewa Thalén Finné den kopplingen till behovet av hyresrätter och
              hyresrättens viktiga betydelse när det gäller det totala byggandet
              av bostäder? Det är en katastrofalt låg andel hyresrätter som
              byggs nu jämfört med tidigare, också under perioden på 90-talet.
              Det är ingen tröst för regeringen i sig att det byggs lite lägenheter
              och en låg andel hyresrätter.
            </seg>
            <seg n="00b48b2a">
              När vi diskuterar bostadsförsörjningsfrågor, som vi gör här,
              måste vi se till de reella behoven. Vilka grupper är det som behöver
              bostäder och vilka grupper står utanför och långt ifrån bostadsmarknaden?
            </seg>
            <seg n="0a1d8220">
              Ewa Thalén Finné sade också att vi kan om vi vill. Vi kan forma
              en bostadspolitik som gynnar alla grupper, en social bostadspolitik.
            </seg>
            <seg n="119ecf49">
              Somliga kan mer än andra. Alla vill bo, men alla får inte bo.
              Ser inte Ewa Thalén Finné det ansvar som en regering måste ha
              när det gäller en social bostadspolitik och att bygga hyresrätter
              så att alla grupper som vill ha och behöver hyresrätter kommer
              in på bostadsmarknaden?
            </seg>
          </u>
          <note n="2945bcab">
            Anf. 48 EWA THALÉN FINNÉ (m) replik:
          </note>
          <u who="egon_frid_85d7bf" xml:id="i-00a1225b4732c3fd-0" n="d7fe2dc3" prev="i-bce96d093c6a9360-0">
            <seg n="791ab1b5">
              Herr talman! Egon Frid tar upp att alla vill bo och att alla
              inte kan bo. Jag kan instämma. Det är ett problem i dagsläget.
              Det hänger självklart ihop med den otroligt låga nyproduktion
              som vi har haft under 90-talet och stora delar av 2000-talet.
            </seg>
            <seg n="d3fcc072">
              Egentligen är det bara ett år som har varit okej, och det är
              2006. Annars har vi under alla tidigare år legat lågt.
            </seg>
            <seg n="bbbf569d">
              Jag ser med stort bekymmer på de vikande produktionssiffrorna.
              Men däremot gäller bostadsförsörjning för mig allt som byggs,
              inte bara hyresrätter.
            </seg>
            <seg n="012fac80">
              Jag tycker att det är oerhört väsentligt att vi ser till helheten,
              och en väldigt viktig del är rörlighet. Det bästa som egentligen
              skulle kunna hända för ungdomar är om människor med bra ekonomi
              som i dag bor i billigare hyresrätter kunde flytta, för det är
              självklart äldre hyresrätter där man har lägre boendekostnader
              som vore det mest lysande just för unga som ska ut.
            </seg>
            <seg n="271e77e4">
              Vi har en komplikation. Det kanske man inte hinner ta upp i ett
              replikskifte, men jag ska ändå lyfta det lite snabbt. Det är det
              att vi nu har en jättegrupp med ungdomar som ska ut, men sedan
              har vi en jätteliten grupp med ungdomar som ska ut, och de kommer
              kanske inte att vilja bo i väldigt små lägenheter. Det här är
              en komplikation som man måste titta på i ett längre perspektiv.
            </seg>
            <seg n="ce057f92">
              Sedan skulle jag vilja ställa samma fråga till Vänsterpartiet
              som jag ställde till Socialdemokraterna: Är ni beredda att ställa
              er bakom Sabos och Hyresgästföreningens förslag om hur allmännyttan
              ska drivas i framtiden?
            </seg>
          </u>
          <note type="speaker" n="98b9caa8">
            Anf. 49 EGON FRID (v) replik:
          </note>
          <u who="egon_frid_85d7bf" xml:id="i-ba78e3241f7ba23a-1" n="d7fe2dc3">
            <seg n="9ef0de77">
              Herr talman! Bostadsförsörjningen och särskilt kommunernas bostadsförsörjningsansvar
              måste vara en del av det politiska ansvaret som ställer sig över
              bostadsmarknadens möjlighet och vilja att bygga för marknaden.
              Det handlar alltså om att se till de grupper som står längre från
              tillgången till bostäder och som också har ett stort behov av
              att få tillgång till bostäder.
            </seg>
            <seg n="44fc2bb8">
              Det måste ändå vara ett extra ansvar som vi från statens sida,
              från regeringens sida och från riksdagens sida har ihop med kommunerna.
              Vi måste se över detta och göra det möjligt att bygga hyresbostäder
              till rimliga kostnader för alla grupper. Det är det som vi från
              Vänsterpartiets sida trycker på och menar är en social bostadspolitik.
            </seg>
            <seg n="b4fa76da">
              Det är helt rätt som Ewa Thalén Finné säger, att det byggdes
              betydligt fler hyresrätter och bostäder 2006 än det görs nu, och
              det byggdes under hela 2000-talet. Det fanns en kort period något
              år mellan 1994 och 2000 som Ewa lyckades pricka in då det byggdes
              färre bostäder totalt sett.
            </seg>
            <seg n="13a4cb7e">
              Men jag hävdar än en gång att det är oerhört viktigt med andelen
              hyresrätter, hur många hyresrätter vi bygger. Det är ett särskilt
              ansvar. Det handlar om att möjliggöra byggande av hyresrätter
              till rimliga kostnader och också rimliga hyror. Det här är oerhört
              viktigt.
            </seg>
            <seg n="e2116553">
              När det gäller den sista frågan är det regeringen som lägger
              fram förslag. Förutom att vi motionerar här är det regeringen
              som lägger fram förslag i riksdagen. Vi väntar på att Mats Odell
              och regeringen ska lägga fram en proposition som vi får ta ställning
              till när det gäller att skapa möjligheter för en långsiktig bostads-
              och hyrespolitik. Hittills är det Hyresgästföreningen som har
              gjort det möjligt att få i gång en vidare diskussion.
            </seg>
          </u>
          <note n="441ccf55" type="speaker">
            Anf. 50 EWA THALÉN FINNÉ (m) replik:
          </note>
          <u who="ewa_thalen_finne_b1f973" xml:id="i-a36ba316f83606d9-0" n="472c27f9">
            <seg n="de536c04"/>
            <seg n="98d9f777">
              Herr talman! Jag skulle vilja börja med att säga till Egon Frid
              att det under hela perioden 19942000 byggdes färre bostäder än
              vad prognosen är för 2009 och 2010. Vi kan efteråt plocka fram
              den statistiken.
            </seg>
            <seg n="721f5874">
              Bostadsförsörjning är en väldigt viktig bit, och jag ska säga
              att kommunerna har en oerhört viktig roll i det här.
            </seg>
            <seg n="6adbefac">
              Jag tycker att det var väldigt intressant när vi hade Småkom
              på besök i utskottet. En av de aspekter som de lyfte fram som
              anledning till att det var svårt att få i gång byggprojekt var
              att kommunerna själva inte hade projekt, inga detaljplaner, ingen
              planering. Och har man inte planerat för nyproduktion tar det
              självklart väldigt lång tid. Vi vet att planprocessen är lång.
              Det var en av de bitar som de pekade på. Där har kommunerna ett
              oerhört stort ansvar.
            </seg>
            <seg n="6e5763f7">
              Nu ser det här lite olika ut på olika håll. Dessutom skulle jag
              vilja framhålla att man gör mindre projekt, så att man möjliggör
              också för små aktörer att ta sig in. Små aktörer klarar ofta av
              att göra projekten mindre.
            </seg>
            <seg n="ba8c180f">
              Kommunerna och de kommunala bostadsföretagen har ett ansvar att
              pressa kostnader och priser. Glädjande är att man i de projekt
              som pågår får in mycket lägre anbud, vilket också gör att det
              blir lägre kostnader. Det är positivt.
            </seg>
            <seg n="7b8949ba">
              Det finns utredningar som visar att det går att pressa priser,
              men då måste man vara mycket mer aktiv som byggherre. Det har
              det kanske varit si och så med.
            </seg>
          </u>
          <note type="speaker" n="a8d43696">
            Anf. 51 JAN LINDHOLM (mp) replik:
          </note>
          <u who="jan_lindholm_8746bf" xml:id="i-aae9789e2a02935e-1" n="12d44955" next="i-9eaaa89633bb43af-1">
            <seg n="848e321a">
              Herr talman! Jag ville haka på inviten till debatt som Ewa Thalén
              Finné gjorde när hon frågade oss i oppositionen hur vi ser på
              förslaget från Sabo och Hyresgästföreningen. Det var intressant
              när hon nämnde detaljen att man vill att bolagen ska drivas affärsmässigt.
              Det var ännu mer intressant när Ewa Thalén Finné i replikskiftet
              med Johan Löfstrand gjorde en distinktion mellan kvartalskapitalism
              och affärsmässighet.
            </seg>
            <seg n="78fe8d72">
              Ska vi nå en bred majoritet måste vi känna en trygghet i att
              vi förstår varandra och att vi talar samma språk så att vi vet
              vad vi talar om.
            </seg>
            <seg n="4f162e10">
              Det kommunala allmännyttiga bolag som jag har stor insyn i med
              drygt 6 000 lägenheter har valt att trots regeringens hårda åtstramningar
              i byggsektorn sätta i gång ett byggprojekt med 54 lägenheter.
              Detta gör man trots att kalkylen visar att det kommer att ta 15
              år innan det går jämnt ut. Man räknar alltså med 15 års förlust
              innan det vänder. Det vore intressant att höra hur man från regeringssidan
              ser på begreppet affärsmässighet i det sammanhanget. Är det affärsmässigt
              att göra en sådan satsning? Man ser lokalt att det finns ett behov
              och ingen privat aktör vågar göra något sådant, men det kommunala
              bolaget har långsiktighet och stabilitet i ryggen och kan därför
              göra det.
            </seg>
            <seg n="11667697">
              Min andra fråga plockar jag från debatten före vår. Jag fick
              höra att det kommunala fastighetsbolaget i Halmstad har höjt hyrorna
              för att kunna finansiera den kommunala flygplatsen. Det är också
              en del i hur vi hanterar de kommunala fastighetsbolagen som är
              viktig att höra om. Ligger det inom ramen för affärsmässighet?
              Det kanske är en bra affär enligt någon även om det drabbar de
              boende i dessa hyresfastigheter. Jag skulle vilja höra sådana
              distinktioner på affärsmässigheten.
            </seg>
          </u>
          <note n="ed985b5e">
            Anf. 52 EWA THALÉN FINNÉ (m) replik:
          </note>
          <u who="jan_lindholm_8746bf" xml:id="i-9eaaa89633bb43af-1" n="12d44955" prev="i-aae9789e2a02935e-1">
            <seg n="bdde6f2d">
              Herr talman! Jan Lindholm vill tala affärsmässighet. Det är en
              grannlaga bit, framför allt för politiker som inte bedriver affärsmässig
              verksamhet. Ytterst är det varje bolag självt som måste göra bedömningen
              vad man anser är affärsmässighet. Några tar ett stort ansvar.
              Jag nämnde Stena som tar ett socialt ansvar och jobbar med ett
              projekt i ett mångmiljonsprogramområde i Göteborg. Det är spännande
              att höra om det. Det är ett fantastiskt sätt att visa engagemang.
              Det är affärsmässighet för dem.
            </seg>
            <seg n="f41b4a22">
              Jag kan inte bedöma om det är rimligt för det allmännyttiga bolag
              som Jan Lindholm har insyn i att göra den här satsningen. Troligtvis
              anser man att det är rimligt, för annars hade man inte startat
              projektet. Jag har inga synpunkter på det, utan jag utgår från
              att man hävdar att det är affärsmässigt inom ramen för bolaget.
              Bolaget är en total, och det är viktigt att man har det med sig.
            </seg>
            <seg n="2a712d72">
              Utifrån det Jan Lindholm tog upp om hissbidraget i sitt anförande
              skulle jag vilja göra ett litet tillrättaläggande. Hissbidraget
              fanns under ett år under s-regeringen, och det var s-regeringen
              som tog bort det bara så att vi har det helt klart för oss.
            </seg>
            <seg n="531eb0ed">
              I sitt anförande förde Jan Lindholm ett intressant resonemang
              om att bostäder är till för att bo i och att spekulation är ruskigt.
              Men även de som äger sitt boende tycker att det är en viktig del
              av livet. Många vill ju äga. Tycker Jan Lindholm att dessa människor
              har fel?
            </seg>
          </u>
          <note type="speaker" n="7ef3c42e">
            Anf. 53 JAN LINDHOLM (mp) replik:
          </note>
          <u who="jan_lindholm_8746bf" xml:id="i-aae9789e2a02935e-2" n="12d44955" next="i-9eaaa89633bb43af-2">
            <seg n="ca454365">
              Herr talman! Självklart har jag inget emot att människor äger
              sitt boende. Tvärtom tycker jag att det är mycket positivt.
            </seg>
            <seg n="8e398cef">
              Jag vet inte vilka budgethandlingar Ewa Thalén Finné har på sitt
              rum, men i mina budgethandlingar från hösten 2006 kan man tydligt
              läsa att det är den regering som sitter då, efter valet 2006,
              som plockar bort hissbidraget. Därom råder ingen tvekan.
            </seg>
            <seg n="e35ea78b">
              Jag fick inget svar på mina frågor. Hur ska vi få en bred majoritet
              i kammaren om vi inte kan diskutera vad vi menar med de begrepp
              vi använder? Vi från oppositionen har fått frågan hur vi ställer
              oss till det förslag som Hyresgästföreningen och Sabo tillsammans
              har plockat fram och lämnat över till regeringen att förhålla
              sig till. Ewa Thalén Finné lyfter själv fram just affärsmässigheten
              som en viktig princip. Jag uppfattade att Ewa Thalén Finné ville
              att vi skulle yttra oss över det. Om vi inte kan få någon form
              av åtminstone grov beskrivning av vad vi syftar på, hur ska vi
              då kunna veta vad ett riksdagsbeslut där vi är överens om en sorts
              struktur där detta sätt att hantera hyresmarknaden kan fungera
              egentligen betyder? Det är för mig svårt, så jag skulle nog gärna
              vilja ha någon form av svar.
            </seg>
            <seg n="83132de7">
              Min andra fråga var minst lika viktig. Det förekommer i en del
              kommuner att man använder de kommunala fastighetsbolagens intäkter
              i annan kommunal verksamhet och uppenbarligen också på vissa håll
              till helt icke-kommunal verksamhet. Jag kan förstå att det kan
              finnas tankar om att det kan se snyggt ut att det kommunala fastighetsbolaget
              är med och finansierar en flygplats, men är det affärsmässighet?
            </seg>
          </u>
          <note n="2090d16c">
            Anf. 54 EWA THALÉN FINNÉ (m) replik:
          </note>
          <u who="jan_lindholm_8746bf" xml:id="i-9eaaa89633bb43af-2" n="12d44955" prev="i-aae9789e2a02935e-2">
            <seg n="8e082627">
              Herr talman! För mig är affärsmässighet att man har en affärsplan
              med ett mål för den verksamhet man vill driva. I detta fall rör
              det sig om hyresfastigheter. Självklart ska det gå runt och ge
              en rimlig avkastning. Inom det kan man göra många olika satsningar.
              Jag kom inte riktigt ihåg din fråga om flygplatsen, Jan Lindholm,
              så därför fick du inget svar på den. I övrigt tyckte jag att jag
              svarade på vad affärsmässighet är för mig.
            </seg>
            <seg n="fcb66255">
              Det finns säkert skäl att ha funderingar och diskussioner om
              vad man gör inom de kommunala bostadsbolagen. Det är upp till
              kommunerna och kommunpolitikerna att komma fram till om man ska
              ha utdelning och använda pengarna. Det finns säkert skäl att göra
              vissa avgränsningar av vad som är affärsmässighet i ett kommunalt
              bostadsföretag, men det får vi återkomma till.
            </seg>
            <seg n="1acbf3be">
              Det är väsentligt att vi får goda förutsättningar för fastighetsägare
              och framför allt kommunala bostadsföretag att kunna verka och
              fatta beslut om hur man kommer vidare i bostadsförsörjningen och
              kan bygga nytt. Det är A och O och en av de viktiga delarna som
              vi arbetar med för att normalisera bostadsmarknaden i framtiden.
            </seg>
          </u>
          <note type="speaker" n="d9ff8ce1">
            Anf. 55 LENNART PETTERSSON (c):
          </note>
          <u who="lennart_pettersson_9f009e" xml:id="i-4bfe631183a93e91-0" n="ab1e6c07" next="i-e1cd24888fb0fb7c-0">
            <seg n="5f11d0b1">
              Herr talman! Att ha mat för dagen och tak över huvudet är de
              två basbehov som är viktigast för vår överlevnad. Därför är dagens
              debatt om motionerna om bostadsförsörjningsfrågor viktig.
            </seg>
            <seg n="b3fc9d3a">
              Alliansens mål för bostadspolitiken är att utbudet ska motsvara
              efterfrågan. Därmed skapas också en bostadsmarknad i balans. Det
              är ett mycket viktigare mål än de mer planekonomiska målen om
              x lägenheter. De senare är enbart medel för att nå det övergripande
              målet.
            </seg>
            <seg n="68e66be6">
              Oppositionen kritiserar oss i Centerpartiet och alliansen för
              att montera ned den sociala bostadspolitiken. Så är icke fallet.
              Det är i stället Socialdemokraterna som har det absolut största
              ansvaret för det besvärliga bostadsläge vi befinner oss i. De
              mål som Socialdemokraterna hade under sina tolv år vid makten
              har skapat det stora underskott av bostäder som vi har i dag.
              Det fanns alltså starka skäl för alliansregeringen att söka nya
              vägar och sätta upp nya mål.
            </seg>
            <seg n="1ca8b4e2">
              I en motion vill Carina Moberg från Socialdemokraterna att vi
              ska utarbeta ett socialt uppdrag för de kommunala bostadsbolagen.
              I samma motion men i ett annat yrkande säger Socialdemokraterna
              att försäljningen av kommunala bostäder riskerar att skapa socialbostäder.
            </seg>
            <seg n="23620ce6">
              Jag får inte ihop detta. Om vi skulle utarbeta ett socialt uppdrag
              är det för mig ett första steg mot så kallad social housing. Om
              vi säljer kommunala bostäder, får ett mer blandat boende och samtidigt
              får loss pengar till att bygga fler hyresrätter minskar vi riskerna
              för social housing och ökar möjligheten att få en balans mellan
              utbud och efterfrågan.
            </seg>
            <seg n="30b503c6">
              Det finns också motioner om kommunernas bostadsförsörjningsansvar,
              och i Vänsterpartiets förslag ställs i sann socialistisk anda
              ett antal detaljerade krav på vad som ska ingå i ett boendeplaneringsprogram.
              Vänsterpartiet vill uppenbarligen ha fler kommunala tjänstemän,
              medan Centerpartiet och alliansen vill ha fler bostäder.
            </seg>
            <seg n="da643036">
              Herr talman! Det finns likaså önskemål om att använda den offentliga
              skattefinansierade sektorn till att förmedla bostäder. Men vad
              är det som gör att hyresrätter ska behandlas på ett helt annat
              sätt än bostadsrätter och villor? Kan någon från Socialdemokraterna
              och/eller Vänsterpartiet svara på den frågan? Varför tror ni att
              de som bor i hyresrätt inte själva kan ta ansvar för sitt boende?
              Det finns kommuner som inte har något eget bostadsbolag. Varför
              ska de då ha ansvar för att förmedla privata lägenheter? Detta
              får väl ägarna själva ta det ekonomiska ansvaret för. Varför ska
              vi lägga skattepengar på det?
            </seg>
            <seg n="dbb94ba3">
              Lika illa är det när Vänsterpartiet vill tvinga en del privata
              fastighetsägare att hyra ut till särskilda av kommunen hänvisade
              hyresgäster. Varför ska det bara gälla bostäder? Vilka andra företagare
              ska vara tvungna att sälja en del av sina produkter till vissa
              av kommunen utvalda människor? En sådan jämförelse visar bara
              hur absurt det här förslaget är.
            </seg>
            <seg n="d444eb46">
              Det finns en del familjer som har svårigheter att få bostäder.
              Jag tycker att det är rimligt att de privata fastighetsbolagen
              tar sitt ansvar, precis som de kommunala, men det får ske genom
              särskilda avtal. Något annat är inte gångbart.
            </seg>
            <seg n="49945c0a">
              Några av motionerna handlar om behovet av hyreslägenheter. Jag
              ska försöka hålla mig till de övergripande linjerna för att i
              nästa debatt om hyresrätter och bostadsrätter gå in mer i detaljerna.
            </seg>
            <seg n="311c0035">
              Vi är överens om hyresrättens betydelse på den svenska bostadsmarknaden.
              Hyresrätten har och ska ha en fortsatt betydelse. Däremot behöver
              den inte ha en dominerande ställning, lika lite som de kommunala
              bostadsbolagen behöver vara dominerande på sin hemmamarknad. Den
              flexibilitet som hyresrätten skapar, den rörlighet på arbetsmarknaden
              som den bidrar till och den komfort och bekvämlighet som den också
              erbjuder är viktiga komponenter för utvecklingen av samhället.
            </seg>
            <seg n="4054af0d">
              Jag har sagt det tidigare, och jag säger det igen: Vi politiker
              ska skapa likvärdiga förutsättningar mellan olika boendeformer,
              men vi ska inte lägga oss i hur folk vill bo. Därför är det självklart
              för mig med skatteneutralitet mellan de olika boendeformerna.
              På vissa områden är hyresrätten förfördelad, och på andra områden
              är småhusen i bakvatten. Detta behöver ses över.
            </seg>
            <seg n="20eb947a">
              Herr talman! I en motion framhålls behovet av fler hyresrätter,
              och det är bara att instämma. Frågan är bara hur detta ska gå
              till. Det är lätt att ropa på investeringsbidrag, men för mig
              är det inte särskilt intressant. Som riksdagsledamöter har vi
              inte med löneförhandlingar och lönenivåer att göra och ska inte
              ha det heller. Däremot kan det ge anledning till reflexioner,
              och den rättigheten tillåter jag mig att ge uttryck för i dagens
              debatt.
            </seg>
            <seg n="7160b60c">
              Jag brukar läsa Byggnadsarbetareförbundets tidning, bland annat
              om lönestatistiken. En snickare tjänar i dag 150190 kronor i timmen.
              Det motsvarar 26 00033 000 kronor i månaden. I det senaste numret
              stod det om en vvs:are som tjänade 230 kronor i timmen. Det motsvarar
              ca 40 000 kronor i månaden. Medellönen för en sjuksköterska ligger
              enligt samma tidning på ca 24 000 kronor i månaden. Jag kan lägga
              till att 1530 procent av byggkostnaderna beror på logistikproblem
              och byggfel.
            </seg>
            <seg n="116c636c">
              Hur ska jag kunna förklara för kvinnor som är anställda i vården
              att skattepengarna inte räcker för att höja deras löner och att
              de inte ens räcker för att behålla tjänsterna, men vi ska satsa
              statliga pengar på byggbranschen? En bransch som har ett högre
              löneläge men som inte har lyckats hitta hållbara strukturer, kvalitetskontroller
              och stimulerande lönesystem ska alltså få skattepengar för sin
              verksamhet. Dessutom är det en bransch med massor av kunder. Ändå
              blir det inte byggt. Jag är inte beredd att göra fler indragningar
              på vården för att hålla byggbranschen under armarna.
            </seg>
            <seg n="981b3e72">
              Vänsterpartiet skriver i en motion om vikten av ett rättvist
              hyressättningssystem. Det ska vara rättvist, men det ska också
              vara intressant för investerare och fastighetsförvaltare. Det
              är det inte i dag. En reformering behövs, och Sabo och Hyresgästföreningen
              är på rätt väg. Men det räcker inte för att öka nyproduktionen.
            </seg>
            <seg n="1797f76a">
              Däremot är jag en klar motståndare till rena marknadshyror. Tryggheten
              och förutsägbarheten för hyresgästerna är oerhört viktiga, och
              då fungerar det inte att släppa hyresmarknaden helt fri.
            </seg>
            <seg n="e65f3128">
              Till sist, herr talman, lite om ungdoms- och äldrebostäder. Jag
              vill att vi ska bygga bostäder som alla kan bo i, oberoende av
              ålder. De demografiska svängningarna gör att vi behöver tänka
              långsiktigt. Vi ska däremot kunna bygga lite enklare och mer flexibelt
              för att dämpa kostnaderna. Här finns stora möjligheter till utveckling
              i branschen.
            </seg>
            <seg n="34813bf8">
              Sammanfattningsvis är min uppfattning att det är fyra punkter
              som är framgångsvägen till fler bostäder: skatteneutralitet mellan
              olika boendeformer, ett förändrat hyressättningssystem, kreditgarantier
              som gäller i hela landet för att klara finansieringen och bättre
              struktur i branschen.
            </seg>
          </u>
          <note n="9a55b898">
            Jag vill avsluta med att yrka bifall till förslaget i betänkandet
            och avslag på samtliga motioner och reservationer.
          </note>
          <u who="lennart_pettersson_9f009e" xml:id="i-e1cd24888fb0fb7c-0" n="ab1e6c07" prev="i-4bfe631183a93e91-0">
            <seg n="695a6112">
              (Applåder)
            </seg>
          </u>
          <note type="speaker" n="05a89e9e">
            Anf. 56 EGON FRID (v) replik:
          </note>
          <u who="egon_frid_85d7bf" xml:id="i-ba78e3241f7ba23a-2" n="d7fe2dc3">
            <seg n="73af687f">
              Herr talman! Jag tycker att det är en skam att ge Lennart Pettersson
              applåder för det anförandet. Det visar bara hur långt högerut
              i politiken Lennart Pettersson och Centerpartiet har orienterat
              sig. Det är helt uppenbart att Lennart Pettersson och Centerpartiet
              när det gäller bostadspolitik är längre högerut än Ewa Thalén
              Finné och Moderaterna. Jag tror inte ens att Yvonne Andersson
              kommer att kunna prestera ett lika högerorienterat inlägg i den
              här bostadspolitiska debatten.
            </seg>
            <seg n="ea773851">
              Det är cyniskt. Lennart Pettersson börjar med att säga att tak
              över huvudet och mat för dagen är rättigheter för alla människor.
              Sedan gör han jämförelser som om en bostad vore vilken vara som
              helst. Att det ska vara så svårt för Lennart Pettersson och Centerpartiet
              att förstå att bostaden inte är vilken vara som helst! Man kan
              inte jämföra en hyresrätt med mjölkpaketet på Konsum eller Falu
              Rågrut på Ica. Det går inte. Det finns massor av faktorer och
              komplicerade samband som förklarar varför vi behöver ha en nationell,
              social bostadspolitik som ihop med kommunernas bostadsförsörjningsansvar
              tryggar allas rätt till en bostad.
            </seg>
            <seg n="575b1e3a">
              Att dra in byggnadsarbetarnas löner i bostadsförsörjningsdebatten
              är ett sådant lågvattenmärke att håret krullar sig på mig. Vad
              har det med saken att göra? När vi pratar om behovet av investeringsstöd
              är det för att pressa hyresnivåerna så att alla människor ska
              ha råd med en bostad. Det har ingenting att göra med att byggnadsarbetarna
              ska kunna höja sina löner på sjukvårdsbiträdenas eller sjuksköterskornas
              bekostnad.
            </seg>
          </u>
          <note type="speaker" n="95d60358">
            Anf. 57 LENNART PETTERSSON (c) replik:
          </note>
          <u who="lennart_pettersson_9f009e" xml:id="i-575c0a3a7161c722-0" n="ab1e6c07">
            <seg n="30ed0c2c">
              Herr talman! Om bidrag och subventioner är vänsterpolitik och
              en välfungerande bransch är högerpolitik är jag gärna till höger.
              Det gäller även andra branscher.
            </seg>
            <seg n="b06b1824">
              Ni säger att ni vill pressa kostnaderna. Vilka krav ställer Egon
              Frid på byggbranschen? Jag har aldrig hört att Vänsterpartiet
              över huvud taget har vågat, eller velat, ställa något krav på
              att de ska bidra till att hålla nere kostnaderna. Därav jämförelsen.
            </seg>
            <seg n="8d8405c1">
              Jag har inte några synpunkter på byggbranschens lönenivåer. Det
              är deras business. Det är något som arbetsgivarna och byggfacken
              tillsammans får lösa. Jag konstaterar att det finns andra områden
              i den offentliga sektorn där det finns människor med betydligt
              lägre löner som jobbar med andra människor och där det inte finns
              råd att fullfölja deras uppdrag på det sätt som skulle vara önskvärt
              för de allra flesta.
            </seg>
            <seg n="46c2e1be">
              Förklara för mig varför vi ska gå in i en privat bransch med
              ett annat kostnadsläge och lägga in skattepengar!
            </seg>
          </u>
          <note type="speaker" n="42fe319a">
            Anf. 58 EGON FRID (v) replik:
          </note>
          <u who="egon_frid_85d7bf" xml:id="i-ba78e3241f7ba23a-3" n="d7fe2dc3">
            <seg n="604714f0">
              Herr talman! Det beror främst på att det finns grupper av människor
              som står utanför bostadsmarknaden. Det finns folk som inte får
              del av den mänskliga rättighet som Lennart Pettersson själv tog
              upp, nämligen tak över huvudet, en bostad.
            </seg>
            <seg n="d1fe747f">
              Det finns unga som står långt från bostadsmarknaden och möjligheten
              att få en bostad. Det finns socialt utsatta grupper som inte får
              bostäder. Det finns människor med helt andra inkomstlägen än de
              som finns i Lennart Petterssons umgängeskrets.
            </seg>
            <seg n="15930d3f">
              Vi har ett ansvar att forma en social bostadspolitik med rimliga
              hyror. Vi måste producera hyresrätter med bibehållna rimliga hyror.
              Den marknadsanpassning som sker i bostadsbyggandet i dag driver
              hyrorna till sådana nivåer att människor inte har råd att efterfråga
              nyproducerade hyresrätter. Det är inte rimligt.
            </seg>
            <seg n="1bbf5a57">
              Det är bra att Lennart Pettersson backar om att detta inte har
              med byggnadsarbetarnas löner att göra. Det här har med helt andra
              faktorer att göra. Jag är den förste att instämma i att byggbranschen
              är en konservativ bransch som måste förändras. Jag har sagt det
              förut, och jag kommer att säga det igen, nämligen att över 20
              procent av byggkostnaderna beror på dålig logistik i byggbranschen,
              att man inte vill ta till sig ny teknik för att bygga bra, effektivt
              och miljömässigt riktigt. Det är naturligtvis saker som vi tillsammans
              måste arbeta för att förändra.
            </seg>
            <seg n="c2e585f5">
              Vi måste med hjälp av statsbudgeten medverka till att kompensera
              för glappet mellan vad det kostar att nyproducera en hyresrätt
              och vad folk i allmänhet har råd att betala i hyra. Alla ska ha
              rätt till en god social bostad.
            </seg>
          </u>
          <note type="speaker" n="cd813f9a">
            Anf. 59 LENNART PETTERSSON (c) replik:
          </note>
          <u who="lennart_pettersson_9f009e" xml:id="i-575c0a3a7161c722-1" n="ab1e6c07">
            <seg n="dd48ce00">
              Herr talman! Jag vill komma tillbaka till frågan om varför det
              inte byggs.
            </seg>
            <seg n="36fbb866">
              Låt oss jämföra med andra branscher. Med ett för högt kostnadsläge
              på sina produkter och inga kunder börjar man tänka efter hur man
              ska agera och vilka fel man gör som medför att man inte får ned
              kostnaden till en nivå som gör kunderna intresserade.
            </seg>
            <seg n="f108df72">
              Här finns intressenter som är beredda att betala, men ändå bygger
              man inte. Detta är en gåta för mig. Det är oberoende av om det
              är ett finansiellt läge som i dag, en lågkonjunktur, eller om
              det är högkonjunktur. Man bygger inte för att tillgodose ett behov
              och se möjligheter att tjäna in intäkter till sina företag.
            </seg>
            <seg n="d7b4ebbf">
              Det kan vara så enkelt att man har varit bortskämd med att det
              finns statliga pengar, att man kan vänta och sedan kommer statliga
              pengar. På den vägen finansieras ett boende. När Egon Frid erkänner
              att det är fråga om fel i logistiken och byggfel kan vi inte pytsa
              in nya skattepengar om vi vill ha ordning på strukturen. Då cementerar
              vi det läge som vi har haft historiskt.
            </seg>
            <seg n="abfc8aa0">
              Det finns de som fortfarande, delvis tack vare oppositionen,
              hoppas på att det ska komma nya subventioner till bostadsbranschen.
              Vi säger att de inte kommer.
            </seg>
            <seg n="d8813741">
              Man måste lära sig att fungera som andra branscher, även om jag
              kan hålla med om att bostäderna specifikt jämfört med andra konsumentvaror
              inte är ett problem. Det är därför jag känner att hyresgäster
              ska ha trygghet och förutsägbarhet. Men oaktat detta måste man
              lära sig att hantera produktiviteten och öka den på samma sätt
              som i andra branscher. Där är ingen skillnad. Det är deras ansvar,
              icke vårt.
            </seg>
          </u>
          <note type="speaker" n="fda4263b">
            Anf. 60 JAN LINDHOLM (mp) replik:
          </note>
          <u who="jan_lindholm_8746bf" xml:id="i-1d1fd606258ccef9-0" n="12d44955">
            <seg n="cce247de">
              Herr talman! Lennart Pettersson säger sig vara förvånad över
              att man inte bygger för behoven. Det gör mig förvånad att Lennart
              Pettersson är förvånad över det. Det var den politik som gällde
              före valet 2006. Ni har tagit bort det politiska målet att bygga
              för behoven. Lennart Pettersson inledde själv med att säga att
              det nu gäller att utbudet ska motsvara efterfrågan. Jag ställde
              en fråga till Ewa Thalén Finné om affärsmässigheten. Om vi ska
              nå breda lösningar och det är viktigt att bostadspolitiken har
              en bred förankring i riksdagen måste vi veta vad vi pratar om.
              Vad menar Lennart Pettersson med efterfrågan? Det vore intressant
              att få veta.
            </seg>
            <seg n="7bb2f388">
              Hur låg standard är Lennart Pettersson beredd att acceptera i
              byggandet? Den bostadspolitik som ni från alliansen kritiserar
              har haft ambitionen att bygga med hög standard därför att vi vet
              att hög standard gynnar till exempel skolbarnen. Vi får en bättre
              nästa generation om vi bjuder på en hög standard.
            </seg>
            <seg n="58031e92">
              När jag går in i en affär och handlar efterfrågar jag inte det
              jag inte har råd med. Problemet med er politik är att efterfrågan
              förutsätter att de boende har råd. Konsekvensen av er politik
              måste bli, i den mån ni inte kan pressa ned kvaliteten på bostäderna
              eller kostnaderna i byggproduktionen så långt att människor har
              råd att efterfråga, att ni måste vara beredda att höja bostadsbidragen
              och bostadstilläggen. Jag tänker framför allt på pensionärerna,
              som inte har någon särskilt snabb inkomstökning. Det handlar om
              kanske en hundralapp eller mindre än det per år när bostadskostnaderna
              går upp. Hur ska ni klara av detta? Har ni någon politik för att
              se till att människor har råd att efterfråga boendet? Det är det
              som är er idé.
            </seg>
          </u>
          <note type="speaker" n="b2e4ba85">
            Anf. 61 LENNART PETTERSSON (c) replik:
          </note>
          <u who="lennart_pettersson_9f009e" xml:id="i-575c0a3a7161c722-2" n="ab1e6c07">
            <seg n="effde67a">
              Herr talman! Det enklaste är att jämföra med bilbranschen. Vi
              har inte bara Mercedes och BMW. Bilproducenterna förstår att om
              folk ska köpa deras produkter måste de ligga på en annan nivå.
            </seg>
            <seg n="01a28aa4">
              Låt mig ge ett exempel. I dag har det varit mer regel än undantag
              att alla badrum har kakel och klinker och alla kök har massivt
              trä i luckorna. Det finns parkettgolv i mer eller mindre hela
              lägenheterna. Vi träffade en bostadsförvaltare som berättade att
              det är en extra toalett i en trea. Oftast är det stenfasader,
              och det är tegelpannor på taket. Lägg ihop alla dessa komponenter
              och byt material. Det är ändå inte låg standard. Jag pratar inte
              om låg bostadsstandard, utan jag pratar om en annan bostadsstandard
              där vi kan trivas mycket väl.
            </seg>
            <seg n="af06abdd">
              Vi har plastmattor i våra badrum hemma, och vi trivs ypperligt
              och tycker att vi har en hög boendestandard. Här finns massor
              av exempel. Byggbranschen borde själv inse att det finns varianter
              på temat. Nästa gång det görs en genomgripande renovering går
              det att lyfta upp ytskikt och annat till en högre kvalitet. Det
              finns massor att göra på området.
            </seg>
            <seg n="4e616cd3">
              Sedan var det frågan om att utbudet ska motsvara efterfrågan.
              Det är precis vad det är fråga om. Vi kan inte bygga nya lägenheter,
              tvårummare, till studenter som kostar 8 000 kronor. De kan inte
              bo där. Då når inte utbud och efterfrågan varandra. Detta måste
              branschen jobba med. Det är de mål vi har sagt att man måste nå.
            </seg>
            <seg n="9c54246a">
              När det gäller affärsmässighet kan jag kopiera vad Ewa Thalén
              Finné har sagt, nämligen att det är fråga om ett långsiktigt,
              klokt ekonomiskt tänkande svårare än så är det inte med ett överskott
              som kan generera de investeringar som behövs.
            </seg>
          </u>
          <note type="speaker" n="24b92221">
            Anf. 62 JAN LINDHOLM (mp) replik:
          </note>
          <u who="jan_lindholm_8746bf" xml:id="i-1d1fd606258ccef9-1" n="12d44955">
            <seg n="9ee52590">
              Herr talman! Jag tycker att Lennart Pettersson väl beskriver
              att den borgerligt genomförda politiken inte fungerar. Utbudet
              motsvarar inte efterfrågan. Byggföretagen bygger inte det som
              konsumenterna har råd att efterfråga. Det är väl ändå det som
              efterfrågan måste innebära. Det kan väl inte vara så att ni från
              alliansregeringens sida tycker att människor ska efterfråga sådant
              de inte har råd med, det vill säga försätta sig i en ekonomiskt
              mycket knepig situation. Det är väl ändå inte tanken.
            </seg>
            <seg n="bd3a2efb">
              Då tror jag att de som lyssnar på debatten skulle vara intresserade
              av att få höra, när vi nu har hört att klinker i badrummet är
              fel, vad det är för nivå på det boende som alliansregeringen ser
              framför sig att vi ska erbjuda nästa generation i Sverige.
            </seg>
          </u>
          <note type="speaker" n="53c5915b">
            Anf. 63 LENNART PETTERSSON (c) replik:
          </note>
          <u who="lennart_pettersson_9f009e" xml:id="i-4bfe631183a93e91-1" n="ab1e6c07" next="i-e1cd24888fb0fb7c-1">
            <seg n="8007f495">
              Herr talman! Jag tror inte att vi i denna kammare ska besluta
              om vilket material det ska vara i olika bostäder. Det är en sak
              mellan branschen och kunderna.
            </seg>
            <seg n="8838a6c7">
              Kunderna finns. De blivande hyresgästerna och fastighetsägarna
              finns. Vad är det då som gör att säljarna av produkterna inte
              når samma nivå som kunderna? Det är precis det som det är fråga
              om. Vi kan inte gå in och detaljstyra där.
            </seg>
            <seg n="18d11a53">
              Vi har talat om att vi vill att bostadsbranschen ska fungera
              på så sätt att efterfrågan kan möta utbudet. Sedan har branschen
              ett ansvar för att läsa av detta. Man måste kunna producera bostäder
              av olika storlek, med olika upplåtelseformer och av olika kvalitet.
              Men vissa förutsättningar kan vi skapa.
            </seg>
            <seg n="de0b6b18">
              I mitt anförande sade jag att det är jätteviktigt med skatteneutralitet
              i vilken riktning spelar ingen roll. Vi vet att hyresrätten i
              vissa sammanhang är förfördelad. Då ska vi korrigera det. Vi vet
              också att villorna i andra sammanhang är förfördelade. Då ska
              vi korrigera det så att vi skapar de rätta förutsättningarna och
              så att man från branschens sida vet hur man ska göra.
            </seg>
            <seg n="48527a53">
              Den kommunala fastighetsavgiften skiljer till exempel mellan
              en lägenhet och en villa. Under en tioårsperiod gör det att det
              kostar 45 000 kronor mer att bo i en villa.
            </seg>
            <seg n="fbdcff0e">
              Avdragsrätten i samband med reavinstberäkning är sådan att de
              som har lite mer ont om pengar och som byter ett kök mot ett motsvarande
              inte får göra avdrag för det om det har gått en tid. De som har
              mer gott om pengar och som kan riva en innervägg får däremot fullt
              ut göra avdrag för det. Det finns alltså en del sådana systemfel.
              Där skulle det långsiktigt kunna underlättas för byggbranschen.
            </seg>
          </u>
          <note n="b2a9115b">
            Ajournering
          </note>
          <note n="f5332314">
            Kammaren beslutade kl. 15.52 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="lennart_pettersson_9f009e" xml:id="i-e1cd24888fb0fb7c-1" n="ab1e6c07" prev="i-4bfe631183a93e91-1">
            <seg n="d1acd94e">
              Återupptagna förhandlingar
            </seg>
          </u>
          <note n="1698be98">
            Förhandlingarna återupptogs kl. 16.00.
          </note>
          <note n="f515e5e7">
            8 § Beslut om ärenden som slutdebatterats vid dagens sammanträde
          </note>
          <note n="6f430672">
            Punkt 4
          </note>
          <note n="82ba2589">
            Punkt 10
          </note>
          <note n="f2308bba">
            Övriga punkter
          </note>
          <note n="cc7db3e6">
            Punkt 1
          </note>
          <note n="9a28138a">
            Punkt 2
          </note>
          <note n="e610c9d9">
            Punkt 3
          </note>
          <note n="7611c399">
            9 § (forts. från 7 §) Bostadsförsörjningsfrågor (forts. CU32)
          </note>
          <note type="speaker" n="ec9d11f5">
            Anf. 64 LARS TYSKLIND (fp):
          </note>
          <u who="lars_tysklind_52dd95" xml:id="i-896263cc61561223-0" n="a45b2f23" next="i-2d6b246f0ee6284c-0"/>
          <note n="37020da6">
            Herr talman! Jag börjar med att yrka bifall till förslaget i
            betänkandet och avslag på samtliga reservationer.
          </note>
          <u who="lars_tysklind_52dd95" xml:id="i-2d6b246f0ee6284c-0" n="a45b2f23" prev="i-896263cc61561223-0">
            <seg n="8fab8b16">
              Ofta när vi diskuterar bostadsförsörjningsfrågor hamnar fokus
              på hyresrätten och hur mycket hyresrätter det byggs. Jag tycker
              att det på något vis känns bra att få redovisa hur bostäderna
              i Sverige är fördelade: 45 procent av bostäderna är hyresrätter,
              38 procent är egnahem och 17 procent är bostadsrätter. Man kan
              nästan få intrycket att hyresrätten är en utdöd upplåtelseform,
              vilket inte alls är fallet. Dessutom är det en otroligt viktig
              upplåtelseform.
            </seg>
            <seg n="d3d73a5c">
              Om den här fördelningen är riktig eller inte kan man inte säga.
              Det är inte politiken som bestämmer hur den fördelningen ska vara,
              utan det är de enskilda bostadskonsumenterna som väljer vilken
              upplåtelseform de vill ha. Vi har nu under våren fattat beslut
              om ytterligare en upplåtelseform, i form av ägarlägenheter, så
              det kommer förhoppningsvis att bli en ytterligare spridning av
              detta.
            </seg>
            <seg n="3a060f35">
              Detta betänkande bygger på motioner från den allmänna motionstiden,
              och det blir styrande för debatten var tyngden i frågorna ligger.
              Vi debatterar nu bostadsförsörjningsfrågor och ska lite senare
              debattera hyresrätt och bostadsrätt med mera. De här betänkandena
              har av naturliga skäl många beröringspunkter och går in i varandra,
              så jag tror att vi kommer att återkomma till vissa saker och upprepa
              en del.
            </seg>
            <seg n="3ee2e829">
              När det gäller bostadsförsörjning är det viktigt att slå fast
              att staten och kommunerna här har ett klart delat ansvar. Statens
              ansvar är att skapa regelverk så att man kan få en fungerande
              bostadsmarknad. Kommunerna har också en roll här genom sin planering.
              Det gäller framför allt det som togs upp här tidigare om detaljplaneläggning
              och sådant, som har varit en stor hämsko för byggandet.
            </seg>
            <seg n="771691aa">
              Även där jobbar alliansregeringen nu mycket för att förenkla
              processerna kring den kommunala planläggningen. Det kommer också
              att kunna bidra till att vi får ett ökat byggande i framtiden.
            </seg>
            <seg n="09abf653">
              Alla regelverk måste hålla över tid. Det är lätt att vi fastnar
              i att vi har lågkonjunktur och finanskris just nu, men de regelverk
              vi jobbar med måste hålla över tid. Även om vi nu har ett lågt
              byggande, av förklarliga orsaker, ska man inte sluta att planera
              ute i kommunerna. Detta kommer ju att vända, och då gäller det
              att man har en planberedskap och kan gå vidare.
            </seg>
            <seg n="3a6e99d2">
              Herr talman! Jan Lindholm sade förut att Miljöpartiet värnar
              allmännyttan. När man säger det verkar det som att någon annan
              inte värnar allmännyttan.
            </seg>
            <seg n="f030fbb4">
              Debatten handlar egentligen inte om att ha en allmännytta eller
              inte. Allmännyttan kommer att vara en viktig aktör på de flesta
              orter under överskådlig framtid det är inte tu tal om det.
            </seg>
            <seg n="b2b7a755">
              Det som debatten har handlat om tidigare är vem som ska styra
              över allmännyttan. Det var ett viktigt steg som togs i juli 2007
              när tillståndsplikten togs bort för försäljning av delar av eller
              alla kommunala bostadsföretag. Det var en klar markering från
              alliansens sida att det är kommunerna som ska råda över sina företag.
              Jag vet inte om oppositionen i dag är beredd att acceptera det
              eller om man har några slags planer på att återinföra tillståndsplikten,
              men det kanske jag kan få ett svar på senare här i dag.
            </seg>
            <seg n="74016351">
              När det gäller allmännyttans villkor, som är en rubrik under
              bostadsförsörjningsfrågor, kan vi konstatera att det i dag finns
              ett brett beredningsunderlag som regeringen arbetar utifrån. Först
              och främst finns utredningen EU, allmännyttan och hyrorna med.
              Och regeringens utgångspunkt har hela tiden varit att skapa en
              bred samsyn i de här frågorna för att kunna uppnå ett bra resultat
              över tid.
            </seg>
            <seg n="5c98fced">
              Här har tidigare tagits upp det utspel som Hyresgästföreningen
              och Sabo gjorde för några veckor sedan. Det visade att man är
              beredd att jobba för att få en samsyn i de här frågorna. Fastighetsägarna
              i Sverige svarade ganska snabbt att de tror att huvuddragen i
              detta är någonting som de skulle kunna ställa upp på, och från
              statsrådet Odell hörde vi samma tongångar. Så det finns förutsättningar
              att nå en samsyn i de här frågorna.
            </seg>
            <seg n="f0218497">
              Det som nu tas upp så tydligt är att de kommunala allmännyttiga
              bolagen ska drivas enligt affärsmässiga principer och att den
              hyresnormerande rollen tas bort. Nu vill inte Johan Löfstrand
              här ge besked om var Socialdemokraterna står i frågan. Men i de
              motioner som finns talar man faktiskt om en självkostnadsprincip.
              Det finns även motioner, som vi inte behandlar nu utan i nästa
              betänkande, där man pratar om att behålla den hyresnormerande
              rollen. Jag tycker nog att det vore på sin plats, även om Johan
              Löfstrand säger att det är regeringen som ska lägga fram det första
              förslaget, att man kunde ge en liten hint om hur man tänker i
              de här frågorna.
            </seg>
            <seg n="e669e0a4">
              I början av reservationen som den samlade oppositionen har skrivit
              i det här ämnet poängteras de motsättningar som finns, men i slutet
              av reservationen tolkar i alla fall jag det som att det finns
              förutsättningar för att nå samsyn i de här frågorna, så jag tycker
              inte att vi ska odla meningsskiljaktigheterna för mycket. Men,
              som sagt, Johan Löfstrand kanske är beredd att svara mer preciserat
              på vår fråga.
            </seg>
            <seg n="36079c01">
              Herr talman! Jag ska säga några ord om målet för bostadsbyggandet.
              Det som med all önskvärd tydlighet har framgått är att målet för
              alliansregeringen och allianspartierna i riksdagen är att skapa
              förutsättningar för en bostadsmarknad där efterfrågan på produktion
              möts med så lite statlig styrning som möjligt och att den enskilde
              bostadskonsumentens val står i centrum. Det är på något vis här
              som det finns något slags ideologisk skillnad. Jag vet inte hur
              djup den är, men man kan i alla fall skönja den här i debatten.
              Johan Löfstrand sade förut att man inte kan lämna byggandet till
              marknaden, till exempel. Det går inte att tolka på annat sätt
              än att man förordar en statlig styrning av ganska stora mått.
            </seg>
            <seg n="53e2231b">
              När det gäller målet för bostadsbyggandet är Vänsterpartiet i
              reservationerna ensamt om att ha ett absolut tal för målet för
              bostadsbyggande. Nu sade Johan Löfstrand något annat. Även om
              Socialdemokraterna i sin reservation har skrivit att det inte
              är meningsfullt med ett sådant absolut tal, uppfattar jag det
              nästan som att det Johan sade här var lite grann motsatsen. Icke
              förty kan man i reservationen skönja att det är nya produktionsstöd
              som förordas, och det är lite oroväckande.
            </seg>
            <seg n="bb142c10">
              Jag vill lyfta fram den problematik kring byggsektorn som utskottet
              tar upp. Utredningen från december 2002, Skärpning gubbar! , har
              lyft fram problematiken med byggfel, bristande konkurrens och
              ökade byggkostnader. När man läser Statskontorets uppföljning,
              som kom i år och som det har talats om här tidigare, kan man konstatera
              att det egentligen inte hänt så mycket, utan nästan hela förändringspotentialen
              finns kvar. Då är det naturligtvis det man ska fokusera på och
              inte återigen föra in diskussionen på subventioner. Det har ju
              tidigare visat sig att byggsubventioner inte har varit lösningen
              på problemet. Vi pratar mycket här om vilka år det har byggts
              och inte, och även under 2000-talets början byggdes det för lite.
              Det var egentligen ännu märkligare att bostadsbristen under högkonjunktur
              ökade i kommun efter kommun.
            </seg>
            <seg n="29cc7187">
              Johan Löfstrand lyfte fram löftet som har funnits i socialdemokratiska
              budgetmotioner om 15 miljarder. Det skulle vara intressant att
              höra hur förankrat det är hos kommuner och näringsliv, som ska
              vara med och betala två tredjedelar av detta. Det har funnits
              några hundra miljoner i budgetförslaget hittills, men vi har inte
              fått redovisat någonstans hur kommuner och näringsliv har sagt
              att de ska medverka till dessa 15 miljarder. Det är ju en enorm
              summa pengar.
            </seg>
          </u>
          <note type="speaker" n="f9b0e32c">
            Anf. 65 JOHAN LÖFSTRAND (s) replik:
          </note>
          <u who="johan_lofstrand_5b1d8e" xml:id="i-9e7558be44a06685-1" n="139fa068">
            <seg n="c77bcc14">
              Herr talman! Jag vill börja med att säga att jag väntar med spänning
              på den nya propositionen om plan- och byggfrågor. Det ska bli
              spännande att se den, och jag hoppas att vi kan komma överens
              på det området.
            </seg>
            <seg n="d988ff08">
              Min andra reflexion innan jag kommer till min fråga är att bortsett
              från propositionen om plan- och bygglagen, som Lars Tysklind nämnde,
              tror jag inte att han pratade en enda gång om vad den borgerliga
              regeringen vill göra. Bortsett från propositionen om plan- och
              bygglagen handlade det nog bara om vad Socialdemokraterna hade
              gjort eller vad Socialdemokraterna skulle göra. Det vore lite
              spännande att få höra lite grann om vad den borgerliga regeringen
              ska göra, för några sådana förslag hörde jag inte.
            </seg>
            <seg n="7887bb5e">
              Ett förslag som den borgerliga regeringen har lagt fram och som
              rör det här området lite grann är förslaget till ROT-avdrag. Min
              fundering är: När man nu har lagt fram ett förslag om ett ROT-avdrag,
              som jag har förstått går ut på att man vill skapa nya arbetstillfällen
              det är åtminstone ett delmål med det hela varför har man då inriktat
              det på att i stort sett gälla bara dem som äger sitt boende? Hade
              det inte varit bättre att skapa ett ROT-avdrag som hade kunnat
              ge upprustning och arbetstillfällen också inom andra områden?
              Varför hade man inte kunnat ha ett ROT-avdrag som till exempel
              hade gjort det möjligt för kommunerna att rusta upp skolor, för
              hyresgäster eller för fastighetsägare att rusta upp sina flerbostadshus?
              Varför var man tvungen att rikta ROT-avdraget enbart till dem
              med egnahem om det nu bara var den arbetsmarknadspolitiska effekten
              som man ville uppnå? Det är en fråga som jag gärna skulle vilja
              ha svar på.
            </seg>
          </u>
          <note type="speaker" n="4e608cb8">
            Anf. 66 LARS TYSKLIND (fp) replik:
          </note>
          <u who="lars_tysklind_52dd95" xml:id="i-99bae88c93e3491c-0" n="a45b2f23">
            <seg n="63807e9f">
              Herr talman! Jag kanske uttryckte mig lite luddigt. Det kommer
              ett förslag, men precis som Ewa Thalén Finné sade får vi ha lite
              tålamod i den frågan. Det som vi förhoppningsvis kan få en stor
              samsyn om är reformeringen av hyressättningssystemet.
            </seg>
            <seg n="63adc1e5">
              Jag är naturligtvis också intresserad av att få svar på de frågor
              som jag ställde från talarstolen, men Johan Löfstrand kanske kan
              besvara dem i nästa replik, om han känner för det.
            </seg>
            <seg n="a1c46cf8">
              ROT-avdraget har tillkommit i detta läge, och det finns arbetsmarknadspolitiska
              inslag i det. Men det är icke tidsbegränsat. Det är alltså ett
              permanent beslut.
            </seg>
            <seg n="4417b006">
              Inriktningen har varit att även komma bort från svartarbete.
              Det är en av de absolut tyngsta posterna i förslaget. ROT-avdraget
              riktar sig till småhusägarna. De har att ta ansvar för sina fastigheter.
              Det har naturligtvis även fastighetsägare som äger hyresfastigheter.
              Jag utgår från att det inte är hyresgästen själv som ska ha avdraget,
              utan i det förslag som Johan Löfstrand här talar om handlar det
              om ytterligare bidrag till de fastighetsbolag som ska sköta sina
              flerbostadshus.
            </seg>
            <seg n="7bd7720b">
              Det går inte att jämföra detta. De ROT-avdrag som det nu har
              beslutats om riktar sig till enskilda människor. Ett av de stora
              syftena är att motverka svartarbete. Sedan kommer väl de liksom
              hushållsnära tjänster och sådant att skapa nya arbetstillfällen
              också.
            </seg>
          </u>
          <note type="speaker" n="29264598">
            Anf. 67 JOHAN LÖFSTRAND (s) replik:
          </note>
          <u who="johan_lofstrand_5b1d8e" xml:id="i-9e7558be44a06685-2" n="139fa068">
            <seg n="4e297433">
              Herr talman! Jag har tittat på min kollega, och jag väntar lite
              grann med att svara på frågan om hyressättningssystemet. Den frågan
              kommer säkert att dyka upp i nästa debatt, då ni har massor med
              talartid för att debattera den.
            </seg>
            <seg n="b0ca091b">
              Ska jag tolka Lars Tysklinds svar som att den borgerliga regeringen
              tycker att det är okej att införa bostads- och ombyggnadssubventioner
              för dem med egnahem? Är det okej för den borgerliga regeringen
              att införa subventioner vid byggandet av äldrebostäder? Men det
              är tydligen inte okej att subventionera upprustandet av skolor
              eller av miljonprogramsområden.
            </seg>
            <seg n="03243cbd">
              Jag förstår inte logiken i det här. Om man nu ska se till marknaden
              och marknadslösningarna, hur kan man då säga att det är okej att
              subventionera egnahem och okej att subventionera byggandet av
              äldrebostäder men inte okej att subventionera eller stimulera
              renoveringen av miljonprogramsområdena? Jag får inte den logiken
              att gå ihop.
            </seg>
          </u>
          <note type="speaker" n="ac935fa6">
            Anf. 68 LARS TYSKLIND (fp) replik:
          </note>
          <u who="lars_tysklind_52dd95" xml:id="i-99bae88c93e3491c-1" n="a45b2f23">
            <seg n="059afcb2">
              Herr talman! När vi pratar om subventionerna av äldrebostäder
              är det en speciell historia. Det är ju specialbostäder och ett
              kategoriboende, så jag tycker inte att det är jämförbart. Det
              är liksom lite vid sidan om den ordinarie bostadsmarknaden.
            </seg>
            <seg n="72db773a">
              Jag vill ta upp den tråd som Lennart Pettersson var inne på.
              I en bransch som har så stor förändringspotential vore det direkt
              kontraproduktivt att gå in med nya byggsubventioner. Även om vi
              nu har en lågkonjunktur måste ju kostnadsläget ned i den bransch
              som bygger.
            </seg>
            <seg n="3f4f9756">
              Det har inte hänt någonting i byggbranschen. Jag misstänker precis
              som Lennart Pettersson att mycket av det beror på att man i branschen
              vet att det förr eller senare kommer nya bidrag. Varför har det
              inte hänt någonting under perioden 20022009? Om man kan få bukt
              med de problem som finns med byggfel, bristande logistik och även
              bristande konkurrens i sammanhanget är det naturligtvis väldigt
              mycket större besparingar än vi någonsin kan subventionera bort.
            </seg>
            <seg n="54269c52">
              Det viktiga är att hålla fast vid strategin att vi ska få en
              fungerande bostadsmarknad där efterfrågan och utbud möts utan
              att staten hela tiden ska behöva hålla på och vara med och reglera
              marknaden.
            </seg>
          </u>
          <note type="speaker" n="944f5730">
            Anf. 69 JAN LINDHOLM (mp) replik:
          </note>
          <u who="jan_lindholm_8746bf" xml:id="i-1d1fd606258ccef9-2" n="12d44955">
            <seg n="8337e8ad">
              Herr talman! Från Miljöpartiets sida är vi måna om att det ska
              bli långsiktiga villkor. Om vi ska kunna få långsiktiga villkor
              för bostadsbyggandet och på bostadsmarknaden gäller det att vi
              kan nå någon form av samsyn. Jag hoppas att vi kan få ett regeringsskifte
              vid nästa val. Om det inte sker då kanske det sker senare, i ett
              kommande val. Jag tror därför att det är viktigt att vi har en
              bred förankring för de förslag vi fattar beslut om på det här
              området i riksdagen.
            </seg>
            <seg n="a88a41b0">
              Jag tycker att Lars Tysklind ger tydligt uttryck för att efterfråga
              en bred samsyn när det gäller hur bostadsmarknaden ska utvecklas
              och hyressättningssystemet ska förändras just för att vi ska undvika
              de problem som anmälan till EG-domstolen har föranlett.
            </seg>
            <seg n="bc40e9ec">
              Jag har lyssnat på Lars Tysklinds kolleger här, som tydligt har
              sagt att efterfrågan ska kunna möta utbudet och att villkoren
              ska vara sådana att de allmännyttiga bostadsbolagen ska ge en
              rimlig avkastning.
            </seg>
            <seg n="e0be1678">
              Ni kräver att vi ska tycka om någonting som vi inte har sett
              och som kommer så småningom. Jag försöker förstå vad det är. För
              att vi ska kunna förstå det och komma överens måste vi prata ett
              språk som vi båda förstår. Jag har försökt att få klarlagt vad
              man från regeringens sida menar med affärsmässighet, vad man menar
              med efterfrågan och så vidare.
            </seg>
            <seg n="b1638e85">
              Kan Lars Tysklind tala om hur stor avvikelse från självkostnadsprincipen
              man kan tänka sig? Hur stor avkastning kan det vara rimligt att
              de allmännyttiga bostadsbolagen levererar?
            </seg>
          </u>
          <note type="speaker" n="c4cc6187">
            Anf. 70 LARS TYSKLIND (fp) replik:
          </note>
          <u who="lars_tysklind_52dd95" xml:id="i-99bae88c93e3491c-2" n="a45b2f23">
            <seg n="d9346de0">
              Herr talman! Det kan bli lite hårklyveri när det gäller vad som
              är affärsmässigt. Affärsmässigheten inom en sådan bransch som
              hyresfastighetsbranschen är långsiktig. Ewa Thalén Finné nämnde
              ett av de företag som jobbar med detta Stena fastigheter. Det
              finns också andra privata företag som JM, och de allmännyttiga
              företagen. Deras affärsidé är långsiktig. De vill inte ha kortsiktiga
              vinster; då skulle de nog syssla med någonting annat.
            </seg>
            <seg n="96579422">
              Jag välkomnar Jan Lindholms syn på att det ska vara långsiktiga
              villkor och att vi kräver en samsyn och bred förankring i de här
              frågorna.
            </seg>
            <seg n="8460b64a">
              Detta att vi bara ska uppfylla EG-rätten är lite ensidigt, tycker
              jag. Det är inget självändamål. Det stora är att få en fungerande
              bostadsmarknad. Om vi får en sådan kommer det per automatik att
              vara förenligt med EG-rätten. Det hänger på den affärsmässiga
              principen.
            </seg>
            <seg n="90edc7be">
              Jan Lindholm diskuterar hur långt från självkostnadsprincipen
              vi kan gå. När Sabo och Hyresgästföreningen gick ut med sitt förslag
              kom det ett samlat pressmeddelande, om jag inte missminner mig,
              från samtliga oppositionspartier där man välkomnade förslaget
              och ställde sig bakom det. Man tyckte att det var ett positivt
              steg. Eftersom Miljöpartiet var med och tyckte att det var bra
              måste väl ändå partiet också ha tagit något slags ställning till
              vad man i det sammanhanget menar med affärsmässiga principer och
              att den hyresnormerande rollen ska tas bort.
            </seg>
            <seg n="d3a7d223">
              Exakt vad är affärsmässiga principer? Det är naturligtvis svårt
              att säga. Precis som Ewa Thalén Finné var inne på är det något
              man får se från fall till fall och från företag till företag.
              Men affärsmässighet är att man har en avkastning så att man kan
              säkra de investeringar man har att göra.
            </seg>
            <seg n="3b08db20">
              Det är märkligt att vi har ett så stort underhållsbehov. Det
              måste tyda på att det hela inte har varit affärsmässigt, för det
              har skett en kapitalförstöring.
            </seg>
          </u>
          <note type="speaker" n="7c03cae6">
            Anf. 71 JAN LINDHOLM (mp) replik:
          </note>
          <u who="jan_lindholm_8746bf" xml:id="i-1d1fd606258ccef9-3" n="12d44955">
            <seg n="0f3ee331">
              Herr talman! Jag noterar att Lars Tysklind anser att om de regelverk
              som vi genomför i Sverige är godkända av EG-domstolen är de per
              automatik affärsmässiga. Jag kan inte värdera vad ett sådant uttalande
              betyder.
            </seg>
            <seg n="32e597e0">
              I det pressmeddelande vi skickade ut i samband med att Sabo och
              Hyresgästföreningen lämnade in sitt förslag till regeringen var
              vi mycket noga med att tala om att vi inte tog ställning till
              förslaget som sådant. Vi ville se mer konkret vad det kan innehålla.
            </seg>
            <seg n="3aa4387d">
              Jag har nu frågat tre företrädare för allianspartierna och kan
              konstatera att jag inte har fått något svar. Vi vet alltså inte
              från oppositionens sida hur stora avsteg från självkostnadsprincipen
              som de allmännyttiga bostadsföretagen ska ägna sig åt. Vi vet
              inte vad de ska använda pengarna till. Vi vet inte om det är okej
              att de allmännyttiga bostadsbolagen subventionerar till exempel
              regionala eller kommunala flygplatser. Vi har inte fått något
              svar på det.
            </seg>
            <seg n="b2262c6f">
              Jag tycker att detta är knepigt. Vi behöver kunna komma framåt
              i en dialog, som ju en sådan här debatt är, där syftet ändå måste
              vara att vi på något sätt eftersom det protokollförs och är offentligt
              ska kunna känna att vi kan få ökad tillit till varandra. Så småningom
              bör vi kunna fatta ett beslut med bred majoritet. Då borde man
              kunna få någon form av grov ingaffling: Vad är ambitionen med
              att försöka få en bostadspolitik som gör att det blir möjligt
              för människor att bo något så när drägligt? Hur ska man se till
              att de som efterfrågar faktiskt kan möta det utbud som finns?
              Det är också en fråga som vi inte har fått något svar på här i
              dag.
            </seg>
          </u>
          <note type="speaker" n="31478775">
            Anf. 72 LARS TYSKLIND (fp) replik:
          </note>
          <u who="lars_tysklind_52dd95" xml:id="i-99bae88c93e3491c-3" n="a45b2f23">
            <seg n="2400394a">
              Herr talman! Jag hoppas att vi alla kan bidra till en sådan bild.
              Om jag ska tolka Jan Lindholm rätt när det gäller uppgörelsen
              mellan Sabo och Hyresgästföreningen var man inte beredd att ta
              ställning till själva sakinnehållet. Men på något vis måste man
              ändå ha tagit ställning och varit beredd att diskutera att gå
              från självkostnadsprincipen till affärsmässiga principer, annars
              har man inte över huvud taget tagit ställning till någonting i
              det förslaget. Det måste ändå vara det som även Miljöpartiet har
              varit med och tagit ställning till. Man säger att man tycker att
              det är en positiv utveckling och att man kan vara beredd att gå
              från självkostnadsprincipen till affärsmässiga principer. Det
              var det jag menade förut. Är man beredd att göra det är det ett
              bidrag till en fungerande bostadsmarknad. Då kommer vi att uppfylla
              EG-rättens krav. Jan Lindholm beskrev det som om det vore tvärtom.
            </seg>
            <seg n="eb738734">
              Får vi en fungerande bostadsmarknad med allmännyttiga företag
              som drivs med affärsmässiga principer är problemet med EG-rätten
              borta. Det har ju varit kärnan i det hela.
            </seg>
            <seg n="e3d3146f">
              Jag upplever att beskeden från alliansen i den här debatten är
              betydligt tydligare än beskeden om vad oppositionen vill. Man
              avvaktar att regeringen ska lägga fram förslag. När vi tar upp
              uppgörelsen mellan Sabo och Hyresgästföreningen, som man har välkomnat,
              är man egentligen inte beredd att säga vare sig ja eller nej till
              den. Man tar inte ställning till den. Jag tycker att det pressmeddelande
              som kom då är lite märkligt.
            </seg>
            <seg n="9649afd8">
              Jag utgår ifrån att Fastighetsägarna Sverige och statsrådet Mats
              Odell de facto tyckte att det här var ett väldigt bra steg mot
              att kunna nå samsyn. Då måste man också vara beredd att lämna
              självkostnadsprincipen för affärsmässiga principer.
            </seg>
          </u>
          <note type="speaker" n="f129c325">
            Anf. 73 YVONNE ANDERSSON (kd):
          </note>
          <u who="yvonne_andersson_78c29c" xml:id="i-95192490006be9de-0" n="1a80c9f9">
            <seg n="074fafda">
              Herr talman! Först vill jag yrka bifall till förslaget i betänkandet
              och avslag på reservationerna.
            </seg>
            <seg n="fccbe378">
              Boendet är centralt för alla människor. Det utgör en plattform
              för den egna privata sfären och för det sociala och yrkesmässiga
              livet. Det är alldeles självklart att det är allas vår uppfattning
              och vilja att alla ska ha möjlighet att ha en bra bostad.
            </seg>
            <seg n="fe35c4a4">
              Det är också viktigt att det finns en valfrihet på bostadsmarknaden
              som möter människors olika behov och önskemål om hur de vill bo.
              Det är också viktigt att möta de olika behov som finns beroende
              på var i livet vi befinner oss.
            </seg>
            <seg n="4ae3e782">
              Alliansregeringens målsättning är att skapa långsiktiga och stabila
              villkor för ägande och byggande av bostäder så att det är möjligt
              att söka den bostad som motsvarar de behov som finns när människor
              kommer i olika situation i livet. Detta innebär att vi inte vill
              ha snedvridande subventioner och detaljregleringar. Dem har vi
              avskaffat. Vi menar att andra rimliga villkor förbättrar möjligheterna
              för bostadsbyggande oavsett upplåtelseform och ägarkategori.
            </seg>
            <seg n="9863beda">
              I dag byggs det alldeles för få bostäder det har vi varit inne
              på men det byggs. I Linköping har det under de första fyra månaderna
              byggts precis lika mycket som under alla tidigare år med hyfsat
              bostadsbyggande. Vi hade några dåliga år i slutet av 90-talet,
              och det hade man på många ställen. Men i år fungerar det bra.
              Det gäller både hyresrätter och bostadsrätter, kan jag berätta.
            </seg>
            <seg n="ebf25cb7">
              Den pågående ekonomiska krisen förklarar att det finns en rad
              problem på många olika ställen och på bostadsmarknaden. Byggbranschen
              är en särskilt utsatt sektor då den karakteriseras av långsiktiga
              investeringar. Byggbolagen vill inte riskera att försätta sig
              en situation där de nyproducerade lägenheterna står tomma. Krisen
              påverkar arbetsmarknaden, och många har blivit varslade. Det här
              leder till att människor skjuter upp att investera i och byta
              bostäder. Det får naturligtvis konsekvenser.
            </seg>
            <seg n="8f812835">
              Herr talman! I betänkandet avstyrker vi motioner om bland annat
              behovet av fler hyreslägenheter, men det är en viktig fråga. Alliansregeringen
              ser hyresrätten som en central upplåtelseform för en flexibel
              bostadsmarknad. Tidigare regeringar har faktiskt blundat för de
              problem som hyresrätten står inför. De har varit ovilliga att
              genomföra förändringar som krävts för att upprätthålla goda villkor
              för hyresrätten. I stället för att åtgärda det har man sysslat
              med kostnadsdrivande subventioner, och det vet vi i dag. Konsekvenserna
              har blivit att hyresrättens ställning har försvagats. Det försöker
              vi nu åtgärda. Vi vill förstärka hyresrätten. Vi vill att det
              ska vara attraktivt att investera i hyresrätter. Därför krävs
              nya gynnsamma villkor för att bygga, äga och förvalta hyresbostäder.
            </seg>
            <seg n="8e59b845">
              Problemet i Sverige är att vi har en mycket lägre bostadsproduktion
              än våra grannländer. Vi kan jämföra med Danmark och Norge. De
              har en befolkning som är ungefär hälften så stor som Sveriges.
              De bygger dubbelt så mycket som vi gör. I Sverige bygger vi bostäder
              för ungefär 6 procent av bruttonationalprodukten. I Finland gör
              man det för 12 procent. Detta är ett problem. Varför är det på
              det här sättet?
            </seg>
            <seg n="36f4f807">
              De problem som vi ser på bostadsmarknaden i dag har skapats tidigare.
              De här problemen är inte skapade de senaste två åren. De omfattande
              regleringarna och stöden inom den svenska bostadssektorn som Socialdemokraterna
              införde har, bland annat enligt en undersökning från Eurostat,
              skapat världens mest komplexa och statsstyrda bostadsmarknad.
              Byggpriserna 2005 var de högsta i Europa. De låg 55 procent över
              EU-genomsnittet. Man kan inte tolka det på något annat sätt än
              att det berodde på kostnadsdrivande subventioner, låga importnivåer
              och omfattande regleringar.
            </seg>
            <seg n="bd5d5a2d">
              Dessutom ansågs den svenska bostadsmarknadsmodellen ha lett till
              ett system där de som redan är inne på marknaden gynnas på bekostnad
              av dem som står utanför. Det har lett till långa bostadsköer och
              en omfattande svarthandel.
            </seg>
            <seg n="81c036ae">
              Slutligen konstaterade man i utredningen att då bostadshyrorna
              inte har stigit i takt med att efterfrågan har stigit samtidigt
              som priserna på egnahem och bostadsrätter har gått upp har investeringarna
              i nya hyresbostäder generellt sett blivit olönsamma.
            </seg>
            <seg n="e0a489c6">
              Herr talman! Jag tror att det är viktigt att vi nu skapar goda
              förutsättningar så att byggföretagen har spaden i jorden när det
              vänder och kan se till att det byggs nya bostäder, inte minst
              hyresrätter. Jag tror faktiskt att utvecklingen gynnar hyresrätten
              såtillvida att många nu är rädda för att köpa bostäder. De vill
              hellre hyra. Det gör att byggen som är projekterade som bostadsrätter
              projekteras om till hyresrätter.
            </seg>
            <seg n="414a1347">
              Tillsammans med hyresgäströrelsen, Sveriges Kommuner och Landsting,
              Sabo och Fastighetsägarna försöker vi nu forma nya spelregler
              som ska göra det mer attraktivt att långsiktigt investera i hyresrätter.
              Det är det viktiga.
            </seg>
            <seg n="33f8faf9">
              Den svartmålning som görs av vissa i oppositionen, inte minst
              Miljöpartiet, förvånar mig. När man talar om en högerledd moderatregering
              som saknar bostadspolitik uppfattar jag det så att man inte har
              förstått någonting i sammanhanget.
            </seg>
            <seg n="971a7164">
              För det första är vi fyra allianspartier som jobbar tillsammans.
              Det tror jag i och för sig att oppositionen kan vara avundsjuk
              på. Det måste vara jobbigt att inte ha nått över den gränsen så
              att man kan samarbeta på ett effektivt sätt.
            </seg>
            <seg n="6f7e80c6">
              För det andra har vi en bostadsminister, Mats Odell, som har
              gjort allt för att vi ska komma till rätta med de problem som
              Sverige står inför både när det gäller ungas och äldres bostadssituation
              och när det gäller att få ett utbud som motsvarar behoven. Den
              svartmålning som finns får närmast stå för hur man har ställt
              till det i tidigare regeringar.
            </seg>
            <seg n="fa3b1332">
              Med detta, herr talman, tackar jag för ordet.
            </seg>
          </u>
          <note type="speaker" n="f06636d0">
            Anf. 74 JAN LINDHOLM (mp):
          </note>
          <u who="jan_lindholm_8746bf" xml:id="i-1d1fd606258ccef9-4" n="12d44955">
            <seg n="e5dca752">
              Herr talman! Eftersom replikskiftet med Lars Tysklind tog slut
              vill jag bara säga att Lars Tysklind ju efterfrågar att vi ska
              ha en debatt om hur stora avvikelser vi kan tänka oss när det
              gäller till exempel självkostnadsprincipen och andra frågor för
              att få en fungerande marknad. Jag har med tre av företrädarna
              för oppositionen försökt att föra just den debatten som ni efterfrågar
              här, men ingen vill föra den debatten. Det tycker jag är tråkigt.
              Hur ska vi kunna komma närmare varandra och hitta en lösning om
              ni inte kan debattera de frågorna? Det tycker jag är synd.
            </seg>
            <seg n="50e7328e">
              Sedan måste jag säga, Yvonne Andersson, att jag inte har sett
              att den så kallade bostadsministern har fungerat som bostadsminister.
              Jag tycker att det är ett lite märkligt exempel med Finland och
              Norge. De hade inte möjlighet att bygga miljonprogram på 60- och
              70-talet, för de hade inte de pengarna. De bygger i dag det de
              inte kunde bygga då. Vi befinner oss som olika länder i olika
              ekonomiska utvecklingsfaser. Sådana där jämförelser haltar faktiskt
              väldigt.
            </seg>
            <seg n="efe43285">
              Jag skulle vilja att ni från majoritetens sida berättade om det
              är okej att använda överskotten i de kommunala fastighetsbolagen
              till att finansiera exempelvis flygplatser. Hur stora utdelningar
              och avkastningar kan ni acceptera inom ramen för uppfyllandet
              av kraven från EG som vi tror är så svåra?
            </seg>
            <seg n="d1302978">
              Jag skulle vilja att ni vågade föra en debatt om vilken bostadsstandard
              vi ska ha när ni hävdar att de som efterfrågar bostäder ska kunna
              möta utbudet. Vad innebär det konkret för dem som ska bo i Sverige
              i framtiden? Den debatten tycker jag att vi ska föra. Annars kan
              vi inte komma överens, tror jag. Vi måste ju veta vad innehållet
              är i de ord som vi använder.
            </seg>
          </u>
          <note type="speaker" n="8adc431c">
            Anf. 75 LENNART PETTERSSON (c) replik:
          </note>
          <u who="lennart_pettersson_9f009e" xml:id="i-575c0a3a7161c722-3" n="ab1e6c07">
            <seg n="084bdbc0">
              Herr talman! Jag vill bara klargöra min personliga uppfattning.
              För mig är det inte okej att bostadsbolag går in och finansierar
              flygplatser. Men om nu Halmstads kommuns bostadsbolag gör detta
              och det ryms inom den kommunala kompetensen och de regler som
              finns för deras bostadsbolag är det deras beslut. Jag kan bara
              vädja till Jan Lindholm: Vänd dig till dem och fråga varför de
              har gjort på detta sätt just i Halmstad!
            </seg>
            <seg n="b28e0c9f">
              Min personliga uppfattning är att det är synnerligen olämpligt.
            </seg>
          </u>
          <note type="speaker" n="2006b380">
            Anf. 76 JAN LINDHOLM (mp) replik:
          </note>
          <u who="jan_lindholm_8746bf" xml:id="i-1d1fd606258ccef9-5" n="12d44955">
            <seg n="3aeed623">
              Herr talman! Det var ju positivt att få höra en personlig uppfattning
              i frågan! Men vi är ändå här i Sveriges riksdag för att stifta
              lagar. Om vi ska förändra villkoren för bostadsmarknaden tycker
              jag i alla fall att det är väsentligt att veta vad resultatet
              blir. Vi har i dag ändå någon sorts grund för allmännyttan även
              om det debatteras mycket vad självkostnadsprincipen egentligen
              innebär och hur mycket som ryms inom den.
            </seg>
            <seg n="6b0235e4">
              Visst, det som sker i Halmstad ryms kanske inom självkostnadsprincipen,
              men jag vill att vi ska kunna tala om för våra väljare vad vi
              står för. Jag vill inte hoppa på ett förslag från regeringen eller
              från Hyresgästföreningen eller så som kanske innebär att 5 procent
              av hyresintäkterna kommer att gå till en massa andra saker än
              till boendet som de här hyresgästerna har.
            </seg>
            <seg n="b5e7eebc">
              Jag tycker inte att det räcker med bara en uppfattning om att
              det här är en kommunal angelägenhet, utan jag vill ha regler som
              gör att allmännyttan inte får användas hur som helst. Där har
              vi kanske olika åsikter om hur långt det kommunala självstyret
              ska gå, men för mig är det väsentligt att vi från riksdagens sida
              har ett regelverk som inte släpper det här fritt att användas
              hur som helst.
            </seg>
            <seg n="b4365ffb">
              Jag vill värna hyresgästerna, och jag tror att det är viktigt
              om vi ska kunna undvika att få någon form av social housing i
              Sverige att våra kommunala fastighetsbolag, allmännyttan, inom
              sin verksamhet kan ha utrymme att erbjuda bostäder för människor
              som inte har de högsta inkomsterna utan som faktiskt har större
              behov av det som Lennart Pettersson kallade för tak över huvudet.
              Jag skulle vilja veta vad tak över huvudet innebär. Är det grundnormen
              för Centerpartiets bostadspolitik?
            </seg>
          </u>
          <note type="speaker" n="8d885d8a">
            Anf. 77 LENNART PETTERSSON (c) replik:
          </note>
          <u who="lennart_pettersson_9f009e" xml:id="i-575c0a3a7161c722-4" n="ab1e6c07">
            <seg n="b7321238">
              Herr talman! Jag börjar med att säga att ekonomi inte är någon
              absolut vetenskap, utan det är fråga om teorier där man kan ha
              olika uppfattningar i motsats till mycket annat inom forskningsvärlden.
              Därav vill jag komma fram till detta med affärsmässighet. Jan
              Lindholm kan fråga tusen personer och få tusen svar på vad som
              är affärsmässighet. Det kan vara ett avkastningskrav i procent,
              och sedan kan man lägga till utdelning på det. Man kan ha avkastningskrav
              utan att ha utdelningskrav. Vilket tidsperspektiv pratar vi om?
              Det kan vara ett långsiktigt perspektiv på 2030 år i affärsmässigheten,
              men det kan också vara tre veckor eller tre månader. Det får man
              ta från fall till fall. Det kan vara ändamål med verksamheterna.
            </seg>
            <seg n="add202f2">
              Det har diskuterats om det är affärsmässigt att till exempel
              ett kommunalt bostadsbolag går in och gör insatser för ungdomarna
              i samhället. Det kan man ha olika uppfattningar om. För mig är
              det självklart att det ska vara okej att göra detta, likaväl som
              det ska vara okej för ett kommunalt bostadsbolag att sponsra en
              idrottsförening. Om detta sammantaget innebär att man minskar
              förstörelsen och klottret för de här bostadsbolagen finns där
              en ekonomisk vinst också utöver den sociala vinsten.
            </seg>
            <seg n="1fb6a6cb">
              Jag menar att vi från riksdagens sida inte kan gå in och forma
              mål och riktlinjer för detta på ett sådant sätt att bostadsbolagen
              inte kan hantera det utifrån sin speciella situation. Därför blir
              det så, Jan Lindholm, att svaret inte kommer att vara unisont
              om man frågar flera människor, utan låt oss i stället ge företagen
              och kommunerna friheten att anpassa detta efter sina villkor och
              behov.
            </seg>
          </u>
          <note type="speaker" n="c282e1c3">
            Anf. 78 JAN LINDHOLM (mp) replik:
          </note>
          <u who="jan_lindholm_8746bf" xml:id="i-1d1fd606258ccef9-6" n="12d44955">
            <seg n="64eeeb2d">
              Herr talman! Jag förstår att jag får olika svar om jag frågar
              olika människor ute i samhället. Om jag frågar olika företagsledare
              får jag också olika svar. Men jag frågar ju regeringens företrädare
              och regeringsunderlaget här i riksdagen, och jag förväntar mig
              att åtminstone så småningom få en uppfattning om åsikten när det
              gäller de här frågorna från företrädarna för regeringsunderlaget
              i riksdagen.
            </seg>
            <seg n="b4f320ba">
              Jag tycker att det är tråkigt att vi inte kunde ha någon sakdiskussion
              om detta i dag, men jag hoppas att vi kommer att kunna ha det
              i framtiden. Jag menar att det måste finnas någon form av uppfattning
              från riksdagens sida om hur kommunalt helägda, allmännyttiga bolag
              ska få arbeta. Det kan inte vara helt fritt och öppet enligt aktiebolagslagen
              och fungera som vilket privat företag som helst. Då har vi avhänt
              oss vår möjlighet att driva någon form av social bostadspolitik.
            </seg>
            <seg n="1806955a">
              Vi måste ha ett regelverk som gör det möjligt för kommunerna
              att använda sig av de kommunala fastighetsbolagen för de syftena.
              Annars lämnar vi väldigt många människor därhän, och då blir det
              kanske bara ett tak över huvudet för dem.
            </seg>
          </u>
          <note n="024d0f4c">
            Överläggningen var härmed avslutad.
          </note>
          <note n="10589feb">
            10 § Hyresrätt och bostadsrätt m.m.
          </note>
          <note n="518cf8e5">
            Föredrogs
          </note>
          <note type="speaker" n="ad3195c5">
            Anf. 79 CHRISTINA OSKARSSON (s):
          </note>
          <u who="christina_oskarsson_878bdc" xml:id="i-84787796305923cb-1" n="2510e6e3">
            <seg n="606838ba">
              Herr talman! I dag ska vi debattera civilutskottets betänkande
              rörande frågor om hyresrätt och bostadsrätt.
            </seg>
            <seg n="b9c77d4a">
              Jag vill börja med att yrka bifall till reservationerna nr 2,
              8 och 11, men samtidigt vill jag också påpeka att vi naturligtvis
              står bakom alla våra övriga reservationer.
            </seg>
            <seg n="ef1ada6f">
              För snart ett år sedan skulle vi i kammaren ha en bred bostadspolitisk
              debatt om förslagen i utredningen om allmännyttans villkor. Då
              skulle bostadsminister Mats Odell vara med. Han hade sagt att
              om vi avstod från att ställa så många interpellationer i dessa
              viktiga frågor skulle han komma. Men några dagar innan debatten
              skulle vara lämnade han återbud, trots att vi hade hållit vår
              del av denna överenskommelse. Men han prioriterade annat i stället
              för att komma till riksdagen och debattera.
            </seg>
            <seg n="8434a4db">
              Nu är vi här igen för att debattera bostadsfrågor och hur hyressättningsfrågorna
              ska hanteras framöver. Jag ser ingen Mats Odell i kammaren i dag
              heller. Därför får man prata mycket om Mats Odell när man inte
              kan tala till honom. Men jag hoppas att han kommer att läsa det
              här protokollet i alla fall.
            </seg>
            <seg n="43da6339">
              Men sedan väcktes förhoppningar hos oss när Odells statssekreterare
              skulle komma till oss i civilutskottet och informerade om den
              Kochska utredningen och om hur hyrorna skulle sättas framöver.
              Men till vår stora besvikelse fick vi inga besked, mer än att
              beredning av ärendet pågår. Vi fick alltså inte det minsta information
              av intresse, vilket var väldigt märkligt.
            </seg>
            <seg n="c21d2e6e">
              Mats Odell har också sträckt ut sin hand för att få en blocköverskridande
              överenskommelse om bostadspolitiken. Det kan man tycka är behjärtansvärt.
              Men om vi ska greppa hans hand får faktiskt den borgerliga regeringen
              styra om sin politik och se till att det börjar byggas igen och
              att det byggs hyresrätter med rimliga hyror. För vi socialdemokrater,
              precis som flera av mina kamrater tidigare har sagt, vill ha en
              social bostadspolitik som är en del av den generella välfärdspolitiken.
            </seg>
            <seg n="6de4a086">
              Nu återkommer jag igen till vad Mats Odell har gjort och sagt.
              Han har varit på ett företagarseminarium med Livets ord och uttryckt
              att han vill bygga oss ur den ekonomiska krisen eftersom det är
              bostadsbrist i flertalet av landets kommuner och att efterfrågan
              på hyresrätter är stor och att det aldrig har varit billigare
              att bygga.
            </seg>
            <seg n="c5d8872c">
              Efter detta uttalande trodde väl alla att det skulle komma ett
              förslag i vårpropositionen om vilka satsningar som regeringen
              vill göra för att få i gång byggandet. Men, ack nej, återigen
              var det mycket snack och lite verkstad.
            </seg>
            <seg n="c8d62dec">
              Herr talman! Under tiden som den borgerliga regeringen bereder
              och bereder lever många hyresgäster i stor ovisshet om vad som
              ska hända med just deras hyra om den Kochska utredningens förslag
              går igenom med efterfrågestyrda hyror som kan komma att innebära
              kraftigt höjda hyror. Det finns uträkningar som säger att det
              ska handla om höjningar på mellan 50 och 150 procent i de tre
              storstadsregionerna och om höjningar på mellan 20 och 50 procent
              i de mellanstora städerna.
            </seg>
            <seg n="89b8ee66">
              Då kommer säkert någon att säga att det ska finnas ett skydd
              och att det blir höjningar med bara 5 procent varje år tills man
              har uppnått dessa hyror. Men räkna då på en hyra på 5 000 kronor.
              5 procent på det blir 250 spänn. Ska det vara sådana höjningar
              i all evinnerlighet kommer människor inte att ha råd att bo kvar.
              Om detta blir verklighet leder det till att storstädernas innerområden
              blir renodlade reservat för höginkomsttagare.
            </seg>
            <seg n="1ae4b779">
              I dag har hyresrätten i innerstäderna en ganska blandad befolkning,
              och det är bra. Men om efterfrågestyrda hyror går igenom finns
              det uträkningar som visar att mellan 50 000 och 70 000 hushåll
              med låga inkomster kommer att tvingas flytta från sina lägenheter
              som de har bott i länge bara för att de råkar bo i ett attraktivt
              läge där många vill bo. Vart ska de ta vägen med den bostadsbrist
              som vi har i dag?
            </seg>
            <seg n="1bbd3085">
              Nu har vi ett läge med en arbetslöshet som växer för varje dag
              och en a-kassa som ni som sitter här och som företräder den borgerliga
              regeringen har sänkt ersättningen från så att man kan få ut ungefär
              hälften av den inkomst man hade när man hade ett jobb. Sedan har
              ni också höjt avgiften. Det kommer att innebära att ännu fler
              kommer att tvingas avstå från att ha en försäkring när arbetslöshetens
              fula tryne visar sig. Hur ska de kunna betala dessa höga hyror?
              Vart de ska ta vägen skulle jag gärna vilja veta.
            </seg>
            <seg n="2a9e9746">
              Sverige har i dag den näst högsta arbetslösheten bland ungdomar.
              Om ungdomar ska kunna ta ett jobb där jobben finns måste det finnas
              en fungerande bostadsmarknad med neutrala villkor mellan upplåtelseformerna
              och en bostadsproduktion värd namnet. Det är en förutsättning
              för att folk ska kunna ta ett jobb eller påbörja en utbildning
              och för att rörligheten ska fungera.
            </seg>
            <seg n="f3b46059">
              Att ge lägesfaktorn en särskild vikt innebär, som jag tidigare
              nämnde, med nuvarande bostadsbrist att hyrorna kommer att pressas
              upp till orimliga höjder. Läget på en lägenhet är bara en av flera
              faktorer som ska vara avgörande för hyran. Storleken och standarden
              på lägenheten är väl så viktiga för hyressättningen.
            </seg>
            <seg n="9bbb38f5">
              En hyresgäst måste kunna känna sig trygg i sitt boende, och förändringar
              av hyran måste vara förutsägbara. Hyressättningssystemet måste
              innehålla regler som sätter en gräns för hur mycket hyrorna får
              höjas för att motverka ockerhyror och försäkra ett faktiskt besittningsskydd.
            </seg>
            <seg n="6fa2c73d">
              Utredningens förslag om att hyran ska få höjas med 5 procent
              varje år är bara utredningens förslag. Men vad vill regeringen?
            </seg>
            <seg n="d9b780c8">
              Ingen hyresgäst ska behöva flytta bara för att hyresvärden godtyckligt
              driver upp hyran, vilket kan bli fallet om dessa marknadshyror
              införs. Vi socialdemokrater säger bestämt nej till förslagen om
              marknadshyror som centerpartisterna Annie Johansson och Fredrick
              Federley har framfört i sin motion.
            </seg>
            <seg n="6ca9b313">
              Herr talman! Vi socialdemokrater vill uppmana regeringen Reinfeldt
              och bostadsminister Odell att en gång för alla slänga förslaget
              om marknadshyror i papperskorgen och i stället börja bedriva en
              bostadspolitik värd namnet så att människor kan känna sig lugna
              i sitt boende.
            </seg>
            <seg n="894a99fe">
              Vi ser positivt på det förslag om den framtida hyressättningen
              som Hyresgästföreningen och Sabo lagt på regeringens bord. Utan
              att gå händelserna i förväg kan vi ändå säga att deras förslag
              ligger någorlunda i linje med vår uppfattning. Men det är ingenting
              som säger att det blir gällande. Det finns ingen av er här som
              har uttryckt att det blir det. Ni säger bara att det är positivt
              att de har kommit överens. Men om regeringen tar till sig detta
              förslag och jobbar seriöst med detsamma är det en annan sak. Mats
              Odell och utskottsmajoriteten säger att de är positiva till förslaget
              men att det finns delar i förslaget som behöver analyseras.
            </seg>
            <seg n="6ff839d5">
              Konkurrensverket har också lämnat ett förslag som ska jobbas
              in i det kommande förslaget. De förslag som de har lämnat är inga
              förslag som vi kan ställa upp på.
            </seg>
            <seg n="7af30e4d">
              Fastighetsägarna har inte, enligt vad jag har läst mig till,
              sagt ja till detta, utan de har lagt in passusar i detta förslag
              om att olika områden ska ses över. Det skulle därför vara roligt
              att veta vad ni tycker. Ni har inte sagt mer än att ni är positiva.
            </seg>
            <seg n="e857e2f3">
              Nu undrar jag hur länge det kommer att dröja innan landets hyresgäster
              får ett besked om bostadsministern tänker genomföra detta förslag
              eller om han tänker hålla fast vid marknadshyrorna.
            </seg>
            <seg n="f1d25c93">
              Jag vill också passa på att påpeka hyressättningens viktiga kopplingar
              till de ekonomiska förutsättningar som gäller för hyresrätten.
              Alla är vi överens om att vi vill värna hyresrätten, åtminstone
              när frågan debatteras här i riksdagen. Men regeringen har försämrat
              förutsättningarna för hyresrätten rejält för att kunna strö pengar
              över villaägarna i Djursholm, Örgryte och Limhamn. Är det att
              värna hyresrätten?
            </seg>
            <seg n="98c48341">
              Privata hyresvärdar med inriktning just på hyresrätter slutade
              bygga hyreslägenheter eftersom de nybyggda hyresrätterna inte
              längre kunde konkurrera med nybyggda bostadsrätter.
            </seg>
            <seg n="f43e00cc">
              Om den borgerliga regeringen verkligen menar allvar med att värna
              hyresrätten måste det skapas neutralitet mellan boendeformerna,
              annars kommer människor inte att ha råd att bo i hyresrätterna.
            </seg>
            <seg n="f12fd378">
              Om Mats Odell och de som företräder den borgerliga regeringen
              inte lyssnar på oss socialdemokrater, lyssna då på Nils-Erik Emme,
              Christer Henriksson och Evert Olausson. De är ordförande för tre
              småländska bostadsbolag och partikamrater med Mats Odell och Yvonne
              Andersson. De uttrycker sin oro för hyresrättens framtid. Dessutom
              har Lennart Pettersson från Centern också ställt sig i kön och
              vill ha neutralitet mellan boendeformerna.
            </seg>
            <seg n="2eabb256">
              Herr talman! Den borgerliga regeringen är inte enbart passiv
              när det gäller bostadsfrågor, för när det gäller att kunna hyra
              ut sin lägenhet i andra hand är regeringen väldigt aktiv. I slutet
              av förra året drev majoriteten igenom betydande förenklingar för
              andrahandsuthyrning trots att många remissinstanser var negativa.
              Det verkar som om de bestämt sig för att det är så de ska lösa
              den bostadsbrist som blir större för varje dag som går.
            </seg>
            <seg n="1e0525c0">
              Redan nu hyr många i andra hand till oskäliga hyror, och många
              tvingas stå med mössan i hand för att få någonstans att bo. Det
              drabbar särskilt ungdomar. Vi anser att det måste vara rimliga
              hyror även när man hyr i andra hand. Även i den boendeformen behövs
              det trygghet.
            </seg>
            <seg n="881aad03">
              Herr talman! När många i Sverige mister halva sin lön och arbetslösheten
              sticker upp sitt fula tryne drabbas människor hårt, så hårt att
              de till och med kan bli tvungna att lämna sin bostad. Enligt uppgift
              är 502 barn inblandade i dessa svåra processer med allt vad det
              innebär. Vart ska de människorna ta vägen? Den största bristen
              med dagens reglering vad gäller vräkning är att den inte ger någon
              tydlig vägledning beträffande den berörde och dennes familjs rättigheter.
              Med tanke på de fruktansvärda konsekvenser som ett vräkningsförfarande
              får måste den bristen rättas till.
            </seg>
            <seg n="afcbf8f3">
              Det arbete som nu pågår måste skyndas på så att en översyn av
              utsökningsbalken snarast kommer till stånd, precis som Utredningen
              om vräkning och hemlöshet bland barnfamiljer har föreslagit. Dessutom
              krävs en genomgripande översyn av hur olika myndigheter hanterar
              dessa svåra frågor. Människorna i denna svåra situation måste
              få allt stöd och all hjälp.
            </seg>
            <seg n="964f864a">
              Herr talman! Jag vet att min talartid egentligen är slut, men
              jag hoppas ändå få säga några ord om kooperativ hyresrätt. Det
              är en boendeform som vi gärna vill lyfta fram, men den är tyvärr
              inte särskilt känd bland allmänheten. Därför kan inte hyresgäster
              som ställs inför utförsäljnings- och ombildningssituationer överväga
              den boendeformen som ett alternativ.
            </seg>
            <seg n="2764aafb">
              För många äldre personer som bor i villa men som vill flytta
              till en lägenhet i samma kommun är kooperativ hyresrätt ett mycket
              bra alternativ. Genom att sälja sin villa kan de betala insatsen,
              som ofta är låg, och få ett bekvämt boende på äldre dagar. Därmed
              kommer flyttkedjorna i gång; andra kan flytta in i deras tidigare
              bostäder. Det är det som behövs för att man ska kunna ta ett jobb.
            </seg>
            <seg n="20c2533d">
              Kooperativ hyresrätt är ett spekulationsfritt boende som många
              människor väljer framför den öppna boendemarknaden där man tävlar
              om vem som betalar mest. Vi anser att Boverket måste få i uppdrag
              att sprida informationen om kooperativ hyresrätt.
            </seg>
            <seg n="dc3fbaf3">
              Herr talman! Nu har jag inte hunnit ta upp alla frågor som jag
              skulle vilja diskutera eftersom tiden går fort, men jag återkommer
              i replikerna.
            </seg>
          </u>
          <note type="speaker" n="6f08abaa">
            Anf. 80 EGON FRID (v):
          </note>
          <u who="egon_frid_85d7bf" xml:id="i-bce96d093c6a9360-1" n="d7fe2dc3" next="i-00a1225b4732c3fd-1"/>
          <note n="01dfe327">
            Herr talman! I föregående betänkande debatterade vi bostadsförsörjningsfrågor,
            allmännyttan och dess villkor samt behovet av hyresrätter. Även
            detta betänkande, Hyresrätt och bostadsrätt m.m. , berör allmännyttans
            villkor och en social bostadspolitik men då utifrån lagen om allmännyttiga
            bostadsföretag och bestämmelserna i hyreslagen.
          </note>
          <u who="egon_frid_85d7bf" xml:id="i-00a1225b4732c3fd-1" n="d7fe2dc3" prev="i-bce96d093c6a9360-1">
            <seg n="4e754057">
              Inledningsvis vill jag säga att jag står bakom alla våra reservationer
              från Vänsterpartiet i detta betänkande men yrkar bifall till reservationerna
              1 och 6.
            </seg>
            <seg n="fffd329e">
              Vi ser mycket allvarligt på den borgerliga regeringens bostadspolitik.
              Redan hösten 2007 deklarerade regeringen en förändring av det
              bostadspolitiska målet. Förra riksdagsmajoritetens mål var att
              alla ska ges förutsättningar att leva i goda bostäder till rimliga
              kostnader. Den nuvarande högerregeringens mål är långsiktigt väl
              fungerande bostadsmarknader där konsumenternas efterfrågan möter
              ett utbud av bostäder som svarar mot behoven. Vi ser det som ett
              tecken i tiden. Marknaden blir både målet och lösningen på bostadspolitiska
              problem, vilket i sin tur innebär att regeringen och majoriteten
              i riksdagen inte bryr sig om människors verkliga behov.
            </seg>
            <seg n="e5056a22">
              Utredningen om allmännyttan, EU och hyrorna är en fortsättning
              på den av regeringen redan inslagna vägen. Nu vill regeringen
              ta steget fullt ut. Hyrorna ska höjas till dess att efterfrågan
              planar ut. Men vad betyder det egentligen? Det är bara ett annat
              ord för marknadshyror. Utredaren menar att höjda hyror kommer
              att leda till att bostadsköerna försvinner. Vart, frågar man sig,
              tar behoven vägen? Leder höjda hyror till att de 483 000 barn
              som i dag är trångbodda får mer plats att röra sig på? Leder det
              till att unga människor får bostäder, till att de som vill flytta
              till större eller mindre lägenheter, flytta isär eller ihop, skaffa
              barn, byta stad eller byta jobb får det lättare?
            </seg>
            <seg n="ce8c4568">
              Vi är många som redan reagerat negativt på regeringens och utredningens
              förslag och innehåll. När utredningen tillsattes ställde sig den
              tidigare majoriteten bestående av Socialdemokraterna, Vänsterpartiet
              och Miljöpartiet bakom att den skulle slå vakt om kärnan i den
              svenska bostadspolitiken och se över utrymmet för att inom EU-medlemskapets
              ramar bedriva en nationell bostadspolitik.
            </seg>
            <seg n="45a869d8">
              Sedan gav bostadsminister Mats Odell utredningen i uppdrag att
              anpassa svenska bostadslagar till EG-rätten: Utredaren skall lägga
              de lagförslag som krävs för att den del av svensk lagstiftning
              som berör bostadssektorn skall bli förenlig med EG-rätten. Men
              det finns inget förbud mot dagens kommunala bostadsföretag i EG-rätten.
              Utrymmet för svensk bostadspolitik är i högsta grad en tolkningsfråga.
              Avgörande är vad den svenska regeringen faktiskt vill.
            </seg>
            <seg n="f93f4205">
              Avgörande är fortfarande vad regeringen vill. När kommer det
              en proposition från regeringen som säkerställer kärnan i den svenska
              bostadspolitiken med en stark allmännytta utan vinstintresse,
              en social bostadspolitik? När kommer propositionen som säkerställer
              den svenska hyresförhandlingsmodellen baserad på ett hyrestak
              som bygger på allmännyttans hyresnormerande roll? När kommer propositionen
              som säkerställer tryggheten för hyresgäster med ett starkt besittningsskydd
              och med rimliga hyror som bygger på bruksvärdet och en långsiktig
              självkostnadsprincip?
            </seg>
            <seg n="b8f4350e">
              Bostadsminister Mats Odells andra stora nya uppdrag till utredningen
              var att komma med förslag som syftar till en väl fungerande hyresmarknad
              och att avveckla dagens hyrestak. Men det finns enligt utredaren
              själv ingenting i EU:s regler som framtvingar förändringar av
              dagens bruksvärdessystem. Att utredaren ändå lägger fram förslag
              om marknadshyror är en följd av högerregeringens egna direktiv.
            </seg>
            <seg n="152bfba3">
              Utredningen föreslår införande av så kallad efterfrågestyrd hyra.
              I praktiken innebär det att hyrorna höjs i bostadsområden där
              det krävs flerårigt köande för att få en bostad medan hyrorna
              i bostadsområden med stora vakanser på sikt ska kunna bli lägre.
              Inflationen inräknad innebär det att hyreshöjningarna ska bli
              ca 5 procent årligen. På tio år kan det innebära en hyreshöjning
              på 62 procent, och enligt utredaren skulle det på lång sikt kunna
              innebära att människor får lämna sina hem för att de inte har
              råd att bo kvar. Kan regeringen ta ansvar för en bostadspolitik
              som tvingar hyresgäster att flytta från sina lägenheter? När kommer
              regeringen med en proposition som undanröjer frågan från EG-rätten
              och slår fast att bostadsfrågorna och hyresrätten är en nationell
              angelägenhet som ska utgå från den svenska hyresförhandlingsmodellen?
            </seg>
            <seg n="f827ade4">
              Utredaren föreslår också att allmännyttan i alla lägen ska vara
              tvungen att gå med vinst. Allmännyttan ska sträva efter den hyresnivå
              som ger bästa lönsamhet, och den får inte ägna sig åt äldrebostäder,
              upprustning av miljonprogram eller lekplatser om dessa inte bidrar
              till en bättre lönsamhet. Utredningen lägger fram förslag som
              till och med går långt utöver vad EU-rätten kräver. Denna syn
              på affärsmässighet ställer definitivt inte jag upp på.
            </seg>
            <seg n="9bd16084">
              Vänsterpartiet avvisar utredningens förslag. Vi kommer att utveckla
              våra argument ytterligare när regeringen lägger fram sin bostadspolitiska
              proposition. Vi vill driva en bostadspolitik där alla grupper
              har tillgång till bra boende med rimliga hyror och där segregationen
              minskar. Framtidens bostadspolitik löser vi inte genom att sälja
              ut allmännyttan, utan genom att utveckla den. Framtidens bostadspolitik
              löser vi inte genom marknadshyror eller efterfrågestyrda hyror,
              utan genom att slå vakt om en stark hyreslagstiftning med besittningsskydd,
              bruksvärdes- och självkostnadsprinciper och ett hyrestak som bygger
              på allmännyttans hyresnormerande roll.
            </seg>
            <seg n="19db61c6">
              Herr talman! I detta betänkande berörs förslag från våra motioner
              för att stärka hyresgästernas trygghet och rättigheter på bostadsmarknaden.
              De gäller bland annat överprövning av en hyresvärds skäl att neka
              kontrakt, som vi skriver om i reservation 1.
            </seg>
            <seg n="5cff7fdc">
              I den samhällsinformation som bland annat Kronofogdemyndigheten
              sprider brukar varnas för att en betalningsanmärkning kan leda
              till att man bland annat kan få svårt att få ett hyreskontrakt.
              Rätten till bostad är fastlagd i FN:s deklaration om de mänskliga
              rättigheterna och ingen människa ska behöva riskera att bli hemlös
              på grund av betalningsanmärkningar, i synnerhet om dessa inte
              är kopplade till en hyresskuld som bostadsbolaget har. Med denna
              motivering är det rimligt att verka för att allmännyttiga bostadsföretag
              förbjuds att neka människor hyreskontrakt på grund av betalningsanmärkningar
              om de inte är hänförliga till en hyresskuld som den sökande har
              till företaget. Det finns flera skäl till att ge en överprövningsrätt
              när en hyresgäst nekas kontrakt.
            </seg>
            <seg n="1bda02b6">
              Ett annan viktig fråga är andrahandshyresgästens rättigheter,
              trygghet, säkerställande av skälig hyra och besittningsskydd.
            </seg>
            <seg n="386d5e89">
              Jag anser att boende som hyr i andra hand behöver starkare rättigheter.
              I dag kan ingen andrahandshyresgäst göra något för att få bo kvar
              om förstahandshyresgästens rätt upphör. Det spelar ingen roll
              vad som ligger bakom. Förstahandshyresgästen kan ha avlidit eller
              vräkts på grund av obetalda hyror eller av något annat skäl. Hur
              länge andrahandshyresgästen haft lägenheten och hur skötsam han
              eller hon varit ges inte den minsta betydelse.
            </seg>
            <seg n="0e23bc08">
              Enligt lag ska hyresnämnden anse en hyra oskälig om den är påtagligt
              högre än vad hyran är i en jämförbar lägenhet hos ett kommunalt
              bostadsföretag. Bruksvärdesregeln gäller också för den som hyr
              i andra hand i förhållande till den som har förstahandskontraktet.
              För att frågan om oskälig hyra ska kunna prövas ordentligt krävs
              att andrahandshyresgästen ges ett besittningsskydd och fullt ut
              kan driva sina rättigheter.
            </seg>
            <seg n="ce0abb5b">
              Jag vill också nämna frågorna om vräkning och avhysning. Vräkningar
              sker ofta för skulder som är små i relation till kostnaderna för
              själva vräkningen och de negativa konsekvenser som enskilda och
              familjer drabbas av. Vi behöver ett starkare skydd för hyresgäster
              som riskerar att vräkas och avhysas. Vräkning och hemlöshet drabbar
              också barn. Detta är ett av de viktigaste skälen till en översyn
              av hyreslagstiftningens bestämmelser om vräkning och avhysning.
            </seg>
            <seg n="99e119a3">
              Herr talman! Avslutningsvis vill jag ta upp Socialdemokraternas
              reservation 13 som vi stöder. Ombildningsreglerna måste ses över.
              Detta har jag debatterat med justitieminister Beatrice Ask tidigare
              i en interpellationsdebatt. En översyn av reglerna för omröstningar
              och hur dessa resultat respekteras måste ske. Tryggheten för hyresgäster
              måste gå före en politisk ambition från regeringen att marknadsanpassa
              bostadsmarknaden.
            </seg>
          </u>
          <note type="speaker" n="75f8f411">
            Anf. 81 JAN LINDHOLM (mp):
          </note>
          <u who="jan_lindholm_8746bf" xml:id="i-aae9789e2a02935e-3" n="12d44955" next="i-9eaaa89633bb43af-3">
            <seg n="d17252de">
              Herr talman! För tids vinnande yrkar jag enbart bifall till reservation
              11 i betänkandet, även om Miljöpartiet naturligtvis står bakom
              också våra andra reservationer.
            </seg>
            <seg n="e681c79d">
              Det här betänkandet innehåller till skillnad från det föregående
              betänkandet CU32, Bostadsförsörjningsfrågor , som vi nyss har
              debatterat, ett stort antal rättsliga konfliktområden mellan dem
              som bor och dem som i någon form upplåter bostaden.
            </seg>
            <seg n="1a4291da">
              Några av de här frågorna ska jag ärligt säga att vi i Miljöpartiet
              inte har trängt in i tillräckligt djupt för att känna oss mogna
              att ta ställning. Precis som regeringssidan på några punkter kommenterar
              i betänkandet behöver vi också en fortsatt och grundligare beredning.
            </seg>
            <seg n="1599d2b7">
              I princip delar vi dock uppfattningen att de boendes besittningsskydd
              måste vara starkt. Men några av de konfliktsituationer som tas
              upp i betänkandet ifrågasätter också, menar vi, fastighetsägarens
              rätt på ett sätt som om en lösning hanteras på fel sätt kanske
              kan skapa större osäkerhet också för de boende.
            </seg>
            <seg n="b5790b68">
              Det är mycket möjligt att gällande regler på vissa områden behöver
              förändras. Men vi i Miljöpartiet är alltså i behov av en mer fullständig
              genomgång, kanske i form av en utredning kring parternas rättssäkerhet
              och rättsosäkerhet med till exempel väl genomarbetade konsekvensbeskrivningar,
              för att vara beredda att genomföra större principiella förändringar.
            </seg>
            <seg n="73c9b20d">
              I det anförande jag höll i den föregående debatten om civilutskottets
              betänkande om bostadsförsörjningsfrågor försökte jag ge en allmän
              bakgrund till Miljöpartiets syn på boendet och dess betydelse
              för såväl den allmänna välfärden i samhället som den enskildes
              möjligheter att bygga sin egen trygghet, sin individuella välfärd
              och även sin identitet.
            </seg>
            <seg n="f9278a43">
              Ett starkt besittningsskydd är naturligtvis en självklar förutsättning
              för en sådan grundsyn på boendet. Bostäder lämpar sig inte, som
              jag då påpekade, som handelsvaror eller spekulationsobjekt. Bostäder
              är till för att skapa höga bovärden för de boende, inget annat.
            </seg>
            <seg n="bc8cd0a3">
              Jag tänker inte ta så mycket av kammarens tid i anspråk den här
              gången för att behandla mer generella frågor, utan jag tänker
              hålla mig till den kooperativa hyresrätten.
            </seg>
            <seg n="df934d19">
              Den kooperativa boendeformen är knappast enhetlig till sitt slag.
              I första hand handlar det om en tanke och en vilja, om någon form
              av ökad gemenskap, om enkelhet, om öppenhet och samverkan. Sedan
              har de tankarna förverkligats genom historien på väldigt många
              olika sätt. Jag har själv under flera år bott i olika kooperativa
              boendeformer med olika grad av gemensamt ägande, förvaltande och
              nyttjande och olika typer av regler för ansvarsfördelning. I min
              hemkommun har ett projekt vid namn Tersen arbetats fram under
              många år. Det är ett mycket spännande och populärt kooperativt
              boende för 55-plussare. Man har där många nya idéer om hur man
              kan utveckla den kooperativa tanken på ålderns höst.
            </seg>
            <seg n="d74d3fcd">
              Min högst personliga uppfattning är att många av de sociala och
              psykiska problem som vi har i vårt samhälle i dag egentligen har
              sin grund i att vi i västvärlden har odlat en kultur enligt idén
              ensam är stark. Den individualismen passar väldigt bra i den konsumtionshysteriska
              epok som vi har avverkat under några årtionden. Kanske är det
              så att den globala ekonomiska krisen i kombination med klimatutmaningen
              är en form av signal om att den här överflödskonsumtionens tidevarv
              är över och att en återgång till någonting som mer kan liknas
              vid hushållning och gemensamma lösningar är nödvändigt.
            </seg>
            <seg n="a66d7f28">
              Men, herr talman, även om det nu skulle vara så att det inte
              är fallet, utan att vi med vår uppfinningsrikedom klarar oss ur
              den här situationen och åter kan sätta fart på köpfesten och prylvansinnet,
              menar jag att vi ändå skulle få väldigt mycket mer värde av vårt
              boende om kooperativa boendeformer fick ett större genomslag på
              bostadsmarknaden. Samhället kan, menar jag, göra stora vinster
              genom att med olika medel stödja en inriktning som innebär att
              olika former av kooperativt boende utvecklas.
            </seg>
            <seg n="966b31a1">
              Jag ser naturligtvis fram emot det arbete som bedrivs på Boverket
              och som används i betänkandet från majoritetens sida som en anledning
              att vänta. Jag hoppas naturligtvis att Boverkets arbete ska kunna
              lyfta fram den kooperativa hyresrätten som det spännande alternativ
              den är. Jag hoppas också att det kanske kan leda till en renässans
              för den stora mångfalden av kooperativa experiment och stimulera
              nyfikenheten och lustan hos dem som söker bostad. Den mångfalden
              tycker jag var mycket spännande och utvecklade boendet mycket.
            </seg>
            <seg n="0704bb25">
              Jag hoppas också att många kommuner i ökad uträckning ska våga
              överlämna ett större ansvar till de boende och på så vis också
              bidra till att stimulera ett mer kooperativt tänkande bland boendet
              även i allmännyttans mer traditionella bestånd av hyresrätter.
              Det finns några sådana mycket spännande boendeformer här i Helsingfors
              som jag känner till och som jag tycker också utvidgar boendets
              kvalitet väldigt mycket.
            </seg>
            <seg n="c7f54b48">
              I den stora utmaning som vi har framför oss att förvandla 1960-
              och 1970-talets stora bostadsbestånd till långsiktigt hållbara
              och klimatanpassade bostäder finns det enligt min mening verkligen
              ett stort utrymme för att se till de boendes medverkan i förvaltningen
              för att nå målen. Med de boendes medverkan kan man få till förändringar
              i hur man använder bostäderna på ett annat sätt.
            </seg>
            <seg n="b560966e">
              Jag menar att det tveklöst är så att olika former av kooperativa
              lösningar där de boende har en ökad möjlighet att påverka och
              styra också kan leda till beteendeförändringar i hur vi konsumerar
              vårt boende. Jag tror att det finns en väldig potential där som
              kanske kan vara kraftfullare än det som vi kan åstadkomma med
              bara tekniska lösningar. Många förändringar i hur vi ska klimatanpassa
              vårt sätt att bo kanske kräver mer av förändrade vanor än ny teknik.
            </seg>
            <seg n="d7ab037c">
              Att på rätt sätt lämna mer makt till de boende kan vara ett sätt
              att även bedriva klimatarbetet. Med det vill jag påminna om att
              jag yrkar bifall till reservation nr 11.
            </seg>
          </u>
          <note n="1014db8f">
            Anf. 82 EWA THALÉN FINNÉ (m):
          </note>
          <u who="jan_lindholm_8746bf" xml:id="i-9eaaa89633bb43af-3" n="12d44955" prev="i-aae9789e2a02935e-3">
            <seg n="b5fa2b51">
              Herr talman! I detta betänkande behandlar vi motioner från allmänna
              motionstiden som gäller hyresrätt, kooperativ hyresrätt, bostadsrätt,
              ägarlägenheter och ombildning. Samtliga motioner är avstyrkta.
              Därutöver kan jag konstatera att oppositionen spretar, av 14 reservationer
              är den bara överens om en enda.
            </seg>
            <seg n="09931106">
              Utifrån debatten om bostadsförsörjning som vi nyss förde kan
              jag bara konstatera att en av de viktigaste frågorna för nyproduktion
              av hyresrätter är utformningen av bruksvärdessystemet. Denna fråga
              har nu livligt debatterats under det senaste året, då utredningen
              om EU, allmännyttan och hyrorna presenterades. I den utredningen
              föreslogs när det gäller hyressättningen en modernisering av bruksvärdessystemet
              som bland annat innebär att allmännyttans hyresledande roll avskaffas
              och att läget får slå igenom mer än i dagsläget. Vid prövning
              av hyreshöjningar ska den normerade nivån vara kollektivt avtalade
              hyror, bostadsefterfrågan, och en viss förändring av ortsbegreppet
              ska spela en större roll. Därutöver föreslås en spärr mot alltför
              täta hyreshöjningar. För att stärka besittningsskyddet för hyresgästerna
              föreslår utredningen att man lägger fram förslag om att hyran
              maximalt får höjas med inflation plus 3 procent, vilket då utredningen
              presenterades motsvarade ungefär 5 procent.
            </seg>
            <seg n="68b85c8a">
              Nyligen kom två av parterna på hyresmarknaden fram med ett förslag,
              Sabo och Hyresgästföreningen. De föreslår att allmännyttans hyresledande
              roll tas bort och att den normerande rollen i stället blir kollektivt
              avtalade hyror på orten vilka träffats med en etablerad hyresgästorganisation.
            </seg>
            <seg n="7ae9092a">
              För att värna besittningsskyddet föreslås en särskild skyddsregel.
              Den ska utformas så att om den nya hyran vid prövning vid hyresnämnd
              bestämts till ett väsentligt högre belopp än den tidigare gällande
              hyran ska hyresnämnden ange skälig tid under vilken en årlig anpassning
              av hyran ska ske till dess att hyran har uppnåtts. Skyddsregeln
              ska även kompletteras med en spärr mot för täta hyreshöjningar.
            </seg>
            <seg n="d47c96a8">
              Sabos och Hyresgästföreningens förslag har mottagits positivt
              av statsrådet Mats Odell, och Fastighetsägarna har ställt sig
              försiktigt positiva.
            </seg>
            <seg n="c3dfae54">
              Från utskottets sida ställer vi oss positiva till att två av
              parterna tydligt har lagt fram ett förslag om hur en framtida
              hyressättning skulle kunna utformas. Statsrådet Odell har ända
              sedan utredningen om EU, allmännyttan och hyrorna presenterades
              haft som ambition att kunna samla parterna för att nå en överenskommelse.
              Vår utgångspunkt har hela tiden varit att ett moderniserat bruksvärdessystem
              självklart ska medverka till att garantera hyresgästers besittningsskydd,
              att hyresgäster ska känna trygghet i sitt boende och att de inte
              ska riskera oskäliga hyreshöjningar. För att vara övertydlig:
              Vi motsätter oss marknadshyror.
            </seg>
            <seg n="6676d877">
              Just nu vet vi att en beredning av frågorna pågår, och konkreta
              förslag kommer att presenteras. Det som är positivt är att det
              verkar finnas en någorlunda bred samsyn om hur förändringar skulle
              kunna se ut i framtiden för att få ett fungerande bruksvärdessystem,
              eftersom oppositionens ledamöter i ett pressmeddelande när parterna
              presenterade sitt förslag var positiva. Socialdemokraterna och
              Vänstern ställer sig i sin reservation om hyressättning också
              positiva till Sabos och Hyresgästföreningens förslag. Att ett
              brett stöd för frågorna finns är viktigt för att stärka just hyresrätten.
            </seg>
            <seg n="00f4e76d">
              Herr talman! Utöver frågan om bruksvärdessystemet skulle jag
              vilja lyfta frågorna om ombildning av fastigheter till bostadsrätt
              eller kooperativ hyresrätt. I denna del blir ofta tonläget högt
              från oppositionen och Hyresgästföreningen. Jag skulle vilja börja
              med att fastslå att det är en fråga för dem som bor i ett specifikt
              hus. Om en majoritet av dem som bor i ett hus vill ombilda sin
              fastighet har jag inga synpunkter på det. Om de sedan vill ombilda
              till bostadsrättsförening eller kooperativ hyresrätt har jag heller
              inte synpunkter på det. Det är de själva som bestämmer. Moderaternas
              och alliansens ståndpunkt är att det är de boende själva som fattar
              dessa beslut och inte vi politiker. Däremot är det viktigt att
              de som funderar på frågan har korrekt och bra information.
            </seg>
            <seg n="785cf9af">
              Utifrån vad som gäller med olika boendeformer har nu på regeringens
              uppdrag Boverkets och Konsumentverkets hemsida www.omboende.se
              startats. Där finns mycket information om olika upplåtelseformer
              och vilka regler som gäller. Jag tycker att den är mycket informativ.
              Här finns att läsa om att hyra, vanlig lägenhet eller i kooperativ
              hyresrätt, om att äga, indirekt via bostadsrätt eller genom att
              äga småhus eller ägarlägenhet. Man har ett avsnitt om ombildning
              och vad som gäller, och skillnaden mellan att bo i hyresrätt och
              att bo i bostadsrätt lyfts fram. Jag finner det mycket positivt.
            </seg>
            <seg n="67ba2486">
              Därutöver vill jag understryka att de enskilda boende som inte
              vill ombilda sin lägenhet har rätt att bo kvar som hyresgäster
              enligt samma regelverk som gäller då hela fastigheten är en hyresfastighet.
              Detta är glasklart i lagstiftningen.
            </seg>
            <seg n="ca885e6d">
              Slutligen vill jag lite kort lyfta upp frågan om ombildning till
              ägarlägenhet, något som Moderaterna och alliansen ställer sig
              positiva till. Om det ska kunna bli möjligt krävs det ytterligare
              utredningar. Den frågan övervägs för tillfället av regeringen.
              Vi hoppas att förslag kommer så småningom.
            </seg>
          </u>
          <note n="ef09ad21">
            Med detta, herr talman, vill jag yrka bifall till utskottets
            förslag i betänkandet och avslag på samtliga reservationer.
          </note>
          <note type="speaker" n="ac63e5f7">
            Anf. 83 CHRISTINA OSKARSSON (s) replik:
          </note>
          <u who="christina_oskarsson_878bdc" xml:id="i-294ce8da81452ee6-0" n="2510e6e3" next="i-3c05ccb7d367a2b9-0">
            <seg n="9546bec9">
              Herr talman! Som jag tidigare sade hann jag inte med att säga
              allt i talarstolen. Jag har en fråga till Ewa Thalén Finné om
              ombildning. Vi har en motion i betänkandet som handlar om stärkt
              minoritetsskydd för boende vid ombildningar. Nu har Ewa Thalén
              Finné läst upp hur lagstiftningen fungerar.
            </seg>
            <seg n="3122234a">
              Vi har hela tiden vetat att det på vissa ställen i landet inte
              fungerar på det sätt som är önskvärt. I tisdagens Metro, som jag
              tror att ni kanske också har läst, står det: Så här fuskas det
              vid borättsombildningar. Det finns en rad olika exempel.
            </seg>
            <seg n="ae5f526b">
              På ett ställe kunde man få 25 000 om man röstar ja till en ombildning.
              Man ljuger om fullmakter på ett annat ställe. Man förfalskar datum.
              Ingen rösträkning var det på ett ställe, bara ja-rop. På ett ställe
              var det någon som hade sagt att det var 600 personer på ett möte
              i en fyrarumslägenhet, och alla hade röstat ja till ombildning.
              Listan kan göras lång. Det är till och med så att man har använt
              sig av avlidna personer och räknat in dem.
            </seg>
            <seg n="51856817">
              Det här tror inte jag Ewa Thalén Finné tycker är bra. Men min
              fråga är: Har ni några planer på att förstärka den här lagstiftningen
              så att man inte kan göra sådana här fuskgrejer när man ska göra
              en borättsombildning? I betänkandet har ni ingenting som säger
              att ni vill göra något åt det. Ni tycker att det funkar bra som
              det är och att ombildningen ska vila på en princip om att det
              är de närmast berörda boende som ska få avgöra frågan.
            </seg>
          </u>
          <note n="767f5dd3">
            Anf. 84 EWA THALÉN FINNÉ (m) replik:
          </note>
          <u who="christina_oskarsson_878bdc" xml:id="i-3c05ccb7d367a2b9-0" n="2510e6e3" prev="i-294ce8da81452ee6-0">
            <seg n="945185f4">
              Herr talman! Christina Oskarsson lyfter här ett reportage i tidningen
              Metro och undrar om jag skulle ställa mig positiv till att förstärka
              lagstiftningen. Jag måste i ärlighetens namn säga att jag tyvärr
              inte har läst den artikeln. Jag läser inte alltid Metro. Men självklart
              har vi lagstiftning för att lagstiftning ska följas. Det är därför
              vi har lagstiftning.
            </seg>
            <seg n="d26ad79e">
              Pågår det saker som är på gränsen till klart olagliga måste man
              naturligtvis se över de aspekterna. För lagstiftning ska följas.
              Punkt.
            </seg>
            <seg n="a59e9c01">
              Jag har en fråga till Christina Oskarsson utifrån det anförande
              som hon höll i talarstolen. Hon pratade om andrahandsuthyrning
              och oskälig hyra. Jag tänkte höra med Christina Oskarsson: Finns
              det några oklarheter i lagstiftningen om att få ta ut oskälig
              hyra vid andrahandsuthyrning? I sådana fall: Hur ser den oklarheten
              ut? Jag tycker nämligen att lagstiftningen är ganska tydlig.
            </seg>
          </u>
          <note type="speaker" n="0f9dee3a">
            Anf. 85 CHRISTINA OSKARSSON (s) replik:
          </note>
          <u who="christina_oskarsson_878bdc" xml:id="i-294ce8da81452ee6-1" n="2510e6e3" next="i-3c05ccb7d367a2b9-1">
            <seg n="1ef67b08">
              Herr talman! Jag vill hålla mig till borättsombildningen nu.
              Vi har i tidigare debatter påtalat att det är brister i lagen
              och att det kan leda till sådana saker som jag nu har tagit upp
              här. Jag vill ha ett svar om ifall ni avser att göra någon skärpning
              i lagstiftningen.
            </seg>
            <seg n="fba51061">
              Sedan till frågan om andrahandsuthyrning: Vi debatterade den
              frågan i november, tror jag det var, förra året. Det finns hyresgäster
              som hyr ut sina lägenheter i andra hand och som tar ut oskäliga
              hyror. När det kommer till hyresnämnden måste de betala tillbaka
              det.
            </seg>
            <seg n="5d8a9d06">
              Vi måste ha en lagstiftning som tydligt och klart talar om vad
              det är för hyror man får ta ut när man hyr ut. Som det har varit
              nu får man ta ut vissa procent över hyran om det är en möblerad
              lägenhet och så vidare. Men även här talar ni om att den Kochska
              utredningen kan få en inverkan på andrahandsuthyrningen. Vad det
              kan leda till vet vi inte i dag, eftersom ni inte ger några sådana
              besked.
            </seg>
          </u>
          <note n="864e70a5">
            Anf. 86 EWA THALÉN FINNÉ (m) replik:
          </note>
          <u who="christina_oskarsson_878bdc" xml:id="i-3c05ccb7d367a2b9-1" n="2510e6e3" prev="i-294ce8da81452ee6-1">
            <seg n="332fa252">
              Herr talman! Som jag sade har vi lagstiftning för att lagstiftning
              ska följas. Jag skulle ändå vilja börja med att slå fast att i
              de allra flesta fall med ombildningar går det till på ett helt
              sjyst sätt. Det finns avarter. Jag har sett avarter i Malmö på
              några håll. Det tycker jag är mycket olyckligt.
            </seg>
            <seg n="38f79c5f">
              I dagsläget har vi ingen översyn på gång av regelverken, men
              självklart är det alltid så att lagstiftning följs på Justitiedepartementet.
              Visar det sig att det sker väldigt mycket övertramp av lagstiftningen
              får man överväga om man ska göra förändringar i lagstiftningen.
              Så är det.
            </seg>
            <seg n="033c5a16">
              Jag måste komma tillbaka till om det var oklarheter i lagstiftningen
              när det gäller att ta ut oskälig hyra. Jag tyckte ändå på Christina
              Oskarssons svar att det nog inte fanns oklarheter, för om man
              tog ut oskälig hyra fick man betala tillbaka. Det bedömde hyresnämnden.
              Då är det alldeles utmärkt.
            </seg>
            <seg n="a39e515f">
              Tyvärr finns det människor som bryter mot lagen. Ibland är de
              oinformerade, ibland funderar de på om de kan göra ett klipp.
              Även här har vi lagstiftning, och lagstiftning, som jag sade,
              ska följas.
            </seg>
          </u>
          <note type="speaker" n="d9cfe3ef">
            Anf. 87 EGON FRID (v) replik:
          </note>
          <u who="egon_frid_85d7bf" xml:id="i-bce96d093c6a9360-2" n="d7fe2dc3" next="i-00a1225b4732c3fd-2">
            <seg n="2f15dc8d">
              Herr talman! Jag vill fråga Ewa Thalén Finné som företrädare
              för det största partiet i den högerledda regeringens stöd här
              i riksdagen hur man kan göra så stor sak av förslaget från Hyresgästföreningen
              och Sabo. Det borde väl vara genant för regeringsföreträdarna
              här att vi har en sådan brist på ledning och styrning av bostadspolitiken
              i landet.
            </seg>
            <seg n="0b110769">
              Först har vi Fastighetsägarna som via en anmälan till EG-domstolen
              kan blockera den framtida hyrespolitiken och bostadspolitiken
              i Sverige. Sedan kommer två av bostadsmarknadens aktörer som får
              hjälpa regeringen att komma med ett förslag för att man över huvud
              taget ska fortsätta att diskutera hyrespolitiken och bostadspolitiken
              i Sverige.
            </seg>
            <seg n="aa14dce7">
              Det här tar regeringsföreträdarna som intäkt för att man är aktiv
              i bostadspolitiken. Det är ju genant för regeringsföreträdarna
              och bostadsminister Mats Odell att man inte ens tar ansvar för
              ledning och styrning av de här frågorna. Andra aktörer får ta
              ansvar för brister som regeringen har och undfallenhet när det
              gäller att över huvud taget vara aktiv i frågan.
            </seg>
            <seg n="3d374ca1">
              Jag tycker att Jan Lindholm på ett mycket bra sätt när det gäller
              det förra betänkandet försökte föra en seriös debatt om vad de
              här frågorna innehåller, vad de står för och vilken ställning
              vi ska ta till detta. Det är den här konstruktiva diskussionen
              som vi ska fortsätta att föra. Vilka grunder ska finnas i en långsiktig
              bostadspolitik, i en långsiktig hyressättningspolitik, i en hyresmarknadsmodell
              där parterna på ett bra sätt ska kunna ta beslut om hyresgästernas
              besittningsskydd, trygghet och rättvisa hyror?
            </seg>
          </u>
          <note n="ff1ef3ef">
            Anf. 88 EWA THALÉN FINNÉ (m) replik:
          </note>
          <u who="egon_frid_85d7bf" xml:id="i-00a1225b4732c3fd-2" n="d7fe2dc3" prev="i-bce96d093c6a9360-2">
            <seg n="63d01f21">
              Herr talman! Man kan ha olika aspekter på saker. Statsrådet Mats
              Odell med uppbackning av alliansens ledamöter i utskottet deklarerade
              väldigt tidigt att han väldigt gärna ville kunna presentera ett
              förslag om framtida hyressättning som vilar på idéer som alla
              tre parter står bakom.
            </seg>
            <seg n="e5577773">
              Därför tycker vi att det är positivt när två av parterna har
              kommit fram med ett förslag och den tredje parten åtminstone har
              ställt sig lite försiktigt positiv till detta förslag. Arbetet
              med att samla parterna för att därigenom kunna lägga fram ett
              hållbart förslag tycker vi är oerhört väsentligt.
            </seg>
            <seg n="6c0617ed">
              Jag skulle vilja ställa en fråga till Vänsterpartiet. I er reservation
              2 om hyressättningen skriver ni ihop med Socialdemokraterna att
              ni ser positivt på Sabos och Hyresgästföreningens förslag. Det
              förslaget innebär att allmännyttans hyresledande roll tas bort.
            </seg>
            <seg n="ffed2ae7">
              I reservationen skriver ni att deras förslag ligger i linje med
              vad ni tycker. Hur är det nu med det? I talarstolen säger Egon
              Frid helt andra saker. Jag tycker att det vore intressant att
              veta vad Vänsterpartiet egentligen vill.
            </seg>
          </u>
          <note type="speaker" n="efefd9f9">
            Anf. 89 EGON FRID (v) replik:
          </note>
          <u who="egon_frid_85d7bf" xml:id="i-bce96d093c6a9360-3" n="d7fe2dc3" next="i-00a1225b4732c3fd-3">
            <seg n="d4d9998d">
              Herr talman! Det är enkelt att svara på det. Vi vill ha en hyressättningspolitik
              som grundar sig på en långsiktig självkostnadsprincip, ett bruksvärde
              som styrs av andra faktorer än dem som regeringen styrs av och
              den bostadspolitik som regeringen hittills har fört. Den ligger
              som grund för dess passivitet och de aktiva förslag som kommer
              från utredningen. Det är mot utredningens förslag, mot regeringens
              passiva hållning och den efterfrågestyrda hyressättning, den marknadsanpassning
              av hyressättningen där det finns ett jättestort efterfrågeunderskott
              av bostäder som driver upp hyrorna till den grad som vi ser i
              dag.
            </seg>
            <seg n="69355775">
              Det är ett alternativ till den utvecklingen som är det positiva.
              Ewa Thalén Finné sade själv att Fastighetsägarna är försiktigt
              positiva. Vi har uttryckt att vi är försiktigt positiva till den
              process som det här förslaget har satt i gång och att vi kan fortsätta
              att diskutera en hyresmarknadsmodell som kan leda till att hyresgästernas
              trygghet på bostadsmarknaden blir tydlig. Regeringens passivitet
              och brist på bostadspolitik och de förslag som har kommit från
              regeringen riskerar att driva upp hyrorna så att folk får flytta
              från sina hyresbostäder.
            </seg>
            <seg n="0a9660f0">
              Det här förslaget har vissa centrala delar som vi ska fortsätta
              att ha en konstruktiv debatt om. De är grunderna för hur ett hyressättningssystem
              ska bli. Vi har sagt att vi inte kan ta ställning till detaljerna
              förrän vi har en proposition från regeringen. Den väntar vi på.
              När kommer den, Ewa Thalén Finné?
            </seg>
          </u>
          <note n="ed3aca02">
            Anf. 90 EWA THALÉN FINNÉ (m) replik:
          </note>
          <u who="egon_frid_85d7bf" xml:id="i-00a1225b4732c3fd-3" n="d7fe2dc3" prev="i-bce96d093c6a9360-3">
            <seg n="f1265cf3">
              Herr talman! Jag kan konstatera att Vänsterpartiet tydligen inte
              står bakom sin reservation 2 i betänkandet. Här pratar man om
              att man vill ha en hyressättningspolitik som drivs av långsiktig
              självkostnad. Det är ju inte det som Sabo och Hyresgästföreningen
              skriver om.
            </seg>
            <seg n="57eb7e48">
              En annan reflexion jag kan göra är att Vänsterpartiet tycker
              att det är negativt att regeringen försöker samla de tre parterna
              på hyresmarknaden för att nå ett konsensusförslag som alla tre
              parterna kan stå bakom. Det är olyckligt.
            </seg>
            <seg n="07ea1c76">
              Jag tycker personligen att det är oerhört positivt.
            </seg>
          </u>
          <note type="speaker" n="1a7931aa">
            Anf. 91 LENNART PETTERSSON (c):
          </note>
          <u who="lennart_pettersson_9f009e" xml:id="i-575c0a3a7161c722-5" n="ab1e6c07">
            <seg n="4563d279">
              Herr talman! Nu är det dags för bostadspolitisk debatt nummer
              två i dag, och här går frågorna mer på djupet.
            </seg>
            <seg n="b83473ef">
              Jag vill repetera en sak från den förra debatten, nämligen regeringens
              bostadspolitiska mål att utbud och efterfrågan ska mötas. Det
              målet är helt avgörande för en fungerande bostadsmarknad. När
              vi når det målet faller huvuddelen av de problem bort som motionärerna
              pekar på.
            </seg>
            <seg n="663f038a">
              Jag kan börja med motionen om överprövning av rätten för en hyresvärd
              att välja hyresgäst.
            </seg>
            <seg n="4168c053">
              På en marknad där det finns gott om lägenheter är detta inte
              något större problem. Då är det inte lika enkelt att försöka välja
              bort hyresgäster. Däremot vill jag vara tydlig med att det inte
              ska finnas någon acceptans för diskriminering.
            </seg>
            <seg n="d4244700">
              Hyressättningssystemet behöver förändras. Det är självklart att
              allmännyttans hyresnormerande roll ska bort. 45 procent av hyresrätterna
              ska inte få bestämma över de övriga 55 procenten. Det är dålig
              demokrati och dålig socialistisk politik.
            </seg>
            <seg n="f774ee29">
              Sabos och Hyresgästföreningens gemensamma förslag är däremot
              bra. Jag ser det som ett steg på vägen. Det räcker inte för att
              öka nyproduktionen. Det behöver förädlas ytterligare.
            </seg>
            <seg n="f341dcbf">
              Herr talman! För mig som villaägare är hyran någorlunda förutsägbar.
              Jag kan inte påverka till exempel räntenivåerna, akuta reparationer
              och byte av maskiner, men därutöver kan jag göra mycket själv
              för att hålla hyran nere. Jag trivs med den möjligheten och vill
              därför att hyresgäster ska känna ungefär samma trygghet. Därför
              är det naturligt för mig att välja bort rena marknadshyror som
              alternativ. Det finns för många oseriösa fastighetsägare för att
              det ska fungera.
            </seg>
            <seg n="3c1bafd7">
              Det bör också finnas gränser för hur mycket hyrorna ska kunna
              höjas per år.
            </seg>
            <seg n="95e75ff4">
              En modell som jag kan tänka mig är att det ska vara möjligt att
              ha olika hyror för samma typ av lägenhet i samma hus och i samma
              trappa, beroende på när man har flyttat in. Detta har fungerat
              på villa- och bostadsrättsmarknaden i alla år, så varför skulle
              det inte fungera på hyresmarknaden? Man går ju in i ett avtal
              med öppna ögon och vet ungefär hur hyresutvecklingen kommer att
              se ut.
            </seg>
            <seg n="cc4094f7">
              Med en hyresmarknad där utbud och efterfrågan möts behöver man
              definitivt inte vara orolig för att det går snett, men det skulle
              fungera även i dag. Dessutom skulle en sådan hyressättning kunna
              hålla nere hyresnivåerna för dem som bor länge i en lägenhet.
            </seg>
            <seg n="59432e01">
              Det är samma sak med andrahandsuthyrningar. Med utbud och efterfrågan
              i balans försvinner i stort sett hela marknaden för andrahandsuthyrning.
              Då försvinner också de flesta av de problem som finns i dag.
            </seg>
            <seg n="0ea09ff0">
              Motionen om att kunna bo in sig till ett förstahandskontrakt
              kan tyckas sympatisk vid ett första ögonkast, men om man analyserar
              den närmare är det inte någon särskilt smart idé. Som förstahandshyresgäst
              skulle man då i praktiken bli den som styr över vem som ska bli
              nästa hyresgäst. Det blir ju helt fel. Självklart ska fastighetsägaren
              få besluta över sin egendom.
            </seg>
            <seg n="2141b536">
              Förslaget om bostadsrättsregister är bra. Det är nödvändigt att
              få till stånd ett register så snart som möjligt. Frågan bereds
              för närvarande på Justitiedepartementet. Jag hoppas att det inte
              dröjer alltför länge innan det kommer ett förslag.
            </seg>
            <seg n="8b14d0d2">
              Förr var det inte lika vanligt som i dag att bostadsrätterna
              var belånade; nu är det mer regel än undantag. Det finns ett antal
              små bostadsrättsföreningar där det kan vara svårt med kontrollen
              av pantsättning. Det finns behov av ett register även för de större
              bestånden. Det skulle underlätta oerhört mycket för både föreningarna,
              mäklarna och kreditgivarna om det fanns ett centralt register,
              liknande fastighetsregistret, på Lantmäteriverket. Det är synnerligen
              lämpligt att lägga det där eftersom det finns synergieffekter
              med befintligt fastighetsregister. Utformning och finansiering
              är detaljfrågor.
            </seg>
            <seg n="dec08376">
              Kravet på att Boverket ska samla och sprida kunskap om kooperativa
              hyresrätter är redan tillgodosett. Det finns en handbok som Boverket
              har gett ut. Den finns också på webben. Den informerar om bildande
              och ombildning till kooperativ hyresrätt. Jag vet inte riktigt
              vad motionärerna efterlyser. Eftersom några av dem finns här i
              kammaren går det kanske att få svar på det.
            </seg>
            <seg n="8cf0b68a">
              Det finns också en motion om ombildning till kooperativ hyresrätt
              med förslag om att man som hyresgäst ska kunna anmäla intresse
              av att köpa en hyresfastighet för att snabba på förfarandet vid
              den tidpunkt då det eventuellt blir aktuellt med en försäljning.
            </seg>
            <seg n="686a1064">
              Det är en intressant tanke. Det kan jämföras med arrendelagstiftningen.
              En arrendator kan anmäla sitt intresse för köp av fastigheten
              till lantbruksenheten på länsstyrelsen. På så sätt kan inte en
              försäljning ske över huvudet på arrendatorn. Det är möjligt att
              förslaget kan kopplas med motsvarande förutsättningar för ombildning
              till ägarlägenheter som Centerpartiet och alliansen planerar att
              genomföra under nästa mandatperiod.
            </seg>
            <seg n="e6e40d76">
              Till sist, herr talman, en reflexion över en formulering i reservation
              1. En person som tidigare blivit vräkt har mycket svårt att komma
              in på den reguljära bostadsmarkanden igen.
            </seg>
            <seg n="73150b02">
              Menar ni att detta är konstigt och anmärkningsvärt?
            </seg>
            <seg n="0f0214d7">
              Om någon av er säljer en vara eller en tjänst och inte får betalt,
              fortsätter ni då att sälja mer till den kunden? Säkert inte. Så
              gör inte heller fastighetsägare. Ni måste förstå att en fastighetsägare
              förvaltar ett kapital och tillhandahåller tjänster i form av bostäder.
              Då både vill och behöver man få in pengar.
            </seg>
            <seg n="5404468a">
              Även här är det dags att släppa de gamla socialistiska tankarna
              om att bostaden är en rättighet där sådana simpla skyldigheter
              som att betala sin hyra inte är så viktiga. Alla har rätt till
              tak över huvudet. En del har svårt att få pengarna att räcka.
              Jag tror att många skulle må bra av att lära sig mer om hur viktigt
              det är att betala sina räkningar och i synnerhet sin hyra.
            </seg>
            <seg n="2f883bd0">
              Det gäller att försöka prioritera rätt för att inte hamna i ekonomiskt
              och socialt besvärliga situationer.
            </seg>
            <seg n="269e2ad5">
              Detta har jag inte vid något tillfälle kunnat läsa i några förslag
              från Vänsterpartiet.
            </seg>
          </u>
          <note n="14d98e4f">
            Jag yrkar bifall till förslagen i utskottets betänkande och avslag
            på samtliga motioner och reservationer.
          </note>
          <note type="speaker" n="5fd32847">
            Anf. 92 LARS TYSKLIND (fp):
          </note>
          <u who="lars_tysklind_52dd95" xml:id="i-896263cc61561223-1" n="a45b2f23" next="i-2d6b246f0ee6284c-1"/>
          <note n="c3774501">
            Herr talman! Jag börjar med att yrka bifall till förslagen i
            betänkandet och avslag på samtliga reservationer.
          </note>
          <u who="lars_tysklind_52dd95" xml:id="i-2d6b246f0ee6284c-1" n="a45b2f23" prev="i-896263cc61561223-1">
            <seg n="becc756f">
              Som ni märker hänger den här debatten väldigt tätt ihop med den
              förra. I stora stycken diskuterar vi samma sak. Det kanske kommer
              att bli så från min sida också, men jag ska ändå försöka att inte
              upprepa mig för mycket.
            </seg>
            <seg n="1dd37c96">
              Vi diskuterade allmännyttans villkor förut. Nu har vi kanske
              kantrat över åt att mer diskutera rena hyressättningsfrågor. Jag
              tycker att det är intressant att de enda som egentligen nu diskuterar
              marknadshyror är oppositionen. Från alliansens sida har vi varit
              väldigt tydliga med att det inte är något parti som driver marknadshyror.
              Det är oppositionen som lyfter fram detta gång på gång. Det hjälper
              tydligen inte att vi från alliansens sida säger att det inte är
              aktuellt.
            </seg>
            <seg n="7079ce8c">
              Folkpartiet och alliansen har varit väldigt tydliga med att lika
              lite som en småhusägare skulle drivas från hus och hem på grund
              av skenande fastighetsskatter skulle en hyresgäst drivas från
              hus och hem på grund av oförutsägbara och orimliga hyreshöjningar.
              Det är ju den politiken vi står bakom, inte den politik som oppositionen
              tydligen försöker beskriva, som ingen står för.
            </seg>
            <seg n="a37106bd">
              Det förhållandet är inget alibi för att man inte måste ta tag
              i hyressättningssystemet. Det har med rörlighet, nyproduktion
              och många saker att göra. Det är naturligtvis en nödvändighet.
              Dessutom finns det stora möjligheter att utveckla hyresrätten
              som upplåtelseform. Alla partier är faktiskt väldigt positiva
              till hyresrätter. Det har inte så mycket att göra med om vi som
              partier är positiva till hyresrätten utan hyresrätten är en absolut
              nödvändig upplåtelseform på bostadsmarknaden. Arbetsmarknaden
              skulle inte ha fungerat om man inte hade haft en sådan flexibel
              lösning så att människor har kunnat flytta. Det är inte någon
              meningsskiljaktighet i den frågan heller.
            </seg>
            <seg n="dd607247">
              Jag tycker, om man reflekterar lite över det som har sagts tidigare,
              att Egon Frid från Vänsterpartiet argumenterade väldigt mycket
              utifrån en utredning, men positionerna har flyttats sedan dess.
              Utredningen finns naturligtvis med i beslutsunderlaget, men beslutsunderlaget
              kompletteras hela tiden. Vi kan inte fastna i att diskutera just
              den utredningen. Det är ändå inte ett argument för att kasta den
              i papperskorgen, för det finns ju vissa saker där också naturligtvis
              som går att använda och ta ställning till.
            </seg>
            <seg n="20e7fcfe">
              När det handlar om hur vi ska skapa det nya systemet blir jag
              lite förvånad över att regeringen blir anklagad för att vara passiv
              när man faktiskt visar stor lyhördhet. Jag vill påstå att det
              är en väldig styrka i ett politiskt resonemang att man har lyhördhet
              och kan samla och föra en dialog.
            </seg>
            <seg n="76aa1ebb">
              Jag blir väldigt förvånad när man beskriver något slags ovanifrånperspektiv
              och ska presentera lösningar innan man har lyssnat på de aktörer
              det berör. Med den utgångspunkt som statsrådet Odell hela tiden
              har haft, att vi faktiskt ska skapa en bred lösning med samsyn,
              är det naturligtvis en förutsättning att vi låter aktörerna på
              marknaden göra inspel och tar hänsyn till dem. Det kan inte vara
              så att vi utgår från en lösning och sedan låter andra reagera
              hela tiden. Det kallar jag inte dialog. Det är den typ av politik
              där man faktiskt har ett ovanifrånperspektiv. Om det är ett ledarskap
              som förordas är jag väldigt glad att alliansregeringen inte har
              det ledarskapet.
            </seg>
            <seg n="dbea64b8">
              Det har nämnts många gånger i dag, och det har varit tydligt
              hela tiden, att ambitionen har varit att skapa en fungerande bostadsmarknad
              i samförstånd med bostadsmarknadens aktörer. Att det här är en
              svår fråga beror mycket på att hyresmarknadssidan har varit genomreglerad
              under så pass många år. Det är klart att man måste föra en lång
              diskussion om hur man ska lösa upp de knutar som har bildats under
              de år som har gått.
            </seg>
            <seg n="3cbcba1e">
              Herr talman! Det fantastiska tycker jag är att det nu går att
              se att det faktiskt finns stora möjligheter att nå den här samsynen.
              Det talas här om och riktas lite kritik mot att uppgörelsen mellan
              Sabo och Hyresgästföreningen lyfts fram. Jag tycker att de är
              värda att uppmärksammas därför att de tar ett så stort ansvar
              och lyfter fram ett konstruktivt förslag. De biter sig inte fast
              vid att driva en självkostnadsprincip utan de börjar diskutera
              utifrån affärsmässiga principer att kunna slopa den hyresnormerande
              rollen. Är man inte beredd att ta det steget sitter vi fast i
              skyttegravarna och kommer inte vidare. Därför tycker jag att det
              är berättigat att lyfta fram det som en viktig sak här i dag.
            </seg>
            <seg n="b7e6573b">
              Om man läser reservationen från Socialdemokraterna och Vänsterpartiet
              under rubriken Hyressättning kan man få intrycket att det finns
              meningsskiljaktigheter som jag anser i grunden inte finns. Det
              finns nyckelord i reservationen. Vi pratar om bruksvärdessystem,
              besittningsskydd, trygghet och skydd mot orimliga och oförutsägbara
              hyreshöjningar. Det är bara att notera oppositionens samsyn med
              regeringen när det gäller den politiken.
            </seg>
            <seg n="23cbbbbe">
              Om vi diskuterar bruksvärde kan jag säga att definitionen på
              bruksvärde faktiskt är att lyfta fram hyresgästernas värderingar
              av sitt boende. Det är grunden för bruksvärdet. Sedan är frågan
              hur man ska kunna få bruksvärdet översatt till en hyressättning.
            </seg>
            <seg n="08fa2339">
              Det kanske i och för sig är lite konspiratoriskt tänkt av mig,
              men när man läser vidare i reservationen finner man ett räkneexempel
              som pekar på att tiotusentals människor skulle behöva flytta från
              sina lägenheter. Det finns naturligtvis ingen som driver en sådan
              politik att det skulle bli resultatet. Man kan ju kritisera hur
              det räknas, men det blir bara sifferexercis. Jag kan inte se något
              annat än att reservanterna utnyttjar det räkneexemplet som ett
              rent skrämselargument som egentligen inte har någon förankring
              i verkligheten.
            </seg>
            <seg n="e9eaebf1">
              Lägesfaktorn har tagits upp här. När man kommer från en annan
              del av landet än Helsingfors, som jag gör, reflekterar man ofta
              över att bostadsdebatten handlar om Helsingfors, inte om oss andra.
              Det må vara hänt, i alla fall ur en synpunkt. Det är att i övriga
              landet har man faktiskt lyckats att differentiera hyrorna utifrån
              precis de saker som lyfts upp här. Det är storlek och standard,
              men man har även lyckats att lyfta in lägesfaktorn i diskussionen.
            </seg>
            <seg n="0dc6adfd">
              Det beror inte på lagstiftningen utan det beror på att parterna
              har tagit sitt ansvar. Det är glädjande att alla parter även i
              Helsingfors har tagit tag i det arbetet och insett att det är
              ett absolut nödvändigt arbete att göra. Som jag sade betyder bruksvärdesystemet
              ju i grunden att man måste kunna lyfta fram hyresgästernas värdering
              av sitt boende.
            </seg>
            <seg n="788004c8">
              Herr talman! Ewa Thalén Finné ställde en fråga om oklarheterna
              kring andrahandsuthyrning. Jag hade också tänkt ta upp det, för
              det är ganska intressant när man läser den motion som reservationen
              bygger på. Det står att lagstiftningen för andrahandsuthyrning
              är oklar framför allt när det gäller hyressättningen. Precis som
              det sades tidigare är det ju solklart vad som gäller för andrahandsuthyrning
              i hyressättningssystemet.
            </seg>
            <seg n="8bf2555c">
              Herr talman! Något som har återkommit i år igen och som vi har
              diskuterat tidigare är kooperativ hyresrätt. Det är säkert en
              alldeles utmärkt upplåtelseform för många människor som vill ta
              tag i detta. Men det är samma sak där. Det är ingenting som vi
              behöver värdera politiskt. Precis som Lennart Pettersson sade
              finns det kunskap om detta som sprids både på nätet och i skrifter.
              Jag har svårt att tro att det är brist på kunskap. Om människor
              tycker att det här är en bra upplåtelseform kan man jobba vidare
              med den. Det kan inte vara statens sak att via sina myndigheter
              driva en viss upplåtelseform och tycka att den är bättre än någon
              annan. Återigen måste det vara de enskilda bostadskonsumenterna
              som står för de valen.
            </seg>
          </u>
          <note type="speaker" n="ab2f2aa3">
            Anf. 93 YVONNE ANDERSSON (kd):
          </note>
          <u who="yvonne_andersson_78c29c" xml:id="i-95192490006be9de-1" n="1a80c9f9">
            <seg n="2b250210">
              Herr talman! Jag vill allra först yrka bifall till förslagen
              i betänkandet och avslag på samtliga reservationer.
            </seg>
            <seg n="a6cdd965">
              Jag tänkte avgränsa mig till att säga några ord om ägarlägenheter,
              den nymodighet som kom för fjorton dagar sedan, en ny bostadsform.
              Vid sidan av hyresrätt och bostadsrätt ska vi kunna ha ägarlägenheter,
              vilket innebär en större mångfald och valfrihet i boendet. Förmodligen
              kommer det också att öka bostadsbyggandet.
            </seg>
            <seg n="ec5fe583">
              I det betänkande som vi har debatterat under dagen behandlar
              vi motioner som handlar om hyresrätt, kooperativ hyresrätt, bostadsrätt
              och ombildning. Ägarlägenheterna är ett ytterligare alternativ
              på bostadsmarknaden.
            </seg>
            <seg n="0f115687">
              Herr talman! För att öka utbudet av lägenheter och bidra till
              ökad bostadsproduktion har riksdagen efter förslag från regeringen
              också med den nya upplåtelseformen fört in från den 1 januari
              2009 att man höjer schablonavdraget för andrahandsuthyrning från
              4 000 kronor till 12 000 kronor per år. Det är för att bättre
              utnyttja bostadsbeståndet. Det är en bra reform i förhållande
              till det vi talade om i den förra debatten, nämligen bostadsbristen.
            </seg>
            <seg n="7fb22b30">
              Herr talman! Det har tagits upp en hel del i den debatt som har
              varit, bland annat om hyressättningssystemet. Jag tycker att mina
              kamrater på alliansbänken har fört fram den kunskapen på ett seriöst
              och bra sätt. Efter den här relativt långa debatten kan jag bara
              yrka bifall till förslaget och tacka för ordet.
            </seg>
          </u>
          <note n="024d0f4c">
            Överläggningen var härmed avslutad.
          </note>
          <note n="2bb4f025">
            11 § Försöksverksamhet med sfi-bonus
          </note>
          <note n="518cf8e5">
            Föredrogs
          </note>
          <note type="speaker" n="89a30f03">
            Anf. 94 MARIA STENBERG (s):
          </note>
          <u who="hans_stenberg_1679e1" xml:id="i-919bf54e720ce8aa-0" n="b3825c04">
            <seg n="246942df">
              Herr talman! Inledningsvis vill jag yrka avslag på propositionen,
              som innehåller ett förslag om införandet av en ny lag om försöksverksamhet
              med prestationsbaserad stimulansersättning inom svenskundervisningen
              för invandrare, så kallad sfi-bonus, och yrka bifall till den
              gemensamma reservationen av Socialdemokraterna, Vänsterpartiet
              och Miljöpartiet. Vi anser att utgångspunkten för propositionen
              är fullständigt felaktig.
            </seg>
            <seg n="3dcbe861">
              Vem av oss här inne i kammaren kan med handen på hjärtat påstå
              att vi vet att alla nyanlända invandrare är en homogen grupp?
              Verkligheten är faktiskt den att det är människor från världens
              alla hörn som i dag söker skydd här. Vi pratar om människor med
              allt från vana vid studier på hög nivå och långa utbildningar
              i sina cv:n till människor som kanske till och med är analfabeter
              i sitt eget modersmål.
            </seg>
            <seg n="e77b4e57">
              Det finns alltså nyanlända invandrare som redan från början kommer
              att ha ett försprång bara genom det faktum att de kommer från
              länder med det latinska alfabetet. Eftersom vi alla är olika som
              människor finns det naturligtvis nyanlända invandrare som har
              mer eller mindre lätt för sig att lära sig ett nytt språk. Det
              är bara att gå till sig själv och ställa sig frågan: Hur lätt
              har jag att lära mig ett nytt språk med ett helt främmande alfabet?
            </seg>
            <seg n="75e5f1fc">
              Därför är det här ytterligare ett i raden av orättvisa förslag
              från borgerligheten. Återigen väljs vägen som gynnar dem som redan
              har och har det lätt för sig.
            </seg>
            <seg n="3dedbcea">
              Det är ju faktiskt så att det här systemet med sfi-bonus i första
              hand ger stimulans till dem som redan har förutsättningar att
              nå de bästa resultaten, medan de som har störst behov av stimulans
              riskerar att inte klara av kraven för att få någon större del
              av bonusen alls. Jag går inte ens in på krångligheterna som reglerar
              hur, om och varför du kan få en bonus. Det finns att läsa i propositionstexten.
            </seg>
            <seg n="a2d2a6be">
              Lärarna har en nyckelroll, och även tiden fram till att jag får
              börja på sfi-undervisningen spelar stor roll. Därför blir det
              orimligt och orättvist för oss med ett bonussystem där nyanlända
              premieras respektive går miste om sin bonus utifrån faktorer de
              inte själva kan påverka. Att dessutom ge den största bonusen till
              dem som har de bästa förutsättningarna och den minsta till dem
              som har det sämsta utgångsläget är helt enkelt för mig som socialdemokrat
              bakvänd och felaktig logik. Men det är uppenbarligen helt logiskt
              för borgerligheten.
            </seg>
            <seg n="6344b48d">
              Regeringen tycks också anse att nyanlända invandrare och flyktingar
              är lata och omotiverade att lära sig svenska. Det finns faktiskt
              inte några belägg för att sfi-studerande som grupp skulle vara
              mindre motiverade att studera än andra studerandegrupper. Statens
              skolverk påpekade i sitt remissvar att det finns lite kunskap
              om orsaken till den låga genomströmningen inom utbildningen och
              om anledningen till avhoppen från sfi. Var femte nybörjare läsåret
              2005/06 avbröt sin utbildning. För drygt hälften av dessa saknades
              uppgift om orsaken till avbrottet. För den andra hälften var en
              vanlig orsak till studieavbrottet att den studerande hade fått
              ett arbete. Vore det då inte lämpligt att försöka analysera vad
              och varför innan man störtar i väg och försöker sig på någonting
              som inte omfattar alla och som ingen vet resultatet av?
            </seg>
            <seg n="6bfaaac6">
              Vad ni än tror i högern är det inte alltid några extra kronor
              i fickan eller fler prov som är lösningen på människors vardagsbekymmer.
            </seg>
            <seg n="62fb8350">
              Herr talman! Vi tillsammans med andra befarar att sfi-bonusen
              förlänger vägen till jobb i onödan för många. Det är flera remissinstanser
              som varnar för att sfi-bonusen kan motverka arbetslinjen. Men
              regeringen trampar på och berättar i propositionstexten att nyanlända
              invandrare har sämre tillgång till informella nätverk och att
              diskriminering sker när de ska ut på arbetsmarknaden utan att
              ge några svar på möjliga lösningar på just de problemen. Här väljer
              borgerligheten att stirra sig blind på att språket minsann är
              lösningen på allt och för alla.
            </seg>
            <seg n="f01efbaa">
              Men det här förslaget löser inte det grundläggande problemet
              som finns på många håll i landet, nämligen bristande möjligheter
              att kunna kombinera sfi-undervisningen med ett jobb. Inga svar
              och inga förslag.
            </seg>
            <seg n="48a725bf">
              Det är för många nackdelar med sfi-bonus, och därför är en rad
              remissinstanser med en rad olika argument och ställningstaganden
              mycket tveksamma till förslaget.
            </seg>
            <seg n="58b5a595">
              Men mest beklämd blir jag över att den borgerliga regeringen
              tänker gå så långt i sin orättvisa politik som att ge just försöks-
              och jämförelsekommunerna ett litet extra tillskott för att höja
              kvaliteten innan utvärderingen av systemet med sfi-bonus ska ske.
              Snacka om att försöka rigga resultatet i den riktning man själv
              vill presentera.
            </seg>
            <seg n="2fa7c649">
              Kasta förslaget i papperskorgen! Det är där det hör hemma.
            </seg>
            <seg n="2ecfacbf">
              Herr talman! Vi socialdemokrater, vänsterpartister och miljöpartister
              anser att en betydligt bättre väg är att sätta in kvalitetshöjande
              åtgärder i undervisningen för alla. Det handlar om fortbildning
              av sfi-lärare och ökad individualisering av undervisningen för
              att motsvara behovet hos den som studerar. Framför allt handlar
              det om bättre möjligheter att kombinera svenskundervisningen med
              arbete eller praktik. Det handlar också om ökade möjligheter för
              kommunerna att ha god framförhållning när det gäller planeringen
              av undervisningen.
            </seg>
            <seg n="1099d9e8">
              Dessutom leder regeringens förslag till mer krångel och byråkrati
              i de berörda kommunerna, men det verkar inte bekymra den borgerliga
              regeringen nämnvärt. Regelkrångeldebatten och omsorgen om mindre
              byråkrati verkar inte omfatta kommunerna och deras verksamhet.
              Jag är fullständigt övertygad om att det är viktig information
              till landets alla kommuninvånare och för dem som jobbar i de verksamheterna.
            </seg>
            <seg n="2fea8707">
              Jag tycker även att den moderatstyrda regeringen borde ha övervägt
              och grunnat lite extra på varför Länsstyrelsen i Helsingforss
              län inte tycker att förslaget är så himla bra. De uttrycker en
              oro för att förslaget faktiskt kan öka och cementera fördomar
              mot gruppen nyanlända. Precis som Länsstyrelsen i Helsingforss
              län funderar jag om inte förslaget kan underblåsa främlingsfientliga
              krafter och i stället för att bli en stimulans, som borgerligheten
              tror så starkt på, bli en kvarnsten runt halsen för nyanlända
              invandrare. Det borde kanske utskottsmajoriteten också ha ägnat
              eftertanke och tid åt.
            </seg>
            <seg n="ef942b25">
              Herr talman! De pengar, ca 100 miljoner, som kommer att tas i
              anspråk för såväl själva bonussystemet som dess administration
              borde i stället satsas på att förbättra kvaliteten i hela introduktionen
              för nyanlända. Mot bakgrund av detta borde riksdagen bifalla motionen
              och avslå propositionen.
            </seg>
          </u>
          <note type="speaker" n="0a7dd052">
            Anf. 95 KALLE LARSSON (v):
          </note>
          <u who="kalle_larsson_7fdd7a" xml:id="i-998f1cbbd8f6a9a2-0" n="53b52be0">
            <seg n="ffb10b2b">
              Herr talman! Just när man trodde att den borgerliga regeringen
              hade förstått att det här med bonusar inte är någon bra idé kommer
              de dragande med en till. Nu ska det bli bonus för den som är snabb
              och har goda förutsättningar att göra klart sin sfi-undervisning.
              Jag ska återkomma till vilken människosyn som ligger bakom den
              här typen av förslag, men låt mig från början säga att vi från
              Vänsterpartiets och säkerligen från den samlade oppositionens
              sida tycker att språkkunskaper är oerhört värdefulla. Det är mycket
              viktigt att man kan tala språket i det land man vistas och lever
              i. Man måste ha goda möjligheter att lära sig språket. Det handlar
              om att komma in i arbetslivet. Det handlar också, minst lika viktigt,
              om att kunna vara en aktiv demokratisk samhällsmedborgare. För
              de här sakerna är språkkunskaperna ovärderliga.
            </seg>
            <seg n="0b10f94e">
              Den här diskussionen handlar inte nu, precis som den aldrig någonsin
              har handlat vid den här typen av diskussioner om krav eller sådant
              för språkkunskaper, om huruvida språket är viktigt eller inte,
              utan det handlar om på vilket sätt man uppmuntrar människor att
              lära sig språk, vilka metoder och vilken människosyn som ligger
              bakom.
            </seg>
            <seg n="30419fa6">
              Jag instämmer i det som tidigare sades, att sfi-undervisningen
              definitivt behöver förbättras. Nu blir inte det här en diskussion
              om sfi-undervisningen kan förbättras, vilket vi borde ha. I stället
              försöker man hitta på något slags skenlösningar där man gör den
              enskilde till ansvarig för huruvida man lyckas med studierna eller
              inte. Det är ditt fel om du inte lyckas så bra. Det är du som
              inte får någon bonus, eller det blir du som får en bonus för du
              var så duktig och ansträngde dig så väl.
            </seg>
            <seg n="75f0531b">
              Jag ser fram emot kommande diskussioner om sfi och hur den ska
              kunna förbättras. Det handlar om individualisering. Lärande är
              en kollektiv process, det är något man gör tillsammans. Men man
              måste förstås göra det utifrån de egna förutsättningarna och från
              den nivå som man själv har. Det är stor skillnad på att vara analfabet
              och att vara akademiker. Man är förstås mer van om man har lärt
              sig många saker än om man inte gjort det på ett strukturerat sätt.
            </seg>
            <seg n="a4e3f0f8">
              Samtidigt vill jag inom parentes säga att den fördomsfulla bilden
              om sfi att man överallt sätter analfabeter och akademiker i samma
              klass faktiskt inte stämmer med verkligheten. Tillräckligt många
              verksamheter som bedriver sfi har jag besökt, och det har säkert
              flera gjort, för att sticka hål på den mytbilden. Väldigt många
              som sysslar med sfi runt om i landet gör ett väldigt bra arbete.
              Jag tror att man också ska uppvärdera det. Man ska säga till sfi-lärare
              att de gör ett värdefullt arbete och försöka höja statusen för
              sfi-läraryrket. Det är bland det viktigaste man kan sysselsätta
              sig med.
            </seg>
            <seg n="3fb312a0">
              Det måste kunna gå det är den erfarenhet jag har efter att ha
              besökt många verksamheter att bättre kombinera praktik, arbete
              och studier i sfi. Här finns ibland byråkrati som sätter käppar
              i hjulen. Man måste ha sfi vissa fasta tider på dagtid och kan
              inte lägga det på kvällar eller på de tider i veckan då man kanske
              inte behöver arbeta eller finnas i praktik. Det är när man förstår
              varför man behöver ett språk och vilken typ av språkkunskaper
              man behöver som man har lättare att lära sig.
            </seg>
            <seg n="b0ac8c28">
              Nu kommer regeringen ändå med det här förslaget trots ett massivt
              motstånd det får vi väl ändå säga från remissinstanserna. Det
              är inte så där jättemånga som jublar och applåderar av remissinstanserna
              inför det här förslaget. Det borde stämma till eftertanke. Jag
              tror inte att ens regeringens förespråkare själva är så där helt
              övertygade om att det här är ett jättebra sätt att förstärka sfi-undervisningen.
              Det är därför man kör med en försöksverksamhet. Hade man varit
              övertygad om att det här är så bra hade man kört på bred front
              på en gång.
            </seg>
            <seg n="da0042c0">
              Nej, det här handlar lite grann om att ge till dem som redan
              har, dem som har de goda förutsättningarna. De som egentligen
              behöver mest stöd blir utan, i alla fall utan sfi-bonus.
            </seg>
            <seg n="e6dc3135">
              Maria Stenberg har på ett utmärkt sätt gått igenom de argument
              som finns mot förslaget. Jag vill ändå ägna några sekunder åt
              den människosyn som ligger bakom. Det är egentligen fråga om ekonomiska
              incitament som sådant, bonusar, för att man ska kunna göra ett
              bra arbete, för att man ska vilja göra ett bra arbete, för att
              man ska vilja lära sig språket. I det här specifika fallet tycks
              det som högerregeringens företrädare på något vis går omkring
              med en bild i huvudet: Ja, någonstans där ute finns det många
              människor, hundratals, tusentals, tiotusentals, vad vet jag, som
              hellre går kvar på sfi och inte lär sig språket än gör något annat.
              De tycks finnas där och trivas med att inte ha någon särskild
              funktion i samhället och inte bidra med något särskilt. De tycker
              kanske att det är bekvämt att bara läsa sfi lite grann ibland
              och inte komma vidare. Dem måste vi förstås pressa lite mer, uppmuntra
              eller pressa.
            </seg>
            <seg n="b7e18092">
              Här är det både piskan och moroten som förs fram av regeringsföreträdarna
              emellanåt. Är det inte språkkrav för medborgarskap, som ibland
              diskuteras, är det bonus i stället piskan ena dagen, moroten nästa.
              Men bakom ligger ungefär samma människosyn, som säger att om inte
              vi pressar eller lockar kan människor inte själva veta sitt eget
              bästa och lära sig de kunskaper och det språk de behöver kunna.
            </seg>
            <seg n="a3fdc0e8">
              Vi delar inte den uppfattningen. Vi har en motsatt människouppfattning.
              Vi ser människor som aktiva, som viljande själva vara en del av
              samhället. Man vill göra och bidra. Det som vi som politiska makthavare
              har att göra är att skapa förutsättningar, riva ned diskriminerande
              hinder och skapa positiva förutsättningar för att människor ska
              kunna få den aktiva kraft som man har i sig att också ge något
              resultat.
            </seg>
            <seg n="4c6189a4">
              Jag gör en jämförelse som möjligen kan kännas lite långsökt,
              men jag tror att den bär. Om man bara för att man gör ett bra
              jobb får en bonus, vad blir nästa steg för högerregeringen att
              föreslå? Ska vi ha, för att ta det drastiska, riksdagsledamotsbonus?
              Det kan man tänka sig om man tycker att riksdagsledamöterna sitter
              där i sina bänkar och inte gör någonting, eller inte ens sitter
              i sina bänkar, sitter någon annanstans och inte gör så mycket.
              Vi kanske ska ha ett system för det. Vi kanske ska lägga upp ett
              register av antal ställda frågor. Tre ställda frågor ger 500 kronor
              i månaden. Åtta ställda frågor ger 700 kronor i månaden. Eller
              kanske efter en mandatperiod räknar man antal anföranden i talarstolen.
              Hur lång tid? Det är svårt att avgöra är det kvantitet och kvalitet?
              Vem bedömer detta?
            </seg>
            <seg n="e29d830f">
              Jag ska inte låta liknelsen spreta i väg för långt, men det är
              någonting i detta som ändå väcker till eftertanke. Det verkar
              som att det alltid är de andra som behöver antingen tvingas eller
              lockas. Själva behöver vi inte vara med i ett sådant system. Vi
              vet vad som är vårt bästa. Det är de andra som inte vet det.
            </seg>
            <seg n="dc6f7e84">
              Herr talman! Utan att förlänga diskussionen mer än så säger jag
              att jag tror att man har tänkt fel och yrkar därför bifall till
              reservationen.
            </seg>
          </u>
          <note type="speaker" n="ebac68a1">
            Anf. 96 ULF HOLM (mp):
          </note>
          <u who="ulf_holm_74ae2f" xml:id="i-3c922f7d45fb3c5c-0" n="40f3c6e6">
            <seg n="d2e465fb">
              Herr talman! Det här är en väldigt viktig fråga när det handlar
              om integrationen i Sverige, och också en väldigt omdebatterad
              fråga. Tyvärr visar det här förslaget från regeringen på den stora
              skillnad som finns mellan den rödgröna alliansen och den moderatstyrda
              borgerliga alliansen när det gäller synen på människor, vilket
              har beskrivits väldigt väl av de föregående talarna i debatten.
            </seg>
            <seg n="fc8f35e8">
              Det är helt obegripligt varför de som har de bästa förutsättningarna
              ska ha bonus när stödet egentligen borde gå till dem som behöver
              mest stöd och uppmuntran för att klara studierna, lära sig det
              svenska språket och lära sig skriva ordentligt. Det är de personerna
              som behöver mest stöd av samhället.
            </seg>
            <seg n="a9c5fa37">
              Då behöver vi, som har sagts tidigare, ha en bättre sfi-undervisning.
              Den fungerar jättebra på många ställen. Det finns naturligtvis
              ett par platser där det skulle behöva göras förbättringar, och
              det är framför allt fråga om att det borde vara mer resurser till
              lärarna och mer stöd till de personer som har svårt att tillgodogöra
              sig undervisningen i dag.
            </seg>
            <seg n="52e94f43">
              Då är det märkligt att regeringen lägger fram en proposition
              om att just de som redan har bäst förutsättningar, är snabba på
              att lära sig och känner igen språket ska få en ekonomisk stimulans,
              det vill säga bonus. Det är mycket märkligt och faktiskt obegripligt.
            </seg>
            <seg n="afd2efcd">
              Det är märkligt inte bara med tanke på den ideologiska skillnaden
              i synen på sfi och i människosynen, utan också eftersom kritiken
              från remissinstanserna är ganska omfattande. Man pekar på många
              av bristerna i regeringens förslag. Det är därför märkligt att
              regeringen och utskottsmajoriteten bara fortsäter att leverera
              det här förslaget trots alla invändningar och tveksamheter.
            </seg>
            <seg n="c42c6b6c">
              De som kanske har svårast att tillgodogöra sig undervisningen
              är naturligtvis, tror jag, kvinnor. Kvinnorna behöver mest undervisning.
              Detta är alltså också en jämställdhetsfråga. Många som kommer
              till Sverige från vissa regioner i världen behöver mest stöd.
              Inte minst behöver de stöd för att kunna ta sig hemifrån och vara
              med på undervisningen. Där måste insatser göras ordentligt. Där
              finns det nog mycket att göra. Det finns en risk för att de som
              kommer att gynnas av bonussystemet i hög grad är män, och det
              tycker vi är fel. Vi ser ingen analys i propositionen om hur stödet
              kommer att utfalla, utan det är på vinst och förlust.
            </seg>
            <seg n="c94220b2">
              Man måste också ta individualiseringen i mycket större beaktande.
              Människor som kommer till Sverige är olika. Det är i väldigt mycket
              individbaserad undervisning som behövs, även om den måste ske
              i grupp. Detta tar man inte heller upp i betänkandet eller propositionen.
              Risken finns för att det är de grupper som varit mest gynnade
              redan sedan de kom hit som kommer att få del av bonusen. Det är,
              som jag sagt tidigare, inte Miljöpartiets uppfattning att det
              bör vara på det sättet.
            </seg>
          </u>
          <note n="924c01da">
            Jag yrkar därför, tillsammans med mina kolleger från Socialdemokraterna
            och Vänstern, avslag på propositionen och bifall till reservationen.
          </note>
          <note type="speaker" n="c8b58cc1">
            Anf. 97 REZA KHELILI DYLAMI (m):
          </note>
          <u who="reza_khelili_dylami_e01b14" xml:id="i-962442b72bbafeab-0" n="3c5ff83f">
            <seg n="fd164da6">
              Herr talman! Undervisning i svenska är något som är helt centralt
              för ett bra flyktingmottagande och en smidig integration av nyanlända
              flyktingar och invandrare. Att behärska det svenska språket är
              kanske den allra viktigaste framgångsfaktorn när det gäller att
              få ett arbete men även för att man ska kunna leva ett självständigt
              liv och kunna ha kontakt med det svenska samhället och dess myndigheter.
            </seg>
            <seg n="25ab9131">
              Speciellt nu i dessa tider av internationell finanskris och varsel
              på arbetsplatser är det viktigt att vi satsar på grupper i samhället
              som kan få det svårt. Vi vet av erfarenhet att de som behärskar
              det svenska språket har en tydlig fördel när det gäller att få
              arbete. Därför är det viktigt att undervisningen i svenska ses
              över och förbättras. Sfi-undervisningen har inte fungerat bra.
              Det tror jag att vi alla är överens om. Detta måste vi göra något
              åt. Genomströmningen har visat sig vara väldigt låg, och i undervisningsgrupperna
              har elever med extremt olika kunskapsnivåer blandats. Precis som
              andra här har påpekat är klasserna blandade, och elever på olika
              nivåer kommer i samma grupper. De kommer från olika länder och
              har olika bakgrund när det gäller studier det finns akademiker
              sida vid sida med folk som aldrig har fått möjlighet att gå i
              skolan. Detta har lett till att de med goda förutsättningar inte
              har lyckats få den stimulans de behöver och till att de med sämst
              förutsättningar har haft svårt att följa med i undervisningen.
            </seg>
            <seg n="8fdd8e75">
              SFI borde signalera att språket är livsavgörande, nyckeln till
              deras framtid, att sumpar de den chansen kommer den aldrig tillbaka.
              Det är ett citat ur en DN-artikel nyligen. Där kan man läsa om
              de problem som många invandrare upplever i sin första kontakt
              med sitt nya hemland Sverige. Denna första kontakt utgörs i många
              fall av sfi-undervisningen.
            </seg>
            <seg n="f8e6b21b">
              Herr talman! Jag har själv träffat flera invandrare som studerat
              i sfi utan att kunna slutföra utbildningen. Till exempel känner
              jag en kvinna från Mellanöstern, mer exakt från Afghanistan, som
              har gått på sfi i Helsingfors i 13 år utan att bli klar. Det är
              katastrof! Det problemet kan vi diskutera senare om ni vill.
            </seg>
            <seg n="2f6075d0">
              Flera av dem som misslyckas i sfi-undervisningen har högskoleutbildning
              från sitt hemland och är vana vid att studera. Trots detta har
              de inte kunnat tillgodogöra sig utbildningen. Det visar klart
              och tydligt att något är fel. Vi måste göra något för att rätta
              till felet. Att införa sfi-bonus för dem som snabbare klarar av
              utbildningen är ett sätt att göra eleverna mer motiverade.
            </seg>
            <seg n="4ecb603b">
              Givetvis räcker det inte enbart med att dela ut bonus. Det är
              vi nog överens om. För att komma till rätta med problemen i sfi-undervisningen
              ingår i förslaget också att man ska satsa på att höja lärarnas
              kompetens och att ha ett bra arbete med att sätta tydligare mål
              i kursplanerna.
            </seg>
            <seg n="e24cf890">
              Införandet av sfi-bonusen kommer att genomföras som ett test
              i första omgången. Det är bra. Det ger oss en möjlighet att se
              om införandet av sfi-bonus är en framgångsrik väg när det gäller
              undervisningen i svenska för invandrare. Jag personligen tror
              och hoppas att sfi-bonusen kan vara en bra morot för nyanlända
              att snabbare klara utbildningen i svenska.
            </seg>
            <seg n="2801bfea">
              De senaste åren har med all önskvärd tydlighet visat att invandrings-
              och flyktingmottagningen inte har varit någon framgångshistoria.
              Vi måste bryta kollektiviseringen av de grupper som kommer till
              Sverige, och varje individ måste få de förutsättningar som han
              eller hon behöver för att kunna komma in i det svenska samhället.
              Men vi måste även ställa krav på att den nyanlända själv tar ett
              stort ansvar och lägger ned ett gigantiskt arbete på att faktiskt
              lära sig svenska.
            </seg>
            <seg n="e6e2f9a7">
              Herr talman! Det är det svenska samhällets och regeringens ansvar
              att ge de nyanlända invandrarna och flyktingarna de verktyg de
              behöver för att få ett arbete i sitt nya land, så att de själva
              kan klara sin försörjning. Vägen till en framgångsrik integration
              går via ett eget arbete. För att kunna få ett arbete är det centralt
              att man behärskar det svenska språket. Det är självklart.
            </seg>
          </u>
          <note type="speaker" n="e4697652">
            Anf. 98 MARIA STENBERG (s) replik:
          </note>
          <u who="hans_stenberg_1679e1" xml:id="i-919bf54e720ce8aa-1" n="b3825c04">
            <seg n="7e921157">
              Herr talman! I mitt anförande beskrev jag hur uppbyggnaden av
              sfi-bonussystemet faktiskt gynnar de nyanlända invandrare som
              har studievana, kanske långa utbildningar med sig från sitt hemland
              och dessutom kanske har det lätt för att lära sig ett nytt språk.
              Därför blir min fråga: På vilket sätt anser Moderaterna att ett
              bonussystem som är uppbyggt så orättvist gynnar dem som har det
              lite svårare för sig? Systemet bygger ju på att man ska ha det
              lätt för sig och kunna lära sig snabbt.
            </seg>
            <seg n="c9560a2f">
              På vilket sätt gynnar ett sådant här bonussystem dem som faktiskt
              har det lite svårare för sig?
            </seg>
          </u>
          <note type="speaker" n="475ba981">
            Anf. 99 REZA KHELILI DYLAMI (m) replik:
          </note>
          <u who="reza_khelili_dylami_e01b14" xml:id="i-962442b72bbafeab-1" n="3c5ff83f">
            <seg n="98eb2afc">
              Herr talman! Som jag tidigare berättade är det en morot för att
              kunna motivera dem. De kan få möjligheter att snabbare lära sig
              svenska.
            </seg>
            <seg n="837d0df0">
              Jag vet inte när jag slutade sfi, men när jag läste sfi i Sandviken
              hade folk inte någon riktig framtid att tänka på. Man tänkte:
              Ja, vi får gå två tre timmar till sfi. Vad kommer att hända? Jag
              kommer inte att förlora någonting. Jag har 260 timmar på mig att
              läsa sfi. Då får jag klara det på kanske fyra fem år. Det är på
              det sättet.
            </seg>
            <seg n="e687affd">
              Om jag, när jag läste sfi i Sandviken eller i Borås eller i Malmö,
              hade haft en bra kursplan jag kom till Sverige som 18-åring; i
              dag är jag 42 år hade det självklart varit mycket enklare för
              mig att lära mig om det svenska samhället och att hänga med. Det
              handlar om vad jag har för framtidsplan och så vidare.
            </seg>
            <seg n="164b98fe">
              Jag tror att detta är en väg att kunna motivera folk att på något
              sätt snabbare lära sig.
            </seg>
          </u>
          <note type="speaker" n="28ff988c">
            Anf. 100 MARIA STENBERG (s) replik:
          </note>
          <u who="hans_stenberg_1679e1" xml:id="i-919bf54e720ce8aa-2" n="b3825c04">
            <seg n="cf495134">
              Herr talman! Som jag också sade i mitt anförande skiljer sig
              uppenbarligen vårt synsätt när det gäller människor från Moderaternas
              synsätt.
            </seg>
            <seg n="8e978d35">
              Vi tror inte att några extra kronor i en ficka eller några färre
              kronor där eller några extraprov gör att de människor som kanske
              skulle behöva ha extra hjälp och extra stimulans får det lättare.
            </seg>
            <seg n="e65132b9">
              Man ska nu ge försökskommunerna en extra påse pengar för att
              de sedan ska kunna utvärdera systemet det är ju också att rigga
              resultatet efter vad man vill. Men bonussystemet i sig innebär
              inte någon kvalitetshöjning för gruppen nyanlända invandrare.
              Det är djupt orättvist. Det gäller ju inte alla. Det gäller bara
              ett par stycken.
            </seg>
            <seg n="29694908">
              Jag har full förståelse för att man ska ha en plan och att man
              ska ha goda lärare i sfi-undervisningen. Men bonussystemet i sig
              garanterar inte det, så jag måste återvända till min fråga: På
              vilket sätt underlättar det här bonussystemet för dem som faktiskt
              kanske har det lite svårare än andra att lära sig svenska?
            </seg>
          </u>
          <note type="speaker" n="4fcb45f1">
            Anf. 101 REZA KHELILI DYLAMI (m) replik:
          </note>
          <u who="reza_khelili_dylami_e01b14" xml:id="i-962442b72bbafeab-2" n="3c5ff83f">
            <seg n="fd739b6c">
              Herr talman! Jag säger det en gång till. Det är en morot. Det
              handlar om att försöka se över detta, se hur det kommer att fungera
              i verkligheten. Det är en försöksverksamhet.
            </seg>
            <seg n="7d050bd5">
              Det är bra att vi gör någonting. Det är samtidigt bra att ni
              anser att ni inte har lyckats sköta sfi:n på ett bra sätt.
            </seg>
            <seg n="81298d01">
              Vi hade möte med lärarna, som är en grupp som vi just nu har
              i skolan i Sverige. De tycker att sfi-bonusarna kan vara en bra
              väg att motivera folk att snabbare lära sig svenska.
            </seg>
            <seg n="fafbc331">
              Det är väldigt bra att ni också har kontakt med lärarna och hör
              hur de tycker att sfi-bonusarna kan vara bra för att motivera
              nyanlända invandrare. Och det handlar om folk som försökt lära
              sig svenska för länge sedan och har misslyckats. Och precis som
              ni har framfört är det många som har slutat. Vi vet inte varför
              de har slutat med sfi. Vi får möjligheter att kolla varför de
              har gjort det.
            </seg>
          </u>
          <note type="speaker" n="39ad474e">
            Anf. 102 ULF HOLM (mp) replik:
          </note>
          <u who="ulf_holm_74ae2f" xml:id="i-3c922f7d45fb3c5c-1" n="40f3c6e6">
            <seg n="f88d4507">
              Herr talman! Vi är helt överens om att sfi-undervisningen inte
              är perfekt i dag och att det behöver vidtas åtgärder för att förbättra
              den på vissa håll. På vissa håll i Sverige fungerar den väldigt
              bra. Det skiljer sig från kommun till kommun.
            </seg>
            <seg n="cd87e60a">
              Vi är också överens om att integrationspolitiken måste förbättras,
              och där finns mycket kvar att göra för att den ska fungera bra.
            </seg>
            <seg n="ec3d6fc8">
              Jag är därför det ska jag börja med att säga tacksam för att
              det här förslaget från regeringen åtminstone bara gäller försöksverksamhet
              i 15 kommuner, så att ni inte genomför det i hela Sverige på en
              gång. Det är jag ytterst tacksam för.
            </seg>
            <seg n="ae948128">
              Men jag tycker ändå att man borde avslå förslaget. De som gynnas
              av det här systemet är ju de som har mest studievana, de som har
              högre utbildning och de som kommer från länder med det latinska
              alfabetet. De gynnas av det här systemet. De som missgynnas är
              andra.
            </seg>
            <seg n="76a4ca46">
              Det är detta jag inte riktigt kan förstå. Jag blir ännu mer konfunderad
              när du som exempel tar upp en vän från Afghanistan som har pluggat
              sfi i 13 år.
            </seg>
            <seg n="c776368a">
              Hur ska hon kunna gynnas av ett sådant här system? Hon kommer
              aldrig att få någon bonus aldrig. Hur motiverar du då denna kvinna
              att faktiskt försöka lära sig det svenska språket?
            </seg>
            <seg n="e2b9ed45">
              Det är här själva grundfrågan är. Det är några grupper som kommer
              att gynnas, och de får ekonomisk kompensation eller stimulans.
              Men de som egentligen mest behöver samhällets stöd för att kunna
              lära sig språket och få ett arbete och komma in i det svenska
              samhället missgynnas otroligt mycket med detta system. Det är
              där jag inte förstår hur ni resonerar.
            </seg>
          </u>
          <note type="speaker" n="55908f4c">
            Anf. 103 REZA KHELILI DYLAMI (m) replik:
          </note>
          <u who="reza_khelili_dylami_e01b14" xml:id="i-962442b72bbafeab-3" n="3c5ff83f">
            <seg n="b9494ee3">
              Herr talman! Problemet för den här kvinnan är inte att hon inte
              vill studera snabbare. Och problemet är inte att hon inte hade
              någon utbildning. Problemet är själva sfi-systemet.
            </seg>
            <seg n="5faf0c3b">
              Det är inte bara hon som har fastnat. Det finns många sådana
              här exempel.
            </seg>
            <seg n="3120d770">
              Jag känner en kvinna i Spånga som kom till Sverige som 19-åring.
              I dag är hon 2728 år gammal och bor i Spånga. Hon läser fortfarande
              sfi, fast hon har gått två år i universitet i sitt hemland, Iran.
              Det är därför det är viktigt att öppna vägarna för folk som är
              snabbare. Hon har inget eget jobb. Hon får inget bidrag. Det enda
              hon lever på är sin mans lön.
            </seg>
            <seg n="d2000481">
              När jag frågar henne vad hon tänker om hon hade möjlighet att
              lära sig svenska snabbare säger hon: Ja, men det är jättebra.
              Jag kunde då snabbare klara svenskan och tjäna lite extra bonus.
            </seg>
            <seg n="8723dd8e">
              De här invandrargrupperna är mycket positiva till möjligheten
              att snabbare avsluta svenskan. Om det finns en sådan grupp som
              kan lära sig svenska snabbare och det är inte en liten grupp undrar
              jag: Varför inte?
            </seg>
          </u>
          <note type="speaker" n="5462041e">
            Anf. 104 ULF HOLM (mp) replik:
          </note>
          <u who="ulf_holm_74ae2f" xml:id="i-3c922f7d45fb3c5c-2" n="40f3c6e6">
            <seg n="5a9242b5">
              Herr talman! Jag tror att vi blandar ihop några saker här.
            </seg>
            <seg n="77783be9">
              Motivationen att lära sig landets språk har nog alla som kommer
              till ett nytt land. Men i det exempel som du tar upp verkar det
              mest vara ett organisatoriskt problem. Det handlar om att sfi:n
              inte fungerar i vissa kommuner och att till exempel lärarna inte
              är tillräckligt utbildade eller vad det nu kan vara som gör att
              personer fastnar i sfi:n.
            </seg>
            <seg n="edaa68c9">
              Det handlar ju inte om bristen på motivation. Men hela det här
              bonussystemet handlar enbart om att belöna dem som snabbt kan
              tillgodogöra sig detta.
            </seg>
            <seg n="44a32118">
              I stället för att man satsar pengar på det här borde de här resurserna
              användas till att förbättra sfi-undervisningen och se till att
              lärarna är bra utbildade, så att man kan ta hand om alla på ett
              individuellt sätt och ge mest stöd till dem som behöver mest stöd
              för att lära sig svenska språket. Det handlar om att man ska kunna
              gå vidare och om att se till att det finns möjlighet att ha språkundervisning
              och arbete eller praktik samtidigt.
            </seg>
            <seg n="4220c1ea">
              Det är där insatserna behöver göras. Man behöver inte ge ekonomisk
              bonus och belöning till dem som förmodligen ändå klarar sig.
            </seg>
            <seg n="6e865461">
              De som har enklast att lära sig språket kommer ju att klara sfi:n
              på ett halvår eller ett år utan problem. Då får de pengar, medan
              de som har verkliga bekymmer och som kanske kommer från svåra
              förhållanden i sina tidigare hemländer missgynnas totalt av det
              här systemet och inte får stöd från samhället. Det är det som
              är den stora nackdelen med det här förslaget.
            </seg>
          </u>
          <note type="speaker" n="f7333248">
            Anf. 105 REZA KHELILI DYLAMI (m) replik:
          </note>
          <u who="reza_khelili_dylami_e01b14" xml:id="i-962442b72bbafeab-4" n="3c5ff83f">
            <seg n="9b1d580b">
              Herr talman! Under tiden som ni hade makten tillsammans med Socialdemokraterna
              och Vänsterpartiet hade ni systemet med att folk kunde gå till
              sfi och samtidigt gå och jobba. Varför har ni inte lyckats med
              det? Varför har folk inte klarat att lära sig svenska?
            </seg>
            <seg n="fe7ce957">
              Du säger att det finns problem i vissa kommuner. Jag pratar om
              hela Sverige.
            </seg>
            <seg n="0402cec2">
              Jag sade detta som ett exempel. Om du vill kan vi gärna besöka
              exempelvis Spånga kommun och träffa den här personen. Vi kan fråga
              henne varför hon inte läste vidare, och vad felet är. Det här
              är viktigt.
            </seg>
            <seg n="ca629c3e">
              Ni står och säger att det finns möjligheter att hitta praktikplatser
              och lära sig svenska. Jag vet inte varifrån alla de praktikplatser
              som ni pratar om ska komma. Men vi tror att det här är en bra
              början. Vi har undersökt detta och har pratat med folk som tror
              på det här. Självfallet måste vi satsa på lärarnas kompetens,
              vi måste ha en bättre kursplan och så vidare. Men jag tror att
              det är en bra början.
            </seg>
          </u>
          <note type="speaker" n="e52efaf1">
            Anf. 106 EVA FLYBORG (fp):
          </note>
          <u who="eva_flyborg_5bee75" xml:id="i-1c3899bdc024c9dc-0" n="6c4cb70e">
            <seg n="76f013c2">
              Herr talman! Nu när vi har dragit ned gardinerna och stängt ute
              solen och mitt plan hem redan har gått tänker jag ta den långa
              vägen hem, det vill säga faktiskt hålla det anförande som jag
              hade förberett.
            </seg>
            <seg n="990f2a3a">
              Herr talman! I detta ärende diskuterar vi sfi-bonus en försöksverksamhet
              för att stimulera nyanlända invandrare att snabbare lära sig svenska.
              Det finns en reservation från oppositionen. Jag talar i dag för
              majoriteten.
            </seg>
            <seg n="ebf60fa6">
              Förslaget syftar till att pröva i vilken utsträckning ekonomiska
              incitament, en så kallad bonus, för deltagare i sfi kan bidra
              till att eleverna snabbare lär sig svenska och därmed förbättrar
              sina möjligheter att få ett jobb. Den nya lagen om sfi-bonus föreslås
              omfatta högst 15 kommuner, och den ska vara frivillig.
            </seg>
            <seg n="a45d11b6">
              För att kunna jämföra effekterna av en prestationsbaserad bonus
              med andra insatser för att höja kvaliteten på undervisningen föreslår
              regeringen nu att deltagande försöks- och jämförelsekommuner erbjuds
              ett särskilt bidrag för kvalitetshöjande åtgärder. Särskilda medel
              ska också avsättas för att följa upp och utvärdera försöksverksamheten
              med sfi-bonus.
            </seg>
            <seg n="df0b58e7">
              Vi i majoriteten ställer oss gemensamt bakom regeringens förslag
              om en sfi-bonus för att stimulera invandrare att på kortare tid
              uppnå godkänt resultat. Vi välkomnar också regeringens förslag
              att inledningsvis pröva sfi-bonusen i en försöksverksamhet som
              ska utvärderas.
            </seg>
            <seg n="4405b9de">
              Herr talman! Lite bakgrund om sfi och sakernas tillstånd kanske
              ändå kan behövas.
            </seg>
            <seg n="bf7bf192">
              Svenskundervisning för invandrare, så kallad sfi, är en egen
              skolform som ingår i det offentliga skolväsendet för vuxna. Sfi
              styrs liksom andra offentliga utbildningar av lag, förordning
              och kursplan. Enligt skollagen syftar sfi till att ge vuxna invandrare
              grundläggande kunskaper i det svenska språket samt läs- och skrivinlärning
              i de fall detta behövs. Den som har fyllt 16 år, är bosatt i kommunen
              och saknar grundläggande kunskaper i svenska språket har därför
              rätt att delta i sfi. Undantagna är personer som redan tidigare
              har tillräckligt goda kunskaper i danska eller norska. Deltagandet
              i sfi är avgiftsfritt, herr talman.
            </seg>
            <seg n="89ec92bd">
              Varje kommun är enligt skollagen skyldig att se till att sfi
              erbjuds den som har rätt att delta i sfi. Rätten till sfi kvarstår
              oavsett hur länge individen har bott i Sverige så länge han eller
              hon saknar grundläggande kunskaper i svenska. Individens språknivå
              står i fokus för regleringen.
            </seg>
            <seg n="2115c707">
              De som har varit länge i Sverige har med andra ord samma rätt
              att delta i sfi som de som är nyanlända, förutsatt att de saknar
              grundläggande kunskaper i svenska.
            </seg>
            <seg n="fa244f04">
              Utbildningen består av tre olika studievägar, 1, 2 och 3, som
              riktar sig till personer med olika bakgrund, förutsättningar och
              mål. Jag går inte in på vad de olika vägarna innehåller.
            </seg>
            <seg n="888a2de4">
              Sedan år 2007 ska sfi omfatta minst 15 timmar i veckan under
              en fyraveckorsperiod. Undervisningstiden får dock minskas om eleven
              begär det och det är förenligt med undervisningens syfte.
            </seg>
            <seg n="a96c2596">
              Herr talman! Hur ser det ut i dag? Av Skolverkets rapport från
              2008 framgår bland annat att drygt 65 000 studerande deltog i
              sfi under läsåret 2006/07, vilket är det högsta antal som har
              uppnåtts.
            </seg>
            <seg n="ddf49038">
              Av samtliga studerande var 29 procent flyktingar, 2 procent tillståndssökande
              och 70 procent övriga invandrare. Av det totala antalet studerande
              läsåret 2006/07 var 57 procent kvinnor, Ulf Holm, och 43 procent
              män. Det var alltså en övervikt av kvinnor i sfi-undervisningen,
              tvärtemot vad man kanske skulle tro i övrigt. Genomsnittsåldern
              var 33 år för såväl kvinnor som män. Bland de studerande under
              2006/07 var arabiska det vanligaste modersmålet. Nästan 60 procent
              av de studerande 2006/07 hade minst en tioårig utbildning sedan
              tidigare. 17 procent hade en utbildning sedan tidigare som var
              sju- till nioårig, och knappt 25 procent hade en utbildning som
              var sex år eller kortare. En övervägande majoritet hade alltså
              en lite längre utbildning. Andelen som hade slutat utan att ha
              fått godkänt eller som avbröt utbildningen var hela 35 procent,
              dock. Det är ett problem. Ungefär hälften av dem som avbrutit
              utbildningen hade gjort det av okänd anledning, vilket gör det
              svårt att dra några slutsatser om orsakerna till att så många
              faktiskt avbryter sina sfi-studier.
            </seg>
            <seg n="6719a997">
              Även i Statskontorets färska utvärderingsrapport redovisas att
              för deltagare på studieväg 1 går det i genomsnitt 63 veckor från
              inskrivning till studiernas avslutande. Motsvarande inskrivningstid
              för studieväg 2 är 55 veckor och för studieväg 3 är den 31 veckor.
              Detta är för lång tid, herr talman!
            </seg>
            <seg n="e8228ad3">
              Herr talman! Många nyanlända invandrare har svårt att ta sig
              in på den svenska arbetsmarknaden. Det vet vi. Det gäller i ännu
              högre grad i den svåra ekonomiska kris som vi befinner oss i just
              nu. För att kunna etablera sig i Sverige behövs ett fungerande
              språk. Språkundervisning i svenska är därför en viktig del av
              introduktionen för våra nyanlända. För alltför många nyanlända
              invandrare fördröjs inträdet på arbetsmarknaden på grund av att
              deras studier i svenska tar för lång tid, avbryts i förtid eller
              aldrig ens påbörjas. Lägg därtill svårigheterna när barnen snabbt
              kan klara sig bättre i det nya landet och får tolka och följa
              med sina föräldrar. Barnen blir föräldrar åt sina föräldrar en
              svår situation i många familjer.
            </seg>
            <seg n="7ee2295e">
              Därför vill vi nu göra ett försök att tillföra en bonus om man
              klarar sina studier lite snabbare och därmed ökar sin anställningsbarhet
              och därigenom också hamnar innanför i stället för utanför det
              svenska samhället. Inget förslag är naturligtvis perfekt, men
              jag tror att detta kan uppmuntra fler att faktiskt genomgå undervisningen
              och andra att göra det lite snabbare. Svenska språket är nyckeln
              i vårt eget samhälle, och det är bra att regeringen nu tar tag
              i denna fråga och adderar ytterligare en nyckel på den knippa
              som vi andra tar för given.
            </seg>
            <seg n="82153dd0">
              Försöket ska alltså omfatta högst 15 kommuner och vara utformat
              så att dess effekter kan utvärderas. Det här är viktigt! Det är
              viktigt att de deltagande kommunerna kan jämföras med kontrollkommuner
              med så likartade förutsättningar som möjligt vad gäller kommunstorlek,
              arbetsmarknadsläge, andel flyktingar bland sfi-studerande, de
              studerandes skolbakgrund och andel nyanlända invandrare i relation
              till befolkningen långt, herr talman, men viktigt! Lämpliga kommuner
              kommer att erbjudas att delta i försöket.
            </seg>
            <seg n="1c776c39">
              IFAU kommer att få i uppdrag att utvärdera försöksverksamheten.
              Regeringen avser därför att ge de medverkande försökskommunerna
              och de kommuner som deltar i försöket som jämförelsekommuner ett
              riktat kvalitetshöjande bidrag för sfi.
            </seg>
            <seg n="536368d7">
              Kostar det här något, herr talman? Ja, det gör det. Sfi-bonusen
              kommer att leda till att fler nyanlända invandrare och det kostar
              påbörjar sfi och når resultat snabbare. Det är dock inte möjligt
              att med någon säkerhet beräkna den totala kostnaden för försöksverksamheten
              med sfi-bonus. Men med utgångspunkt i beräkningar och antaganden
              om förbättrade resultat på 20 procentenheter på varje studieväg
              kan de direkta kostnaderna i försökskommunerna för utbetald bonus
              inklusive sociala avgifter uppskattas till ca 32 miljoner kronor.
              För samhället och individen innebär det dock en stor vinst.
            </seg>
            <seg n="61895a76">
              För att kunna jämföra effekterna på resultaten med andra kvalitetshöjande
              insatser erbjuds kommunerna ett särskilt bidrag för kvalitetshöjande
              åtgärder. Kostnaden för den särskilda kvalitetshöjningssatsningen
              beräknas till högst 60 miljoner kronor. Lägg till Skolverkets
              kostnader och en peng för utvärdering så hamnar vi på ca 100 miljoner
              kronor. Medel som täcker dessa kostnader finns avsatta i statsbudgeten.
            </seg>
            <seg n="00cf1e29">
              Herr talman! God svenskundervisning för invandrare är en nyckel
              bland flera till att utrikes födda ska kunna etablera sig på den
              svenska arbetsmarknaden. Det är därför nedslående och oroande
              att tvingas konstatera att det i dag råder en mycket stor oklarhet
              om hur väl den nuvarande sfi-undervisningen fungerar. Statskontoret
              noterar i sin rapport från 2009 att mer än var tredje sfi-deltagare
              inte har fått något betyg alls tre år efter kursstart. Bland de
              övriga två tredjedelarna är det bara hälften som uppnått godkänt
              resultat på den högsta kursen efter tre år.
            </seg>
            <seg n="e19d62b6">
              Samtidigt har Riksrevisionen i sin kritiska rapport funnit att
              det aldrig har gjorts någon utvärdering av sfi:s effekter över
              huvud taget, varken när det gäller deltagarnas ställning på arbetsmarknaden
              eller på andra områden.
            </seg>
            <seg n="4ad2c14c">
              Sammantaget är detta mycket bekymmersamt, inte minst ur ett integrationspolitiskt
              och arbetsmarknadspolitiskt perspektiv. De resultat i termer av
              genomströmning av elever med godkänt resultat som framgår av Skolverkets
              och Statskontorets redovisningar är helt enkelt för dåliga.
            </seg>
            <seg n="8dd292ca">
              Det är också en uppenbar brist att vi inte känner till sfi-undervisningens
              effekter och resultat. Vi delar därför Statskontorets, Riksrevisionens
              med fleras uppfattning att åtgärder måste vidtas för att försöka
              förbättra sfi-undervisningens effektivitet när det gäller att
              uppnå uppsatta mål. Det är därför mycket bra att regeringen nu
              lägger fram ett förslag om en sfi-bonus. På det sättet kan man
              motivera nyanlända invandrare att påbörja sfi så snart som möjligt,
              bidra till att förbättra deras närvaro i utbildningen och uppmuntra
              till extra ansträngningar för att snabbt nå godkänd nivå i studierna.
              Allt detta sammantaget bidrar till att få människor i arbete så
              fort som möjligt.
            </seg>
            <seg n="a30b6bb7">
              Vi noterar också att regeringen avsatt 61 miljoner kronor inom
              ramen för det så kallade sfi-lyftet för att stärka sfi-lärarnas
              kompetens.
            </seg>
            <seg n="d6529e45">
              Samtidigt ska man komma ihåg, precis som Riksrevisionen framhåller,
              att det är viktigt att inte tillföra sfi-undervisningen ytterligare
              stora resurser utan att samtidigt förvissa sig om att det går
              att få information om i vilken grad resurserna kommer att användas
              på ett sätt som faktiskt förbättrar sfi-undervisningens resultat.
              Stoppa alltså inte in mer pengar om du inte vet att det ger resultat!
            </seg>
            <seg n="0b56380c">
              Det svåra statsfinansiella läget understryker enligt vår mening
              vikten av att staten inte bör använda skattemedel till åtgärder
              vars effektivitet inte kan bedömas. Därför är det bra att pröva
              effekterna av den här bonusen i en försöksverksamhet.
            </seg>
            <seg n="593dadba">
              Herr talman! Avslutningsvis är det väsentligt att nyanlända till
              Sverige lär sig svenska så fort det bara går. Utan svenska inget
              jobb, utan jobb ingen delaktighet eller integration.
            </seg>
            <seg n="da442f99">
              Just nu är det alltför många som det tar alltför lång tid för
              att genomgå sfi-undervisningen, eller också hoppar de av undervisningen
              eller kommer aldrig ens till start. Det duger inte. Regeringens
              förslag om en mindre bonus, en morot inte piska är alltså bra.
            </seg>
            <seg n="3f996a8b">
              Till och med den svårflörtade Riksrevisionen delar regeringens
              bedömning att en försöksverksamhet med en tydlig utvärdering vore
              det allra bästa, och det är precis vad vi gör.
            </seg>
            <seg n="12ac744a">
              Vad tycker då eleverna själva om detta förslag? Det var någon
              som undrade det tidigare. I en undersökning som gjordes av SCB
              för bara några månader sedan, så trodde 40 procent av alla elever
              att de skulle lära sig svenska snabbare om de fick en liten bonus.
              Om det var ett krav för medborgarskap trodde hela 50 procent att
              de skulle lära sig svenska snabbare. Det är ändå tänkvärt, herr
              talman.
            </seg>
          </u>
          <note n="d6ba3aec">
            Herr talman! För majoritetens räkning yrkar jag bifall till förslaget
            i betänkandet och avslag på reservationen.
          </note>
          <note type="speaker" n="60f24570">
            Anf. 107 MARIA STENBERG (s) replik:
          </note>
          <u who="hans_stenberg_1679e1" xml:id="i-919bf54e720ce8aa-3" n="b3825c04">
            <seg n="ad07f850">
              Herr talman! Med tanke på den sena timmen och långa debatter
              ska försöka hålla mig kort och vara snabb. I mitt anförande undrade
              jag om inte borgerligheten själv hade funderat över det som Helsingforss
              län förde fram när det gäller det här bonussystemet. Finns det
              inte en risk för att man cementerar fördomar mot gruppen nyanlända
              invandrare? Därför tänker jag ställa frågan: Hur är det? Har borgerligheten
              funderat över det som Helsingforss län anför som sina betänkligheter
              när det gäller ett sådant här bonussystem?
            </seg>
          </u>
          <note type="speaker" n="c4a2d859">
            Anf. 108 EVA FLYBORG (fp) replik:
          </note>
          <u who="eva_flyborg_5bee75" xml:id="i-1c3899bdc024c9dc-1" n="6c4cb70e">
            <seg n="5fc07459">
              Herr talman! Det kanske finns någon som vill hinna med sitt plan,
              så jag ska inte bli långrandig i den här replikduellen. Jag tackar
              för frågan, men jag håller inte med. Jag vill besvara frågan med
              nej.
            </seg>
            <seg n="434b7d19">
              Att man skulle cementera fördomar för att någon lär sig svenska
              bättre, och dessutom lär sig svenska snabbare och snabbare får
              ett jobb, verkar ganska orimligt i mina öron. Enligt min tro förhåller
              det sig precis tvärtom. Det här hedrar jobblinjen, och jag tror
              att det hedrar både integrationen och säkerheten för våra nyanlända
              kamrater när det gäller att snabbt komma in i vårt samhälle.
            </seg>
          </u>
          <note type="speaker" n="3307c912">
            Anf. 109 MARIA STENBERG (s) replik:
          </note>
          <u who="hans_stenberg_1679e1" xml:id="i-919bf54e720ce8aa-4" n="b3825c04">
            <seg n="8ade8d84">
              Herr talman! Det var nog inte det jag och Helsingforss län menade.
              Jag tror att man uttrycker en oro för att det handlar om att man
              ska betala dem som har lättast för sig och kanske klarar det snabbast.
              Det är kanske detta det handlar om när Helsingforss län och jag
              uttrycker att det finns en viss oro för att det här förslaget
              skulle cementera fördomar.
            </seg>
            <seg n="73245c9d">
              Det finns flera remissinstanser som har sagt att man inte har
              utvärderat detta och inte riktigt vet konsekvenserna av sfi-bonusar.
              Riksrevisionen, som Eva Flyborg själv tog upp, har i texten föreslagit
              regeringen att man ska göra någon form av kontrollerat experiment
              på sfi-området för att se om det ger någon effekt. Den borgerliga
              regeringen och den borgerliga majoriteten anser kanske att det
              här är ett experiment.
            </seg>
            <seg n="dd588f8a">
              Jag tror att man ändå måste fundera över det som Länsstyrelsen
              i Helsingforss län har fört fram. Jag tror inte att människor
              i allmänhet tycker att det är något problem om de som kommer till
              Sverige lär sig svenska snabbare och får ett jobb, men ni lägger
              ju ett förslag där ni faktiskt ska betala dem som har lättast
              att lära sig svenska. Jag tror att det är detta som det problem
              och den oro som man uttrycker handlar om.
            </seg>
            <seg n="35708176">
              Eva Flyborg har ju svarat mig att hon inte ser att det finns
              ett sådant problem. Jag skulle gärna vilja ställa frågan igen.
              Jag undrar om man inte ändå ser att det kan finnas ett problem
              med att man just ska betala till enskilda individer i det här
              systemet.
            </seg>
          </u>
          <note type="speaker" n="93c3e7ad">
            Anf. 110 EVA FLYBORG (fp) replik:
          </note>
          <u who="eva_flyborg_5bee75" xml:id="i-ee4ba0e67b280787-0" n="6c4cb70e" next="i-1496a98512f8af8d-0">
            <seg n="91243a1a">
              Herr talman! Det finns grundläggande problem med sfi. Där finns
              enorma problem. Det fungerar bra på vissa ställen och för vissa
              grupper, men i det stora hela fungerar det inte särskilt bra.
              Det vet vi alla i den här kammaren, och det vet de invandrare
              som deltar i sfi. Därför måste vi göra olika saker.
            </seg>
            <seg n="cb4972a5">
              Det är svårt att veta vad man ska göra när det inte finns någon
              statistik att utgå ifrån. Det har den nuvarande oppositionen på
              sitt samvete sedan så många år tillbaka. Ni har inte gjort någon
              som helst utvärdering, vilket gör det svårt att veta vilka åtgärder
              man ska ta till. Jag erkänner det. Det står till och med i propositionen.
              Vi vet inte vad man ska mäta emot. Det är av den anledningen som
              regeringen följer Riksrevisionens rekommendationer att man bör
              göra ett väl avgränsat försök. Jag tycker att ordet experiment
              är så dåligt när man har med människor att göra. Det handlar mer
              om andra saker som man gör i laboratoriet. Vi har kallat det försök
              i vårt betänkande. Det handlar inte bara om ett avgränsat försök
              utan också ett med uppföljning och utvärdering. Det är precis
              det som vi kommer att göra.
            </seg>
            <seg n="fb930285">
              Låt mig som hastigast gå in på det som vi har tagit upp några
              gånger om att är man redan duktig så får man mer betalt. Det är
              bra om man får en snabbare genomströmning över huvud taget i hela
              gruppen. Får man en extra snabb genomströmning av dem som är duktiga
              och de försvinner från gruppen kan man lägga mer tid, resurser
              och ansträngningar på dem som finns kvar. De får alltså en kvalitativt
              bättre undervisning av de lärare som finns. De får faktiskt en
              bättre undervisning.
            </seg>
            <seg n="0e1f7496">
              Det här försöket kommer dessutom att vara upplagt så att om man
              börjar på en lägre nivå och hoppar över till högre nivå och lär
              sig mer får man också ta del av den högre bonusen. Där finns ytterligare
              ett incitament för att snabba på. Som vi såg i den här undersökningen
              från SCB var det faktiskt 40 procent som trodde att de skulle
              anstränga sig mycket mer om de fick en liten bonus.
            </seg>
          </u>
          <note n="024d0f4c">
            Överläggningen var härmed avslutad.
          </note>
          <note n="f586a57f">
            12 § Några frågor om sekretess och tillgång till register
          </note>
          <note n="518cf8e5">
            Föredrogs
          </note>
          <note n="8a353f89">
            Förste vice talmannen konstaterade att ingen talare var anmäld.
          </note>
          <note n="b67547aa">
            13 § Bordläggning
          </note>
          <note n="2a8f8f58">
            Anmäldes och bordlades
          </note>
          <note n="10a2625d">
            14 § Anmälan om interpellationer
          </note>
          <note n="373d208d">
            Anmäldes att följande interpellationer framställts
          </note>
          <note n="bd8ef96c">
            den 14 maj
          </note>
          <note n="c3ce06b4">
            Anne Ludvigsson
          </note>
          <note n="c3ce06b4">
            Anne Ludvigsson
          </note>
          <note n="9483a67c">
            Yilmaz Kerimo
          </note>
          <note n="7150b2e6">
            Gunvor G Ericson
          </note>
          <note n="75d6db58">
            Monica Green
          </note>
          <note n="c76df5f8">
            Sylvia Lindgren
          </note>
          <note n="8486f24a">
            Eva-Lena Jansson
          </note>
          <note n="8486f24a">
            Eva-Lena Jansson
          </note>
          <note n="8486f24a">
            Eva-Lena Jansson
          </note>
          <note n="8486f24a">
            Eva-Lena Jansson
          </note>
          <note n="8486f24a">
            Eva-Lena Jansson
          </note>
          <note n="8486f24a">
            Eva-Lena Jansson
          </note>
          <note n="8486f24a">
            Eva-Lena Jansson
          </note>
          <note n="8486f24a">
            Eva-Lena Jansson
          </note>
          <note n="bdd10828">
            Jacob Johnson
          </note>
          <note n="dc0a0a6c">
            LiseLotte Olsson
          </note>
          <note n="5c080d2f">
            Bosse Ringholm
          </note>
          <note n="5c080d2f">
            Bosse Ringholm
          </note>
          <note n="5c080d2f">
            Bosse Ringholm
          </note>
          <note n="8486f24a">
            Eva-Lena Jansson
          </note>
          <note n="11812b21">
            Pia Nilsson
          </note>
          <note n="b44fd01a">
            Karin Svensson Smith
          </note>
          <note n="f284b981">
            Anders Karlsson
          </note>
          <u who="eva_flyborg_5bee75" xml:id="i-1496a98512f8af8d-0" n="6c4cb70e" prev="i-ee4ba0e67b280787-0">
            <seg n="10903d1f">
              Magdalena Streijffert
            </seg>
          </u>
          <note n="51e2b534">
            Marie Nordén
          </note>
          <note n="51e2b534">
            Marie Nordén
          </note>
          <note n="d02383fe">
            Göran Persson
          </note>
          <note n="d02383fe">
            Göran Persson
          </note>
          <note n="d02383fe">
            Göran Persson
          </note>
          <note n="d02383fe">
            Göran Persson
          </note>
          <note n="c7671a34">
            Elisebeht Markström
          </note>
          <note n="04b86d4e">
            Eva Selin Lindgren
          </note>
          <note n="8486f24a">
            Eva-Lena Jansson
          </note>
          <note n="ac77eb5b">
            Mikael Damberg
          </note>
          <note n="1edfb6f3">
            Carina Adolfsson Elgestam
          </note>
          <note n="9c3e8301">
            Désirée Liljevall
          </note>
          <note n="f7e79962">
            Peter Jeppsson
          </note>
          <note n="f7e79962">
            Peter Jeppsson
          </note>
          <note n="1edfb6f3">
            Carina Adolfsson Elgestam
          </note>
          <note n="d1a36e38">
            Lennart Axelsson
          </note>
          <note n="63c13a02">
            Interpellationerna redovisas i bilaga som fogats till riksdagens
            snabbprotokoll tisdagen den 19 maj.
          </note>
          <note n="7755b895">
            15 § Anmälan om frågor för skriftliga svar
          </note>
          <note n="1337f28e">
            Anmäldes att följande frågor för skriftliga svar framställts
          </note>
          <note n="bd8ef96c">
            den 14 maj
          </note>
          <note n="8eb31e3a">
            Ameer Sachet
          </note>
          <note n="ea5a560d">
            Birgitta Ohlsson
          </note>
          <note n="7aa12437">
            Hans Linde
          </note>
          <note n="b1cb34a6">
            Frågorna redovisas i bilaga som fogats till riksdagens snabbprotokoll
            tisdagen den 19 maj.
          </note>
          <note n="37b675b3">
            16 § Kammaren åtskildes kl. 18.58.
          </note>
          <note n="2a3abc66">
            Förhandlingarna leddes
          </note>
          <note n="b49cfad9">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
