<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--139</head>
          <docDate when="2008-08-20">2008-08-20</docDate>
        </div>
      </front>
      <body>
        <div>
          <note n="233812c5">
            ﻿
          </note>
          <note n="dede196e">
            Riksdagens protokoll
          </note>
          <note n="5d1eef5a">
            2008/09:139
          </note>
          <note type="date" n="c2d14d55">
            Torsdagen den 20 augusti
          </note>
          <note n="bb37c534">
            Kl. 13:00 - 16:35
          </note>
          <note n="1fde23e6">
            1 § Justering av protokoll
          </note>
          <note n="7183394b">
            Justerades protokollet för den 13 augusti.
          </note>
          <note n="2bc5ef7e">
            2 § Anmälan om återtagande av plats i riksdagen
          </note>
          <note n="d6dc84aa">
            Tredje vice talmannen meddelade att Liza-Maria Norlin (kd) återtagit
            sin plats i riksdagen från och med den 17 augusti, varigenom uppdraget
            som ersättare upphört för Jan Erik Ågren (kd).
          </note>
          <note n="b8cb2875">
            3 § Ledighet
          </note>
          <note n="d2578427">
            Tredje vice talmannen meddelade att Liza-Maria Norlin (kd) ansökt
            om ledighet under tiden den 31 augusti 200931 januari 2010.
          </note>
          <note n="dea97c5f">
            Kammaren biföll denna ansökan.
          </note>
          <note n="de1a50a9">
            Tredje vice talmannen anmälde att Jan Erik Ågren (kd) skulle
            tjänstgöra som ersättare för Liza-Maria Norlin.
          </note>
          <note n="dbe2153c">
            4 § Anmälan om kompletteringsval till utskott
          </note>
          <note n="67b65d56">
            Tredje vice talmannen meddelade att Kristdemokraternas riksdagsgrupp
            anmält Jan Erik Ågren som suppleant i miljö- och jordbruksutskottet
            och näringsutskottet under Liza-Maria Norlins ledighet.
          </note>
          <note n="16f0dd7a">
            Tredje vice talmannen förklarade vald under tiden den 31 augusti
            200931 januari 2010 till
          </note>
          <note n="97be5bd8">
            suppleant i miljö- och jordbruksutskottet
          </note>
          <note n="33d13051">
            suppleant i näringsutskottet
          </note>
          <note n="d43919cd">
            5 § Anmälan om fördröjda svar på interpellationer
          </note>
          <note n="a162c1b2">
            Till riksdagen hade inkommit följande skrivelser:
          </note>
          <note n="07a6642b">
            Interpellation 2008/09:579
          </note>
          <note n="a8fe5768">
            Interpellation 2008/09:579 Illojal konkurrens och lönedumpning
          </note>
          <note n="542ebaa6">
            Interpellationen kommer att besvaras torsdagen den 10 september
            2009.
          </note>
          <note n="d0398bbb">
            Skälet till dröjsmålet är tjänsteresa.
          </note>
          <note n="1081d8f7">
            Karin Renman
          </note>
          <note n="8b8330de">
            Interpellation 2008/09:581
          </note>
          <note n="9f7520b4">
            Interpellation 2008/09:581 Statistik över arbetslösheten
          </note>
          <note n="542ebaa6">
            Interpellationen kommer att besvaras torsdagen den 10 september
            2009.
          </note>
          <note n="d0398bbb">
            Skälet till dröjsmålet är tjänsteresa.
          </note>
          <note n="1081d8f7">
            Karin Renman
          </note>
          <note n="001dee11">
            Interpellation 2008/09:583
          </note>
          <note n="e212d5f9">
            Interpellation 2008/09:583 Åtgärder mot ungdomsarbetslösheten
          </note>
          <note n="542ebaa6">
            Interpellationen kommer att besvaras torsdagen den 10 september
            2009.
          </note>
          <note n="d0398bbb">
            Skälet till dröjsmålet är tjänsteresa.
          </note>
          <note n="1081d8f7">
            Karin Renman
          </note>
          <note n="54cd16a4">
            Interpellation 2008/09:584
          </note>
          <note n="250d271c">
            Interpellation 2008/09:584 De arbetssökandes möjligheter till
            utbildning
          </note>
          <note n="542ebaa6">
            Interpellationen kommer att besvaras torsdagen den 10 september
            2009.
          </note>
          <note n="d0398bbb">
            Skälet till dröjsmålet är tjänsteresa.
          </note>
          <note n="1081d8f7">
            Karin Renman
          </note>
          <note n="4abaff01">
            Interpellation 2008/09:586
          </note>
          <note n="2eae7067">
            Interpellation 2008/09:586 Utvecklingen i Iran
          </note>
          <note n="a3dd4505">
            Interpellationen kommer att besvaras torsdagen den 3 september
            2009.
          </note>
          <note n="df6fe961">
            Skälet till dröjsmålet är resa.
          </note>
          <note n="0c036aa3">
            Inga Eriksson Fogh
          </note>
          <note n="fbdfb81c">
            6 § Svar på interpellation 2008/09:577 om kommunernas ekonomi
          </note>
          <note type="speaker" n="72080239">
            Anf. 1 Statsrådet MATS ODELL (kd):
          </note>
          <u who="mats_odell_b796ef" xml:id="i-730a3c1940e356ae-0" n="f06a2e70">
            <seg n="575e5953">
              Fru talman! Patrik Björck har frågat finansministern om han äntligen
              är beredd att ta initiativ för att ge kommuner och landsting det
              tillskott som behövs.
            </seg>
            <seg n="22f6342c">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="a66f3a49">
              Inledningsvis vill jag påpeka att Patrik Björcks påstående att
              regeringen inte har agerat för att stödja kommuner och landsting
              inte stämmer. Regeringen värnar välfärdens kärna som kommunsektorn
              tillhandahåller. I 2009 års ekonomiska vårproposition har regeringen
              valt att prioritera de kommunala verksamheterna, och sektorn tillförs,
              förutom tidigare aviserade och beslutade satsningar, ytterligare
              17 miljarder kronor 20102012. Jag är medveten om att kommuner
              och landsting, trots de medel staten nu på olika sätt tillför,
              ändå står inför en besvärlig period. Men även företag och hushåll
              påverkas av krisen.
            </seg>
            <seg n="2af846d3">
              Regeringens politik är att sätta jobben främst. Genom en hög
              sysselsättning skapas även förutsättningar för att finansiera
              de offentliga välfärdstjänster som kommunsektorn i stor utsträckning
              tillhandahåller. Men utmaningarna har ökat i och med den globala
              finanskrisen och nedgången i den reala ekonomin. Varje åtgärd
              måste prövas utifrån dess effekter såväl på sysselsättningen som
              på de offentliga finanserna. I grunden handlar det om att driva
              en politik som säkrar arbetslinjen, värnar välfärdens grund och
              skapar trovärdighet för att de offentliga finanserna är långsiktigt
              hållbara.
            </seg>
            <seg n="a49478d8">
              Vissa indikatorer pekar på en förskjutning mot minskad pessimism
              sedan i våras. Hur detta påverkar de offentliga finanserna både
              statens och kommunernas analyseras för närvarande i det pågående
              arbetet med budgetpropositionen för 2010. Om det finns ytterligare
              utrymme i statsbudgeten nästa år och hur det i så fall ska fördelas
              återkommer regeringen med när budgetpropositionen presenteras.
            </seg>
          </u>
          <note type="speaker" n="550b6de1">
            Anf. 2 PATRIK BJÖRCK (s):
          </note>
          <u who="patrik_bjorck_b56219" xml:id="i-46c836bbb1fe5bf0-0" n="2f133227">
            <seg n="5c07e51a">
              Fru talman! Tack, ministern, för svaret! Jag skriver i min interpellation
              att välfärdens kärna är hotad, att arbetslösheten ökar och att
              det slår hårt mot landets kommuner och landsting i form av vikande
              skatteintäkter och ökade utgifter. Nya varsel kommer i kommun
              efter kommun. Samtidigt sker också många tysta varsel när kommuner
              och landsting gör sig av med vikarier och visstidsanställda.
            </seg>
            <seg n="463d1f4c">
              Det är ett högt pris vi alla får betala för stora nedskärningar
              i välfärden, och vad som krävs nu är handling och tydliga besked
              för att upprätthålla kvaliteten i skola, sjukvård och omsorg.
            </seg>
            <seg n="3b4e3e4b">
              Vi socialdemokrater har länge förgäves försökt få regeringen
              att agera. Som grund för en sådan här debatt och för att göra
              de åtgärder som behövs är det naturligtvis viktigt att man är
              överens om verklighetsbeskrivningen och om hur verkligheten ser
              ut ute i landets kommuner och landsting.
            </seg>
            <seg n="3568c21c">
              Intäkterna minskar, som sagt var, och utgifterna ökar. Jag kan
              tala från den kommun där jag själv är bosatt Falköping. I det
              budgetarbete som nu pågår i kommunen har man att hantera minskade
              intäkter på 65 miljoner nästa år. För en medelstor kommun av Falköpings
              kaliber är det väldigt stora försämringar och besparingar man
              är tvungen att hantera inom den kommunala sektorn.
            </seg>
            <seg n="b4042029">
              Som jag inledningsvis antydde ökar samtidigt utgifterna. Jag
              fortsätter att exemplifiera från min hemkommun Falköping: Där
              ökar till exempel socialbidragen med nästan 100 procent. Man får
              ökade kostnader för komvux eftersom staten så att säga har dragit
              sig undan sitt ansvar när det gäller de ökade satsningar som krävs
              inom den kommunala vuxenutbildningen. Nu ställs det dessutom krav
              på finansiering av infrastruktur. Staten vältrar alltså på punkt
              efter punkt över kostnader på kommunerna samtidigt som kommunernas
              intäkter minskar.
            </seg>
            <seg n="30427227">
              På landstingssidan har vi Skaraborgs sjukhus. Där planerar man
              2009 minskningar med 50 årsarbeten. Man planerar att minska personalkostnaderna
              med lika mycket 2010 genom planerade minskningar med ytterligare
              100 årsarbeten. I Kungsbacka i Västsverige såg jag när jag åkte
              upp med tåget i går att 4050 personer riskerar att varslas inom
              äldreomsorgen.
            </seg>
            <seg n="cbd8d694">
              Man kan gå vidare så här, kommun efter kommun och landsting efter
              landsting. Det är vårdpersonal, lärare etcetera som varslas, och
              det sker nu. Det är inte något som prognoserna talar om ska komma
              senare, utan det sker nu. Det är dagens verklighet. Det är den
              verklighet vi har att hantera i den här debatten.
            </seg>
            <seg n="acce9bce">
              Välfärdens kärna är alltså hotad. Kommunsektorn är nästa krisbransch
              och är redan inne i krisen. Så ser verkligheten ut, och det är
              oerhört viktigt att vi inledningsvis slår fast den verklighet
              vi nu ska debattera.
            </seg>
            <seg n="3ce923f9">
              Vad gör då regeringen? Med utgångspunkt från de larmrapporter
              som kommer hävdar jag faktiskt att regeringen inte gör någonting.
              Vad säger ekonomerna som studerar det här? De säger: Satsa! Det
              säger Finanspolitiska rådet, alltså regeringens egen expertis.
              Satsa på kommunerna! Vad säger Konjunkturinstitutet? De säger
              samma sak: Satsa på kommunerna! Vad säger Sveriges Kommuner och
              Landsting? De säger: Satsa! Vi måste ha de här stöden nu för att
              klara av det här och för att slippa ytterligare varsel.
            </seg>
            <seg n="9a48f989">
              Vad säger Mats Odell? Såvitt jag kan utläsa av det här svaret
              säger han egentligen ingenting. Mats Odell och den moderatledda
              regeringen prioriterar skattesänkningar för de rika framför välfärd
              till alla. Där har vi den stora skiljelinjen i svensk politik
              i dag.
            </seg>
          </u>
          <note type="speaker" n="8827e40c">
            Anf. 3 PETER HULTQVIST (s):
          </note>
          <u who="peter_hultqvist_61d2a3" xml:id="i-dbec3b0c3eff1e11-0" n="307dc058">
            <seg n="b20dca90">
              Fru talman! Det här är en mycket viktig diskussion. Arbetslösheten
              närmar sig i dag 10 procent. Inom kommun- och landstingssektorn
              är 15 200 jobb på väg ut. De enkäter som SKL har gjort visar att
              under 2009 kommer sysselsättningen att minska med 4 800 jobb i
              kommunerna och med 3 000 i landstingen. År 2010 minskar sysselsättningen
              med 6 100 i kommunerna och 1 300 i landstingen. Detta är 15 200
              anställda på två år enligt SKL:s prognoser. Då säger man ändå
              att den här siffran kanske till och med är i underkant.
            </seg>
            <seg n="a5099a25">
              De här siffrorna ska så småningom läggas till den officiella
              arbetslöshetsstatistik som redan i dag ligger och tickar på 9,89,9
              procent. Vi kommer att gå över 10 procent.
            </seg>
            <seg n="b734f553">
              Sedan försöker man göra bilden ännu tydligare och säger att mellan
              35 000 och 50 000 människor står inför utförsäkring vid årsskiftet.
              Räknar man då med ökade socialbidrag kommer trycket i ekonomin
              att bli ännu hårdare i kommunerna. Regeringens egna prognoser
              visar på 5 miljarder i ökade socialbidragsutgifter över landet
              som helhet.
            </seg>
            <seg n="32094b34">
              Det är klart att det är en politik som verkligen är anmärkningsvärd,
              som driver ut människor i socialbidragsberoende, som leder till
              ett ökat ekonomiskt tryck i kommunerna som är svårt att hantera
              och som leder till en ökad arbetslöshet, när man skulle behöva
              ha de här välfärdstjänsterna i skolan, barnomsorgen och vården.
              De här 15 200 personerna som enligt SKL är på väg ur den kommunala
              och landstingskommunala organisationen hade behövts. Det behövs
              fler händer i vården och inte färre. Det behövs fler som tar hand
              om barnen i förskolan och inte färre. Det behövs fler lärare.
            </seg>
            <seg n="e75adb14">
              Den situation vi är inne i är alltså mycket allvarlig. Vi står
              också i ett läge där vi kan konstatera att år 2006 hade vi 7 kommuner
              som gick med underskott. År 2007 var det 30. År 2008 var det 60.
              Och man räknar med ungefär 100 år 2009, det vill säga en tredjedel
              av landets kommuner.
            </seg>
            <seg n="4c121437">
              Det här är inga muntra siffror och ingen munter utveckling. Regeringen
              har inte gått de återkommande propåerna från SKL till mötes eller
              den återkommande kritiken från oppositionens och Socialdemokraternas
              sida och kunnat peka på att så här kommer det att bli. Vi kommer
              att se en utslagning av arbetstillfällen i den kommunala och landstingskommunala
              sektorn. Vi kommer att se ökade problem med finansiering och att
              få ekonomin att gå ihop i kommunerna. Det går inte att skylla
              på enskilda kommunalråd att det råkar vara ungefär hundra kommuner
              som beräknas gå med underskott i år.
            </seg>
            <seg n="44ad0b4c">
              Regeringen har nu sagt att man eventuellt ska höja statsbidraget.
              Vi får se hur det ser ut i den kommande budgetpropositionen. Det
              här är naturligtvis någonting man har sagt tidigare också. Antingen
              har det inte varit tillräckligt eller också har statsbidragshöjningarna
              uteblivit.
            </seg>
            <seg n="b4f13c77">
              Ska vi klara den kommunala sektorn och landstingssektorn med
              en bra kvalitet måste det in betydligt större belopp och statliga
              medel. Det måste in en rejäl satsning som sträcker sig över ett
              antal år. Det går inte att lösa det här med enbart någon enstaka
              tillfällig satsning. Det behövs en långsiktig satsning. Man måste
              också erkänna att välfärden måste gå före skattesänkningar. Det
              är mycket viktigt.
            </seg>
          </u>
          <note type="speaker" n="b42fb919">
            Anf. 4 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-3ef62b0d0706b4e2-0" n="574c9b68">
            <seg n="4068f0e1">
              Fru talman! Jag tycker att det här är en väldigt intressant fråga
              som det finns anledning att diskutera vidare kring. Det råder
              väl ingen tvekan om den uppkomna situationen och de problem som
              finns runt om i Sveriges kommuner och landsting. Jag har noterat
              att regeringen också har noterat de bekymmer som finns. Det har
              kommit vissa signaler om att man ser över vilka ytterligare insatser
              man kan göra.
            </seg>
            <seg n="adf92258">
              Problematiken ligger ändå längre tillbaka i tiden. Att det är
              en finanskris, därtill lågkonjunktur i landet, torde de flesta
              känna till vid det här laget. Hur man skulle möta det handlade
              ju i ett tidigt skede från regeringens sida om vilken politisk
              väg man valde för att nå resultat.
            </seg>
            <seg n="60709db7">
              Vi har sysselsättningsfrågan. Vi vet att väldigt mycket av kommunernas
              ekonomi, framför allt på intäktssidan, handlar om vilken skattekraft
              man har, alltså hur mycket arbete som utförs i landet, hur många
              det är som jobbar och hur många det är som betalar skatt. Detta
              slår ju rakt in i den kommunala kassan.
            </seg>
            <seg n="7bda2fb9">
              Regeringens sätt att uppnå en sysselsättningsökning var att sänka
              skatten rejält genom jobbskatteavdraget i olika steg. Då skulle
              det bli fart på Sverige. Då skulle sysselsättningen komma i gång.
              Då skulle man lösa välfärdsproblemen. Då skulle man lösa de bekymmer
              som fanns i den offentliga sektorn därför att då skulle folk jobba
              mer. De hade ju valt att vara arbetslösa tidigare. Det är så retoriken
              har gått. Med en skattesänkning skulle man sänka trösklarna ut
              i arbete.
            </seg>
            <seg n="88c8c221">
              Den politiken har ju inte lyckats. Trots dessa skattesänkningar
              har vi i dag högre arbetslöshet. Ska man tro de prognoser som
              läggs fram har konjunkturen i bästa fall nått en botten, och vi
              hoppas alla att man därifrån kan gneta sig upp igen.
            </seg>
            <seg n="f423c41a">
              Samtidigt vet vi av erfarenhet, från tidigare lågkonjunkturer,
              att när ekonomin har nått sin botten och kanske i bästa fall vänt
              har man några år framför sig av fortsatt svag sysselsättning.
              Det är precis det som väntar framöver. Att i det läget ha använt
              skattevapnet och dragit ned skatten men trots det ha den här höga
              arbetslösheten gör att man, när det här vapnet inte finns kvar,
              börjar famla efter det som vi har pratat om hela tiden: När det
              saknas resurser måste det tillföras resurser.
            </seg>
            <seg n="550488db">
              Nu börjar regeringen famla efter det och säger: Kommunerna behöver
              nog mer resurser. Ska det inte vara ännu mer skattesänkning, Mats
              Odell? Då blir det ju fart på Sverige. Då blir det ju jobb. Då
              får ju kommunerna mer pengar. Varför byter ni fot just nu? Varför
              ska ni, som ni säger, ge mer pengar till kommunerna nu? Varför
              sänker ni inte skatten mer? Det är ju då det blir fart på Sverige.
              Det är den medicin ni har gett i tre år. Håller ni på och byter
              fot nu? Tror ni inte längre på er egen politik? Nu är det regimskifte
              i regeringen. Nu tror man helt plötsligt på en annan politik.
              Nu ska man satsa på det som vi har sagt hela tiden.
            </seg>
            <seg n="af39fcbd">
              Dessutom är facit ganska tufft för kommunerna det här året. Ni
              började med att rycka bort arbetsmarknadspolitiska pengar från
              kommunerna. Det var ju skattesänkningar som skulle lösa arbetslösheten.
              För att inte kasta ut folk direkt i socialbidrag fick kommuner
              gå in och engagera sig i olika arbetsmarknadsprojekt. Vi har besökt
              dem runt om i landet, alltifrån Kalmar upp till Norrland.
            </seg>
            <seg n="3893f333">
              När det gäller arbetslösheten kan vi notera att 500 000 har stämplat
              ut från a-kassan. Där ökar socialbidragskostnaderna, och kommunerna
              har kompenserat det genom att höja skatten på vissa ställen.
            </seg>
            <seg n="e816bd37">
              Statsskatten är progressiv. Det tas mer skatt från den som har
              mer. Kommunskatten är platt. Det tas lika mycket procentuellt.
              Det betyder att ni har gjort en skatteförskjutning från dem som
              har mer till dem som har mindre. Till och med de arbetslösa och
              sjuka som inte får jobbskatteavdraget får ett högre skattetryck
              på det här sättet genom att kommunen kompenserar att staten drar
              sig tillbaka från det som är statens naturliga område och lägger
              en skattebelastning där. Det är en orättvis politik ni för, Mats
              Odell.
            </seg>
          </u>
          <note type="speaker" n="5c3538b8">
            Anf. 5 INGE GARSTEDT (m):
          </note>
          <u who="inge_garstedt_203a8e" xml:id="i-fb229304becd9017-0" n="bc2e0886">
            <seg n="093f8ebb">
              Fru talman! Jag tycker att det statsrådet Odell sade om att alliansregeringen
              har gett mer pengar till kommunerna och kommer att ge mer pengar
              till kommunerna var väldigt intressant. Det är ju för att, som
              statsrådet påpekade, regeringen är väl medveten om den ekonomiska
              situation som kommunerna har.
            </seg>
            <seg n="f224ee9f">
              Samtidigt måste vi konstatera att situationen är väldigt olika
              i olika kommuner. En del kommuner säger att man klarar det här
              ganska väl därför att man har anpassat sin verksamhet. Det finns
              kommuner i landet som inte kommer att avskeda lärare därför att
              man resonerar på ett annat sätt.
            </seg>
            <seg n="4f9de9cd">
              Det finns också kommuner i landet där man har ett vikande elevunderlag.
              Det är klart att om man inte har en standard så att man når upp
              till en bra undervisning för eleverna är det märkligt att de kommunerna
              eventuellt varslar lärare. Men om man har den standarden, så att
              man är en bra kommun när det gäller undervisning, är det väl självklart
              att man inte ska ha lärare över när antalet elever sjunker.
            </seg>
            <seg n="bbea2dbb">
              En annan sak som jag tycker är intressant är att regeringens
              jobbskatteavdrag ju har medfört att vi har 60 00080 000 fler jobb
              än vi hade haft enbart med hjälp av den tidigare konjunkturuppgången.
              Man kan fundera över hur det hade sett ut med varslen i Sverige
              i dag om inte de 60 00080 000 fler jobben hade funnits.
            </seg>
            <seg n="f90c3d40">
              Den här regeringen är ansvarstagande. Regeringen vill kunna finansiera
              varje krona man ger till kommuner eller andra. Sedan finns andra
              som vill ta bort jobbskatteavdraget och sänka inkomsten för ett
              vårdbiträde eller en undersköterska med ungefär tusen kronor i
              månaden. De eventuella skattesänkningar som inte hade gjorts hade
              stuckit i väg så att det inte hade funnits pengar och därmed färre
              jobb.
            </seg>
            <seg n="cb5d7604">
              Jag tycker att alliansregeringen gör en väl avvägd politisk markering
              i sammanhanget.
            </seg>
          </u>
          <note type="speaker" n="94cae6c2">
            Anf. 6 Statsrådet MATS ODELL (kd):
          </note>
          <u who="mats_odell_b796ef" xml:id="i-730a3c1940e356ae-1" n="f06a2e70">
            <seg n="cb8bec7e">
              Fru talman! Fördelen med att vara ett parti i opposition är att
              det är gratis att föreslå saker. Det finns, dessbättre för Sven-Erik
              Österberg och övriga, ingen som på allvar ens försöker summera
              alla de förslag som ni socialdemokrater lägger fram.
            </seg>
            <seg n="59af2d1f">
              Vi är mitt uppe i ett budgetarbete. Vi håller nu på att analysera
              vilket utrymme som finns att fördela på de mest angelägna behov
              som finns i Sverige under denna djupa finansiella kris. Som alla
              vet som har hängt med under den senaste tiden är en diskussion
              i gång.
            </seg>
            <seg n="687448ed">
              Om det finns ett utrymme jag tror det beror det uteslutande på
              att vi inte har följt Socialdemokraternas förslag och spenderat
              pengarna under tiden. Det är bra. Ni vill i blindo kasta ett antal
              miljarder på fordonsindustrin. Vi har stått emot. Vi har en ansvarsfull
              politik. Vi vill hushålla med resurserna.
            </seg>
            <seg n="f7ef4e18">
              Vi följer utvecklingen. Jag går inte emot vad ni säger om situationen.
              Tvärtom är ni inte fullt uppdaterade. Peter Hultqvist säger att
              100 kommuner kommer att gå med underskott. Det är fel. Vi har
              tagit in uppgifter via Statistiska centralbyrån. Vi gav ett uppdrag
              till dem att analysera hur det ser ut i kommunerna. I slutet av
              april gjordes en analys. Samtliga ekonomichefer i kommunsektorn
              tillfrågades. Det är så illa att 225 av 286 ekonomichefer i våra
              kommuner säger att de prognostiserar ett negativt resultat. Försämringen
              är hela 7,6 miljarder enbart på primärkommunssidan. Netto blir
              det 3 miljarder back under nästa år. Om vi till detta lägger det
              SKL prognostiserar som underskott inom landstingssektorn är det
              ytterligare 3 miljarder back. Vi hamnar enligt de prognoser som
              är gjorda, genom att tillfråga dem som står ute i verksamheten,
              på 66,2 miljarder back. Det är en mycket allvarlig situation.
              Där är vi helt överens. Frågan är hur man på mest ansvarsfullt
              sätt hanterar den uppkomna situationen.
            </seg>
            <seg n="c6910180">
              Jag och mitt parti har varit tydliga med det har flera i regeringen
              sagt att om det finns ett utrymme ska det göras en satsning på
              det som är välfärdens kärna. Det är i kommuner och landsting som
              vi tar ansvar för våra gamla och långvarigt sjuka. Det är där
              våra barn och ungdomar får en start i livet, får en bra skola.
              Det är där den sociala omsorgen måste fungera.
            </seg>
            <seg n="2969474a">
              I ett sådant konjunkturläge som vi nu befinner oss i, om staten
              ska göra något för att stödja jobben, är en satsning på kommuner
              och landsting det kanske mest träffsäkra som vi över huvud taget
              kan göra.
            </seg>
            <seg n="fff61af9">
              Jag kan försäkra er att vi arbetar intensivt med att lägga fram
              ett förslag till riksdagen där vi väger in alla de viktiga områden
              som har stora behov under en lågkonjunktur. Här talas det om att
              det är kommunerna som är den verkliga krisbranschen. Så är det
              inte. Den verkliga krisbranschen är industrin. Där finns många
              exempel framför allt i den fordonsrelaterade industrin på att
              orderingången och inkomsterna har minskat med mellan 30 och 50
              procent sedan krisen tog sin början. Detta är en global finanskris.
              Där måste vi tillsammans göra vårt bästa för att ta ansvar på
              kommunal nivå, i landstingen, i riksdag och i regering. Vi måste
              på ett ansvarsfullt sätt hantera våra gemensamma resurser så att
              de räcker under hela krisen och värnar de svaga som kommuner och
              landsting har ansvar för.
            </seg>
          </u>
          <note type="speaker" n="2a5e3663">
            Anf. 7 PATRIK BJÖRCK (s):
          </note>
          <u who="patrik_bjorck_b56219" xml:id="i-46c836bbb1fe5bf0-1" n="2f133227">
            <seg n="90262eba">
              Fru talman! Jag försökte att vara noggrann i mitt första inlägg
              och visa att verklighetsbeskrivningen inte är unik för Socialdemokraterna
              eller oppositionen. Vi delar denna verklighetsbeskrivning med
              det av regeringen tillsatta Finanspolitiska rådet, Konjunkturinstitutet
              och den stora majoriteten av aktiva kommunpolitiker av olika kulör
              även kommunpolitiker i Mats Odells eget parti.
            </seg>
            <seg n="a9e64df3">
              Häromdagen publicerade sju ledande kommunpolitiker från Kristdemokraterna
              en debattartikel på DN Debatt alltså i augusti i år. Dessa kommunpolitiker
              är oerhört tydliga med att framhålla att finanskrisen slår på
              kommunerna. Kommunerna har inte längre kontroll över sina kostnader.
              Eftersom kostnaderna till 90 procent handlar om kommunernas kostnader
              för vård, skola och omsorg är detta en stor kris. De är oerhört
              frustrerade, och de känner att det regeringen hittills har gjort
              inte på något sätt är tillräckligt.
            </seg>
            <seg n="4410ced0">
              Det som är så oerhört viktigt att förstå för att hantera diskussionen
              är att det finns en verklighetsbeskrivning som man är överens
              om. Om vi socialdemokrater delar denna verklighetsbeskrivning
              med kristdemokratiska kommunpolitiker, ledande ekonomer och dem
              som har att studera tillståndet i Sverige är det i princip bara
              regeringen och Mats Odell som har en annan uppfattning.
            </seg>
            <seg n="a688acd5">
              Att hävda att fördelen med att vara i opposition är att allt
              är gratis är ett märkligt inlägg i det här läget. I så fall är
              slutsatsen att Mats Odell anser att kraven som vi tillsammans
              med alla övriga analytiker ställer inte skulle vara intressanta.
              Därmed kommer regeringen att fortsätta att säga nej, nej och nej.
              Det är det regeringen har gjort så här långt. Nu öppnade visserligen
              Mats Odell i sitt andra inlägg lite grann för att det kanske finns
              något, men i interpellationssvaret fanns inte en tillstymmelse
              till något.
            </seg>
            <seg n="558d548a">
              Fakta är att Konjunkturinstitutet i mars 2009 alltså innan vårpropositionen
              lades fram sade att för att skapa goda planeringsförutsättningar
              är det viktigt att extra tillskott i kommuner och landsting aviseras
              i god tid. Man lade fram förslag på 3 miljarder för 2009 och 9
              miljarder för 2010. Av detta blev det ingenting för 2009. Ingenting
              kom från regeringen. Konjunkturinstitutet konstaterade alltså
              inte enbart kommunpolitiker, socialdemokrater eller andra som
              Mats Odell inte har så stort förtroende för att det är enda sättet
              att undvika personalneddragningar. Det är Konjunkturinstitutets
              egen analys.
            </seg>
            <seg n="283ec2a0">
              Vi ska ha sagt att det här är den värsta krisbranschen. Jag vet
              inte det. Vi får väl läsa i protokollet. Jag tror att jag sade
              att det är nästa krisbransch. Det är den krisbransch som vi nu
              går in i. Det är väl i och för sig inte orimligt att det börjar
              med verkstadsindustrin, sedan kommer handel, service och därefter
              den offentliga sektorn. Det är inget nytt som är specifikt för
              det här läget. Det är nästa krisbransch.
            </seg>
            <seg n="9de69021">
              Här har vi möjligheter att stoppa krisen, att göra något, om
              vi agerar och inte är passiva.
            </seg>
            <seg n="fc728a25">
              Mats Odell säger att tack vare att regeringen inte har spenderat
              pengar har den möjlighet att agera. Problemet är att den har spenderat
              100 miljarder till dem som redan har i form av skattesänkningar.
              Det är det som har prioriterats framför vård, skola och omsorg.
              Välfärdens kärna har inte prioriterats. Krisbekämpningen har inte
              prioriterats. Därför står vi där vi står nu. Om den ändrar sig
              och byter fot och politik är jag den förste att tacka. Upp till
              bevis, Mats Odell!
            </seg>
          </u>
          <note type="speaker" n="18dce454">
            Anf. 8 PETER HULTQVIST (s):
          </note>
          <u who="peter_hultqvist_61d2a3" xml:id="i-dbec3b0c3eff1e11-1" n="307dc058">
            <seg n="3facedeb">
              Fru talman! När den här regeringen började sin bana hade man
              ett rejält överskott i statsfinanserna. Nu är det en prognos på
              150180 miljarder i underskott. Det visar med all önskvärd tydlighet
              att man inte har grepp över situationen. Man har sänkt skatten
              med 80100 miljarder. I praktiken kommer man att få låna pengar
              för att få det att gå runt.
            </seg>
            <seg n="4ae50021">
              Jag tycker inte att Mats Odell ska prata om just det här att
              det aldrig är någonting som är gratis, och verka lite myndig som
              om han hade kontroll över situationen, när han sitter här med
              ett underskott på den här nivån på väg. Då är det naturligtvis
              inte heller så lätt att få fram pengarna till kommuner och landsting.
            </seg>
            <seg n="e32ec523">
              Vi har från s-sidan sagt från första stund att regeringen lägger
              alldeles för lite pengar på kommuner och landsting. Vi har nu
              senast föreslagit 14,5 miljarder i tillskott på tre år utöver
              det regeringen gör. Det är förankrat i vår alternativbudget till
              sista kronan. Det är ett ordentligt, solitt, fungerande förslag,
              medan ni har kört med era skattesänkningar som gröper ur den statliga
              ekonomin.
            </seg>
            <seg n="3befb289">
              Nu har olika ministrar från delar av alliansen antytt att det
              är ökade statsbidrag på gång. Samtidigt säger man att man ska
              sänka skatten ytterligare, och på det sättet underminerar man
              statens, kommunernas och landstingens ekonomi och skapar en sämre
              bas långsiktigt för vården, skolan och omsorgen. Det är ju det
              som sker.
            </seg>
            <seg n="2ca32ad7">
              Men verkligheten flåsar regeringen i nacken, och nu känner ni
              att ni har haft fel. Ni känner att den kritik vi har riktat har
              varit rätt. Ni försöker göra en omskrivning och få det att se
              ut som att ni ska satsa nu. Ni är högst osäkra på vad ni kommer
              att satsa, men strategin med skattesänkningar långsiktigt ligger
              kvar.
            </seg>
            <seg n="a7177403">
              Det här håller inte ihop, Mats Odell.
            </seg>
          </u>
          <note type="speaker" n="38c1a8aa">
            Anf. 9 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-3ef62b0d0706b4e2-1" n="574c9b68">
            <seg n="0f62cf94">
              Fru talman! Jag köper inte påståendet, Mats Odell, där du försöker
              vinkla att vi i opposition på något sätt skulle vara ansvariga
              när det gäller ekonomin och att vi skulle vara något slags populister
              bara för att vi har hamnat i opposition. Mats Odell har en väldigt
              lång erfarenhet av oppositionsarbete och att agera där tolv år
              innan han hamnade i regering, och jag vet inte om han talar från
              egen erfarenhet.
            </seg>
            <seg n="ba7fa524">
              Jag tror att de flesta kan se att socialdemokrater alltid tar
              ansvar för den svenska ekonomin.
            </seg>
            <seg n="320beb81">
              Jag var med under hela saneringsarbetet från 1994 till 2006,
              då vi lämnade över ett land med mycket stark ekonomi. Överskottet
              valde Mats Odell och hans regering att lägga på skattesänkningar,
              för det var det som skulle lösa de problem som fanns i Sverige.
              Han var ute i landet under hela valrörelsen 2006 och talade om
              att man skulle få fart på Sverige. Alla som fortfarande var arbetslösa
              skulle få jobb. Det talades om det stora utanförskapet och att
              människor som inte fick jobba skulle komma in. Det var skattesänkningarna
              som skulle lösa det.
            </seg>
            <seg n="88cc45e8">
              Nu sitter vi med en annan problematik kring det här, som Mats
              Odell försöker se. Det är det jag säger: Håller ni på att byta
              fot? Tror ni inte längre på skattesänkningar? Nu funderar ni på
              om ni ska ge kommunerna mer pengar.
            </seg>
            <seg n="1a5a6559">
              Ni har ju skapat det här i kommunerna, som jag sade tidigare:
              arbetslösheten, neddragna arbetsmarknadspengar och starkt neddraget
              komvux. Det är en ganska oklok politik nu när vi ser att det behövs
              mer utbildning för dem som kan ta jobben när konjunkturen vänder.
            </seg>
            <seg n="75e3d35c">
              Att sedan peka på hur många jobb som skattesänkningarna har skapat
              kan man klå varandra med hur länge som helst, för det går aldrig
              att köra om det som har varit.
            </seg>
            <seg n="6135b524">
              Däremot sade Svenskt Näringsliv vid ett tillfälle att mellan
              80 000 och 90 000 rekryteringar aldrig blev av därför att man
              inte satsade på bristyrkesutbildning, därför att man i högkonjunkturen
              inte fick fram kompetensen till de jobb som var lediga. De jobben
              finns inte nu. Därför blir lågkonjunkturen djupare än vad den
              skulle ha kunnat bli om man hade fört rätt politik i rätt läge.
              Nu sitter man i en väldigt besvärlig situation.
            </seg>
          </u>
          <note type="speaker" n="d3ed9911">
            Anf. 10 INGE GARSTEDT (m):
          </note>
          <u who="inge_garstedt_203a8e" xml:id="i-fb229304becd9017-1" n="bc2e0886">
            <seg n="2acb1868">
              Fru talman! Jag tycker att det är skönt att statsrådet Odell
              och alliansregeringen tänker på landets finanser. Det hade varit
              intressant att räkna på alla de krav som kom under våren på insatser
              och olika åtgärder för att komma till rätta med ekonomin och den
              situation som råder.
            </seg>
            <seg n="f0094004">
              Kommunerna har fått pengar. Man diskuterar just nu budgeten.
              Men man får inte glömma att det är 60 00080 000 fler människor
              som har jobb i dag tack vare jobbskatteavdraget. Det är statistik
              som även LO instämmer i. Om vi inte hade haft de här jobben hade
              det sett betydligt sämre ut.
            </seg>
            <seg n="37c69714">
              Det är en ansvarsfull politik som är viktig. Annars riskerar
              man att hamna i den situation som Sverige så många gånger har
              hamnat i, nämligen att arbetslösheten låser sig. Man får heller
              inte glömma att det är ungefär en miljon jobb som förmedlas av
              våra arbetsförmedlingar under detta år, och därför har också alliansregeringen
              satsat på olika former av arbetsstärkande åtgärder på utbildningssidan.
            </seg>
          </u>
          <note type="speaker" n="0fbb4745">
            Anf. 11 Statsrådet MATS ODELL (kd):
          </note>
          <u who="mats_odell_b796ef" xml:id="i-730a3c1940e356ae-2" n="f06a2e70">
            <seg n="724848aa">
              Fru talman! Den här debatten är lite sällsam på något sätt. Vi
              är överens om analysen. Vi är överens om att det behövs resurser
              till att ta hand om våra gamla och långvarigt sjuka och till att
              våra barn och ungdomar ska få en bra start i livet, om att det
              här är välfärdstjänster som förmedlas av kommuner och landsting
              och om att vi har en lågkonjunktur som via försämrade effekter
              i realekonomin minskar kommuners och landstings möjligheter att
              genomföra detta.
            </seg>
            <seg n="1bad9692">
              Sedan kommer vi då till Socialdemokraternas löften. Jag ska inte
              trötta talmannen och kammarens ledamöter med att gå igenom dem,
              men de är ganska intressanta när man tittar på dem. Peter Hultqvist
              säger att ni bara följer Konjunkturinstitutets och Finanspolitiska
              rådets rekommendationer. Men de har aldrig föreslagit er bombmatta
              av andra utgifter som ni också ska finansiera. Det är ju där problemet
              sitter.
            </seg>
            <seg n="b5604c11">
              Då kan man titta på den finansiering som ni har. Vi har talat
              om det här ganska många gånger. När man analyserar ert budgetalternativ
              finner man att ni ligger mycket närmare alliansen än era tilltänkta
              regeringskolleger, framför allt Vänsterpartiet.
            </seg>
            <seg n="73334954">
              Ni har ju ställt upp, Sven-Erik Österberg, på 50 miljarder i
              inkomstskattesänkningar, fast ett år i efterhand det första och
              andra steget i jobbskatteavdraget. Det tredje steget riktar sig
              nu mot poliser, specialiserade undersköterskor och andra yrkesgrupper,
              och där säger ni att gränsen går. Ni vill inte vara med på det
              tredje steget.
            </seg>
            <seg n="e1b30260">
              Det här är ändå en liten skillnad jämfört med den retorik som
              ni målar upp.
            </seg>
            <seg n="82e82886">
              Det viktiga är att konstatera att det nu pågår ett budgetarbete.
              Vi har fått in äskanden från olika delar av det svenska samhället
              som behöver nya resurser. Vi måste se till att på ett ansvarsfullt
              sätt hantera våra gemensamma resurser så att de räcker under hela
              denna kris.
            </seg>
            <seg n="c4a6f3e6">
              Vi kommer inte mycket längre än så här nu, tror jag, utan det
              är när vi presenterar resultatet av budgetarbetet som ni får utvärdera
              oss. Och vi får naturligtvis sedan utvärdera ert alternativa budgetförslag,
              titta på de finansieringar som ni föreslår och värdera dem.
            </seg>
            <seg n="7d0de9b7">
              Om jag då tittar lite djupare i det som ni föreslår ser jag att
              ni bland annat ska återinföra förmögenhetsskatten. Hur tänker
              Socialdemokraterna? Träffar ni företagare över huvud taget? Mitt
              under en finanskris vill ni återinföra en straffskatt på kapital,
              det som ska vara grunden för investeringarna, det som ska vara
              grunden för att få i gång hjulen igen. Det ska ni straffbelägga.
              Ni vill ta bort den halverade arbetsgivaravgiften för personer
              under 27 år. Ni drar in 13 miljarder på detta.
            </seg>
            <seg n="8f7b845c">
              Titta lite noggrannare, Sven-Erik Österberg, på den finansiering
              som ni har för era förslag! Jag tror att det skulle leda till
              en lite större eftertanke än vad som framkommer här i talarstolen.
            </seg>
          </u>
          <note type="speaker" n="ade67a94">
            Anf. 12 PATRIK BJÖRCK (s):
          </note>
          <u who="patrik_bjorck_b56219" xml:id="i-46c836bbb1fe5bf0-2" n="2f133227">
            <seg n="2a22b72a">
              Fru talman! Det är skönt att regeringen håller i pengarna, säger
              Inge Garstedt. Jag tolkar det som att man från det hållet inte
              vill göra några satsningar på kommuner och landsting. Det som
              gör oss så oerhört nervösa och rädda nu är att man inte delar
              analysen.
            </seg>
            <seg n="06753082">
              Nu sade visserligen statsrådet i sitt förra inlägg att vi var
              överens om analysen, och det gjorde mig lite konfunderad. Det
              är i och för sig gott och väl, men om vi nu är överens om analysen,
              varför har man då inte gjort som Konjunkturinstitutet sade och
              skapat goda planeringsförutsättningar för kommuner och landsting
              genom att ge besked i god tid och satsa pengar under 2009? Det
              var det man sade.
            </seg>
            <seg n="7bee2f3a">
              Om vi var överens om den analysen har regeringen på något sätt
              gått emot sitt eget förstånd. Då är det väl någon ideologi eller
              någon annan låsning som gör att man ser problemen men vägrar att
              åtgärda dem.
            </seg>
            <seg n="d89eb00f">
              Sedan säger Mats Odell också det är dubbla budskap att satsningar
              på kommuner och landsting är det mest träffsäkra i en sådan här
              situation om man vill ha i gång sysselsättningen. Men samtidigt
              är man inte säker på om man ska göra en sådan här satsning. Än
              i denna dag får vi inte svar på det som Konjunkturinstitutet framhöll
              redan i mars, utan man ska eventuellt fundera över det på någon
              kräftskiva till helgen och se om det ska bli några pengar till
              kommuner och landsting.
            </seg>
            <seg n="10994491">
              Det kan ju låta som om vi är överens om analysen, men i handling
              visar inte regeringen på något sätt att man har förstått verkligheten
              där ute. I handling visar inte regeringen att man har insett att
              satsningar på kommuner och landsting är en av de mest träffsäkra
              åtgärderna för att hantera den kris vi står inför nu. Och det
              är handling vi kräver av Mats Odell och regeringen, inte passivitet!
            </seg>
            <seg n="169e1dc5">
              Det är handling som Mats Odells egna partikamrater i kommuner
              i framför allt Småland, om jag minns rätt, krävde av regeringen
              för att ta sig ur denna oerhört svåra situation. Handling, Mats
              Odell inte prat!
            </seg>
          </u>
          <note type="speaker" n="30b4d303">
            Anf. 13 Statsrådet MATS ODELL (kd):
          </note>
          <u who="mats_odell_b796ef" xml:id="i-730a3c1940e356ae-3" n="f06a2e70">
            <seg n="ebc0da59">
              Fru talman! Det Patrik Björck inte tar in är den förändring som
              har skett. Peter Hultqvist säger att vi hade stora överskott när
              vi startade och att vi sedan har förstört statsfinanserna. Har
              Peter Hultqvist hört talas om en global finanskris som har drabbat
              Sverige kanske hårdare än andra länder på grund av den industristruktur
              som vi har? Det är inköp av den typ av produkter som vi har exporterat
              som man skjuter upp under en sådan här kris. Mycket kan man säga,
              men vi har inte åstadkommit finanskrisen, Peter Hultqvist!
            </seg>
            <seg n="b4b08c31">
              Patrik Björck är inne på att vi inte har reagerat. Sanningen
              är att det är sedan kommunerna lade fram sina budgetförslag i
              höstas som de här försämringarna har skett inom kommunsektorn.
              Det är den som vi nu utvärderar, och handlingen ska vi visa när
              vi på ett ansvarsfullt sätt har gått igenom vilket utrymme som
              finns utan att förstöra statsfinanserna för olika satsningar på
              angelägna välfärdsområden.
            </seg>
            <seg n="605bafec">
              Detta kommer vi att presentera den 21 september. Fram till dess
              har vi inga andra besked att ge än att vi arbetar med de här sakerna.
              Vi avväger, diskuterar och försöker hitta en politik som gör att
              svenska folket kan känna förtroende för att regeringen sköter
              dessa saker på ett ansvarsfullt sätt och att vi vill värna välfärdens
              kärna samtidigt som vi satsar på att värna jobben. Jag hoppas
              att vi kan göra en bedömning och att det visar sig att vi kan
              satsa också på kommunsektorn när budgeten presenteras.
            </seg>
          </u>
          <note n="d415be8e">
            Överläggningen var härmed avslutad.
          </note>
          <note n="d1273ba4">
            7 § Svar på interpellation 2008/09:573 om rättsväsendets ekonomi
          </note>
          <note type="speaker" n="3bdb94c6">
            Anf. 14 Justitieminister BEATRICE ASK (m):
          </note>
          <u who="beatrice_ask_709106" xml:id="i-730a3c1940e356ae-4" n="8f6c4db1">
            <seg n="02c1d33a">
              Fru talman! Thomas Bodström har frågat mig vilka åtgärder jag
              avser att vidta för att få ett rättsväsen i balans och när jag
              beräknar att rättsväsendet kommer att vara i ekonomisk balans.
            </seg>
            <seg n="7d00aa52">
              Regeringen har under de tre senaste åren tillfört rättsväsendet
              ca 2,5 miljarder kronor. Denna kraftiga satsning gör det möjligt
              för myndigheterna att ytterligare öka insatserna för att bekämpa
              brottsligheten.
            </seg>
            <seg n="622b2286">
              Under de kommande åren handlar en central del av regeringens
              styrning av rättsväsendet om en ökad effektivisering. Ett omfattande
              effektiviseringsarbete genomförs för att säkerställa att de resurser
              regeringen tillför rättsväsendet används på ett ännu mer effektivt
              sätt.
            </seg>
            <seg n="e520daea">
              När det gäller kommande ekonomiska förutsättningar för rättsväsendet
              kommer regeringen att lämna besked i budgetpropositionen för 2010.
              Arbetet med propositionen pågår och jag avser inte att föregripa
              detta arbete.
            </seg>
          </u>
          <note type="speaker" n="e50b314e">
            Anf. 15 THOMAS BODSTRÖM (s):
          </note>
          <u who="thomas_bodstrom_00d151" xml:id="i-d57f7a63656342ce-0" n="9e2f12f1">
            <seg n="73acb57e">
              Fru talman! Tack för svaret, justitieministern! Det blir lätt
              siffror fram och tillbaka, och vi ska inte ägna oss för mycket
              åt sifferexercis, men det är ändå på sin plats att nämna att vi
              nu har det största underskottet någonsin i svensk historia, och
              detta under en regering som övertog en ekonomi i balans. Det är
              lätt att skylla på finanskris och så vidare, men det har faktiskt
              tillförts pengar. Det stora problemet är att man inte har genomfört
              de reformer som behövs och vidtagit de åtgärder som kan leda till
              att man får en ekonomi i balans. Det var just detta som min fråga
              gällde.
            </seg>
            <seg n="2095803a">
              Jag tänkte försöka vara konstruktiv och komma med olika förslag
              under den här interpellationsdebatten, och jag hoppas få svar
              och se om detta är något som man kan genomföra och därmed rädda
              skattebetalarnas pengar. Just nu är det nämligen en väldigt besvärlig
              situation runt om i landet. De poliser som har kommit ut får många
              gånger sköta arbetsuppgifter som det inte är tänkt att de ska
              göra. De får jobba som arrestvakt, sköta kommunikationscentraler,
              skriva utredningar och så vidare, och det var ju inte det som
              var tanken. Även om vi nu får fler poliser för nionde året i rad,
              ska tilläggas blir de civilanställda färre. De blev över 170 färre
              förra året, och de lär minska i antal ännu mer i år.
            </seg>
            <seg n="17d50f21">
              Vad har jag då för olika förslag? Jag var i morse i Södertälje
              och besökte Hovsjöskolan, som har brunnit. Den har kostat bara
              Södertälje kommun flera miljoner kronor i självrisk. Många barn
              har fått gå till en annan skola, och många människor har fått
              jobba väldigt hårt. Detta är ett problem som har funnits över
              hela Sverige och har funnits tidigare. Hur ska man då kunna komma
              till rätta med det och arbeta förebyggande?
            </seg>
            <seg n="0318d1f7">
              Det man kan göra som en ganska enkel, konkret åtgärd nu påstår
              jag inte att någon av mina åtgärder här skulle kunna leda till
              att allt blir bra är att göra det lättare att ha övervakningskameror.
              I många skolor kan man ha övervakningskameror inomhus, men det
              är väldigt svårt att ha dem över skolgården. Det kan tyckas märkligt.
              Över en skolgård ska det väl inte vara några större problem. Men
              vi vet också, till exempel i Södertälje, vilka problem det är
              med processerna att få tillstånd till kameraövervakning. Det bedöms
              olika av olika länsstyrelser, och att justitiekanslern gör sin
              tolkning hör också till.
            </seg>
            <seg n="a03544c7">
              När det blir olika tolkningar finns det ofta ett gemensamt problem,
              nämligen lagstiftningen. Jag anser att vi bör införa en ordning
              där skolorna själva bestämmer och har möjlighet att själva fatta
              beslut om övervakningskameror. Det får gärna göras med stort elevinflytande.
              Vi såg ju att nio av tio elever vill att det ska finnas övervakningskameror.
              Jämfört med den integritetskränkning som det innebär att få hela
              sin skola nedbränd innebär övervakningskamerorna en ganska liten
              integritetskränkning. Framför allt är det något som eleverna själva
              vill ha.
            </seg>
            <seg n="06d9a632">
              Om man ändrar lagen kommer man att kunna spara in många miljoner.
              Man arbetar förebyggande och behöver inte ha kostnaderna för att
              bygga nya skolor eller för att arbeta med ett stort antal väktare.
              På så sätt får man alltså en möjlighet att effektivt arbeta förebyggande
              runt om i hela landet. Jag tror inte att alla bränder upphör,
              men jag tror att en del gör det.
            </seg>
            <seg n="ff434c99">
              Vi har sett hur våldet har gått ned genom övervakningskameror
              i SL-trafiken. Om mina uppgifter är riktiga har man över 20 000
              kameror i SL, och då måste det finnas möjlighet för våra skolor
              att välja. Här är ett konkret förslag, Beatrice Ask! Nu får vi
              se vad du tycker om det.
            </seg>
          </u>
          <note type="speaker" n="cbd59897">
            Anf. 16 Justitieminister BEATRICE ASK (m):
          </note>
          <u who="beatrice_ask_709106" xml:id="i-730a3c1940e356ae-5" n="8f6c4db1">
            <seg n="86893bc4">
              Fru talman! Jag är väldigt glad över att justitieutskottets ordförande
              har besökt Hovsjöskolan. Jag var där senast i våras. Det finns
              många saker att säga om Hovsjö, och det är viktigt att vi alla
              på olika sätt funderar över hur man kan göra den stadsdelen bättre
              fungerande.
            </seg>
            <seg n="a2266bd5">
              Jag tycker också att det är väldigt bra att Thomas Bodström tar
              upp problemet med skolbränder. Personligen är jag positiv till
              mer kameraövervakning i skolorna och tycker att man ska ha det.
              Vi håller på med en utredning av reglerna för kameraövervakning.
              Det är väldigt ojämnt över landet, men det råder inget tvivel
              om att också många elever tycker att det känns tryggt om man kan
              ha bättre övervakning i skolorna. Även om kameror aldrig kan ersätta
              ögon från levande vuxna tror jag att det kan vara bra. Men vi
              ska återkomma till det.
            </seg>
            <seg n="79f7bc18">
              Låt mig så ta till orda om det som interpellationen berör. Thomas
              Bodström säger att detta är det största underskott som vi har
              haft i rättsväsendets historia. Jag kan säga att det där inte
              är riktigt sant. Polisens anslagsförbrukning 2009, i förhållande
              till budgetanslaget förra hösten, beräknas till 4,5 procent av
              anslaget. År 2000, det vill säga Thomas Bodströms första år som
              justitieminister, var det 4,45. Det är någorlunda jämförbart.
              Och i båda fallen handlar det om att man gick in med ett visst
              underskott.
            </seg>
            <seg n="7085005b">
              Vi har diskuterat att det finns ett underskott under innevarande
              år och också sagt att vi återkommer i budget. Jag har inte ändrat
              mig på den punkten. Men det är naturligtvis viktigt.
            </seg>
            <seg n="5fa05923">
              Antalet civilanställda har sjunkit det senaste året; det är helt
              riktigt. Men det är betydligt fler civilanställda inom till exempel
              polisen i dag än vad det var under den förra mandatperioden. Riktigt
              så illa är det alltså inte. Men det är viktigt att arbeta för
              en stabil ekonomi för polisen.
            </seg>
            <seg n="4c117c84">
              Skälet till kostnaderna är inte heller någon internationell konjunktur
              eller så jag tänker inte skylla på det, för det vore dumt utan
              det är den stora satsning som alliansregeringen har gjort på att
              stärka rättsväsendet och polisen.
            </seg>
            <seg n="1ea757f9">
              Vi har sagt att vi ska utbilda och anställa så att vi har 20
              000 poliser när vi kommer till 2010. Det kommer vi att göra. Men
              man kan lägga ut resurserna på lite olika sätt, och vi ska lösa
              det.
            </seg>
            <seg n="0365a5b1">
              Sedan fick vi en väldigt bra effekt av detta som vi inte fullt
              ut förutsåg, nämligen att det mycket snabbt genererade mer ärenden.
              Rättsväsendets olika delar hör ju ihop, och detta har gjort att
              också andra delar har fått betydande behov av resurser.
            </seg>
            <seg n="ae476037">
              Vi arbetar, som jag tror att alla förstår, under budgetprocessen
              nu med att se hur vi ska lägga ut resurser och hur det ska se
              ut. Men jag är inte bekymrad i det avseendet. Tvärtom tror jag
              att det är oerhört centralt att den här kraftsamlingen för ett
              starkare rättsväsen fortsätter.
            </seg>
            <seg n="08d4e30c">
              Om det är någonting som jag tror behövs i en tid där det på många
              håll är mycket oro och mycket stök är det faktiskt fler synliga
              poliser och fler synliga poliser som kan göra ett bra jobb. Då
              är det klart att polisen också ska ha ambitionen att arbeta där
              människor befinner sig, inte minst de unga. Tyvärr drabbas ju
              många ungdomar av brott. Det är också många ungdomar som begår
              brott.
            </seg>
            <seg n="118e9a7e">
              Det är alltså väldigt viktigt med ökad synlighet och fler poliser.
            </seg>
            <seg n="095ca20a">
              Vi återkommer, som sagt, i budgetpropositionen med en redovisning
              av de resurser som vi avser att lägga de kommande åren på polisen.
              Det är inte särskilt stor skillnad mellan den budgetsituation
              som vi har haft i år och den budgetsituation som polisen har haft
              tidigare.
            </seg>
          </u>
          <note type="speaker" n="1f779154">
            Anf. 17 THOMAS BODSTRÖM (s):
          </note>
          <u who="thomas_bodstrom_00d151" xml:id="i-d57f7a63656342ce-1" n="9e2f12f1">
            <seg n="2cfa1cd6">
              Fru talman! Jag får närmast tacka Beatrice Ask för att hon ger
              mig chansen att tala om hur det ligger till när det gäller 2000,
              2009 och 2006.
            </seg>
            <seg n="abe204ec">
              Det är alldeles riktigt att det när jag blev justitieminister
              2000 fanns ett stort underskott. När jag överlämnade styrningen
              av Justitiedepartementet efter valet 2006 fanns det ett överskott,
              och nu är vi tillbaka i ett gigantiskt underskott. Det har gått
              från underskott till överskott. Det har gått från överskott till
              underskott.
            </seg>
            <seg n="3c43e5b7">
              Jag tror att du gör ett väldigt stort misstag om du försöker
              släta över de här stora problemen. Jag träffar nämligen polis
              och åklagare varje vecka. De är extremt oroliga.
            </seg>
            <seg n="c64393e6">
              Jag kan säga att jag har fått ärenden, när jag har blivit förordnad
              som advokat, i mars. Inte någonting har hänt. Inte någonting över
              huvud taget har hänt. Inte ett enda förhör har hållits av den
              enkla anledningen att, i det här fallet, Ekobrottsmyndigheten
              säger: Vi har inte resurser.
            </seg>
            <seg n="04886527">
              Så ser det ut på fältet. Så ser det ut runt om i Sverige.
            </seg>
            <seg n="13511178">
              Skånepolisen sade senast i juni: Får vi inte mer pengar nu kommer
              det att bli glesare med poliser.
            </seg>
            <seg n="28556f9e">
              Vi var uppe i Norrbotten med justitieutskottet. Där jobbar poliser
              som arrestvakter.
            </seg>
            <seg n="60bad1fe">
              Vi har hört från mitten av Sverige att det inte ens finns tillräckligt
              med utrustning för polisen.
            </seg>
            <seg n="44e77302">
              Detta är den verklighet som vi i Sverige i dag lever i. Då tror
              jag att alla inom rättsväsendet skulle uppskatta om Beatrice Ask
              förklarar hur det har kunnat bli på det här sättet och framför
              allt talar om hur det kommer att bli i framtiden.
            </seg>
            <seg n="4d5683a9">
              Det kan inte vara så att vi år efter år bara säger: Snart kommer
              det en budgetförhandling. Det kommer en budgetförhandling på våren,
              och så kommer det en budgetförhandling på hösten, och så kommer
              det en budgetförhandling på våren. Och så blir det bara sämre
              och sämre.
            </seg>
            <seg n="4de869f2">
              För att illustrera det kan jag säga att det totala rättsväsendets
              underskott, enligt myndigheternas egna uppgifter, 2009 är 1 549
              miljoner, och hör och häpna nästa år, alltså vid utgången av 2010,
              är det 4 765 miljoner.
            </seg>
            <seg n="c9845dac">
              Vi förstår också att det kommer att komma lite mer pengar, för
              annars går det i konkurs. Man får ju inte driva ens en myndighet
              med vilket underskott som helst. Men detta är verkligheten, och
              det är det här som myndigheterna brottas med.
            </seg>
            <seg n="bf721ae1">
              Men jag ska ändå fortsätta att ge olika förslag. Jag sade en
              sak om övervakningskameror. Jag ska komma med ytterligare ett
              förslag, och det är att man ska öka antalet halvvägshus.
            </seg>
            <seg n="95c70edb">
              Jag anser att man, för att kunna bli mer effektiv, ska se till
              att de människor som är verkligt farliga för andra människor hålls
              inlåsta. Den socialdemokratiska regeringen genomförde en reform
              2006 som ger möjlighet till det.
            </seg>
            <seg n="23dedc7e">
              Det ger också möjlighet för människor som inte bedöms som farliga
              att sitta av straffet i ett halvvägshus. Där är vi ganska överens.
              Men av 5 000 fångar är det ett litet antal, ungefär 1 procent,
              en enda procent, som sitter i halvvägshus, trots att det är mycket
              billigare och effektivare.
            </seg>
            <seg n="87463370">
              Om man genomför detta kan jag säga att man sparar otroligt mycket
              pengar för varje enskild person. Om det då är personer som inte
              utgör fara för andra människor och som har en god prognos är det
              väldigt märkligt att vi inte kan ha mer än en enda procent, särskilt
              som vi är överens om principen.
            </seg>
            <seg n="d55eb6ef">
              Om regeringen klart och tydligt skulle ge direktiv till Kriminalvården
              om att höja detta till kanske bara 5 eller 10 procent skulle ekonomin
              förbättras drastiskt även för Kriminalvården.
            </seg>
            <seg n="df6d052b">
              Detta kan man dessutom kombinera med att man förlänger tidsfristen
              för att avtjäna sitt straff med fotboja från fyra till sex månader.
              Där vet jag att det pågår utredning. Man behöver inte hålla på
              att utreda saker i tid och otid när det är saker som redan finns
              på plats.
            </seg>
            <seg n="f42dd86c">
              Om man kombinerar de här sakerna kommer man dessutom att få en
              bättre kontroll av fångarna. Om någon rymmer från en öppen anstalt
              tar det nämligen betydligt längre tid att upptäcka det än om det
              är någon som har en fotboja i ett halvvägshus.
            </seg>
            <seg n="e56fe9c6">
              Genom de här två konkreta åtgärderna skulle man därför kunna
              åstadkomma att vi får en betydligt mer effektiv kriminalvård och
              sparar hundratals miljoner, skulle jag vilja säga. Så skulle det
              bli om man skulle genomföra de här sakerna, och på så sätt kan
              man använda pengarna betydligt mer effektivt.
            </seg>
          </u>
          <note type="speaker" n="a26d089a">
            Anf. 18 Justitieminister BEATRICE ASK (m):
          </note>
          <u who="beatrice_ask_709106" xml:id="i-730a3c1940e356ae-6" n="8f6c4db1">
            <seg n="87fc1d97">
              Fru talman! Jag tror att Thomas Bodström och jag skulle kunna
              ha ett helt seminarium om siffror. Men jag vidhåller att jag har
              rätt när jag säger att det när Thomas Bodström tillträdde var
              ett visst överskott i polisens budget, precis som för min egen
              del.
            </seg>
            <seg n="5e6d1293">
              Sedan hade Thomas Bodström, precis som jag har haft det här året,
              ett underskott. Det hanterades under Bodströms tid genom särskilda
              åtgärder i tilläggsbudget och annat. Man löste det i TB 1 och
              TB 2. Polisen fick då börja disponera inkomster från passförsäljning
              tidigare än vad man annars skulle ha gjort, och det var en del
              andra sådana här åtgärder.
            </seg>
            <seg n="42f9f4ab">
              Det är inte ovanligt att man gör så här. Det viktiga är att man
              inte gör det år efter år, och det är inte min avsikt, självklart
              inte. Men jag menar att den förstärkning av polis och övrigt rättsväsen
              som den här regeringen har tagit initiativ till och genomför är
              absolut nödvändig. Jag tycker också att Thomas Bodström ger argument
              för det när han beskriver att allt inte fungerar tillfyllest.
            </seg>
            <seg n="87607d31">
              Sedan måste man alltid och det var det jag försökte säga i mitt
              svar fundera över: Vad kommer därefter? Ja, självklart måste vi
              se till att resurser används effektivt och att det finns en effektivitet
              i verksamheten. Vi bedriver därför också ett intensivt effektiviseringsarbete.
            </seg>
            <seg n="9e214427">
              En sådan sak gäller att man inom rättsväsendet i tolv års tid
              har funderat över hur man ska göra informationsförsörjningen mer
              effektiv. Det har nästan inte hänt någonting.
            </seg>
            <seg n="0cdac4a9">
              I tolv år har man funderat över hur man ska kunna använda modern
              teknik för att försöka se till att man inte skriver om alla papper
              och skickar fax till varandra som man gjorde på 70-talet. Ändå
              har ingenting hänt.
            </seg>
            <seg n="ef2ba68d">
              Här har den här regeringen nu tagit ett stort kliv. Skulle vi,
              vilket jag hoppas, kunna reda ut det här och ta några kliv i moderniserande
              syfte skulle vi skapa väldigt mycket mer resurser. Vi är på god
              väg att klara det. Det är min ambition, faktiskt, att vi ska hantera
              det här på ett riktigt sätt.
            </seg>
            <seg n="0c10dd4d">
              Sedan är jag väldigt glad över att vi får idéer om olika saker
              som kan göra verksamheten bättre.
            </seg>
            <seg n="6501ca54">
              Jag sade tidigare att jag inte har någonting emot att vi arbetar
              mer med kameror i en del sammanhang. Det kan vara bra. Halvvägshus
              är också en väldigt bra verksamhet. Det som var problemet från
              början var att vi hade lite svårt att fylla dem, av någon outgrundlig
              anledning. Det har vänt, och det fungerar väl. Det är väl möjligt
              att det behövs flera sådana framöver.
            </seg>
            <seg n="f9bf9333">
              Jag tror dock inte att det är en lösning att tro att man genom
              halvvägshus mycket snabbt skulle spara de resurser som krävs för
              att fylla igen de brister som finns i Kriminalvårdens budget beroende
              på att det är ett stort behov av nyinvesteringar. En hel del beslut
              om nybyggen och annat som den förra regeringen fattade fanns det
              inga pengar till. Vi behöver de platserna. Vi kommer att behöva
              jobba med den investeringsplanen ordentligt. Men det är sådant
              som får återkomma i budgetsammanhang.
            </seg>
            <seg n="e1d849cc">
              Halvvägshus tror jag att jag och Thomas Bodström kan bli överens
              om att vi vill se mer av. Det ska vi jobba med. Däremot förstår
              jag inte riktigt hur man ska kunna komma överens med Vänsterpartiet
              och Miljöpartiet om halvtidsfrigivning. Det är naturligtvis den
              största ekonomiska potentialen.
            </seg>
            <seg n="e447f640">
              Det var till och med en debattartikel i somras av ordföranden
              i förtroenderådet för de intagna som tyckte att man skulle släppa
              ut så många som möjligt, för det var en väldig besparing. Det
              är helt sant. Min synpunkt på den debattartikeln och den idén
              är att det är bättre att komma överens om att bedriva en verksamhet
              som gör att man inte upprepar sin kriminalitet. Då sparar vi också
              väldigt mycket resurser. Vi behöver inte stamkunder i kriminalvården.
            </seg>
          </u>
          <note type="speaker" n="9c7197a3">
            Anf. 19 THOMAS BODSTRÖM (s):
          </note>
          <u who="thomas_bodstrom_00d151" xml:id="i-d57f7a63656342ce-2" n="9e2f12f1">
            <seg n="c0c0ef28">
              Fru talman! Beatrice Ask, du hamnar ofta lite retroaktivt i oppositionspolitiken.
              Låt andra utvärdera dig och mig och låt oss ta oss tid till vad
              vi kan göra framöver. Jag fortsätter med förslagen.
            </seg>
            <seg n="586b5a53">
              Det handlar om en myndighet i stället för 21. Det har du hört
              att jag har drivit under hela den här mandatperioden. Här kräver
              jag inte ens att det genomförs, för jag har gett upp hoppet om
              att vi ska genomföra det den här mandatperioden. Men jag kräver
              att vi i alla fall sätter i gång en utredning. Det kan inte vara
              så svårt att göra det när det dessutom finns en klar och tydlig
              majoritet i riksdagen.
            </seg>
            <seg n="6afdbc4a">
              Slå ihop Statens kriminaltekniska laboratorium och Rättsmedicinalverket!
              En utredning ligger sedan den förra mandatperioden. Den blev klar
              i slutet av den förra mandatperioden. Det är bara att slå ihop
              de sakerna. Visst, det kommer att gnisslas lite, men det gör det
              alltid när man genomför sådana reformer. Nu är det mycket arbete
              som genomförs dubbelt och helt i onödan.
            </seg>
            <seg n="03297ddb">
              Vi har infört prövningstillstånd när det gäller bötesmål för
              den som döms. Varför inte gå vidare i nästa steg och införa prövningstillstånd
              för åklagare när det gäller överklagande i bötesmål? Det ger inte
              bara ekonomiska vinster utan är också en rättvisereform genom
              att det blir lika för båda.
            </seg>
            <seg n="257fe294">
              Sakframställan är i dag muntlig och sker vid huvudförhandlingen.
              Varför inte skicka i väg ett sammandrag i civilmål i förväg? Då
              vinner man massor av tid. Det vet jag inte minst som advokat.
            </seg>
            <seg n="1306e032">
              Vid huvudförhandling i tvistemål är det i praktiken så att det
              ska vara tre domare. Det räcker med en domare som huvudregel i
              stället för tre det kan finnas undantag. I dag är det i praktiken
              på det sättet som det utformas. Då blir det som huvudregel.
            </seg>
            <seg n="1e1a19ef">
              Det är några av förslagen. Jag var med och genomförde 200 propositioner.
              Jag blev KU-anmäld av den borgerliga regeringen för att vi genomförde
              för mycket och för snabbt. Det är möjligt att det ligger lite
              i kritiken, men vi är inte färdiga med rättsväsendet. Det här
              är några av de förslag som vi hade velat gå vidare med men som
              tyvärr inte har genomförts under den här mandatperioden.
            </seg>
            <seg n="2823b63e">
              Det börjar bli lite bråttom. Vi har ingen aning om hur nästa
              års val blir, men den här mandatperioden går nu in på sitt sista
              år. Om Beatrice Ask ska kunna fullfölja det här gäller det att
              snabbt gripa tag i de åtgärder som kan göras.
            </seg>
          </u>
          <note type="speaker" n="e981273a">
            Anf. 20 Justitieminister BEATRICE ASK (m):
          </note>
          <u who="beatrice_ask_709106" xml:id="i-730a3c1940e356ae-7" n="8f6c4db1">
            <seg n="38373264">
              Fru talman! Jag håller med om att vi ska diskutera framtiden.
              Vad jag däremot inte kan göra är att redovisa hur budgetpropositionen
              kommer att se ut. Det gör naturligtvis att min argumentation blir
              något begränsad.
            </seg>
            <seg n="eb5dc835">
              Thomas Bodström redovisar nu en del tankar som Socialdemokraterna
              har. Vad gäller organisationen av polisen är min uppfattning i
              den frågan att vi behöver ha en effektiv organisation och att
              det finns mycket som kan göras på den sidan. Å andra sidan är
              det länge sedan organisationsförändringar omedelbart ledde till
              några stora besparingar.
            </seg>
            <seg n="b9ea6174">
              Vad det gäller frågan om SKL och Riksmedicinalverket fanns det
              en utredning. Det är helt riktigt. Vi har gått igenom den, men
              tyvärr visade det sig att det inte innebar tillräckligt många
              mervärden att göra en sådan sammanslagning utan snarare ett och
              annat problem.
            </seg>
            <seg n="43b13891">
              Jag tror inte heller att man när det gäller organisationen där
              löser särskilt mycket, för om det är något som är alldeles uppenbart
              är det att behovet av Riksmedicinalverkets insatser och annat
              tekniskt stöd ökar i takt med att vetenskapen går framåt. Det
              är verksamheter som växer. Även om de budgetmässigt är ganska
              små till volymen är det en tillväxt där. Det är svårt att hävda
              att man kan göra det billigare, och det är oerhört viktigt att
              man ligger i framkant i de verksamheterna.
            </seg>
            <seg n="45828e98">
              Det fanns en del andra förslag också från Thomas Bodström. Jag
              tycker att det är viktigt att analysera förslag. Vi har en ganska
              lång lista på vad som behöver göras framöver.
            </seg>
            <seg n="2fefe553">
              För att avsluta kan jag säga att vi har haft att ta itu med en
              del saker som har varit viktiga. Låt mig nämna att vi har lyft
              fram och tagit itu med den domstolsorganisation som inte hanterats
              tidigare. Vi har i stora delar genomfört en reformering av tingsrättsorganisationen,
              och vi är på god väg att genomföra förändringar i det övriga domstolsväsendet
              för att använda resurserna mer effektivt och göra verksamheten
              modernare.
            </seg>
          </u>
          <note n="d415be8e">
            Överläggningen var härmed avslutad.
          </note>
          <note n="d92a3b11">
            8 § Svar på interpellation 2008/09:574 om lagring av trafikdata
          </note>
          <note type="speaker" n="5f431ebb">
            Anf. 21 Justitieminister BEATRICE ASK (m):
          </note>
          <u who="beatrice_ask_709106" xml:id="i-730a3c1940e356ae-8" n="8f6c4db1">
            <seg n="c7a142b7">
              Fru talman! Thomas Bodström har frågat mig när jag avser att
              lägga fram ett lagförslag om lagring av trafikdata.
            </seg>
            <seg n="f64bc9f9">
              Genomförandet i svensk rätt av Europaparlamentets och rådets
              direktiv om lagring av trafikdata för brottsbekämpning kräver
              avvägningar mellan behovet av en effektiv brottsbekämpning och
              skyddet för den enskildes integritet. Direktivet och det förslag
              till genomförande som har lämnats i ett utredningsbetänkande har
              varit föremål för noggranna överväganden i det avseendet. Det
              är min avsikt att regeringen ska lägga fram en proposition i höst.
            </seg>
          </u>
          <note type="speaker" n="b762d920">
            Anf. 22 THOMAS BODSTRÖM (s):
          </note>
          <u who="thomas_bodstrom_00d151" xml:id="i-d57f7a63656342ce-3" n="9e2f12f1">
            <seg n="2685b81a">
              Fru talman! För att ge lite fakta när det gäller trafikdata är
              det till skillnad från till exempel buggning och annat inte något
              nytt. Lagring av trafikdata har vi haft i Sverige i princip sedan
              vi införde telefonen, och under flera decennier har polisen använt
              det.
            </seg>
            <seg n="c09fa36b">
              Det har varit oerhört effektivt. Det är ett av de absolut viktigaste
              verktygen. Vid sidan av dna tror jag att det är det allra viktigaste.
            </seg>
            <seg n="ed5f2d2a">
              När det gäller överenskommelsen handlade det inte om att införa
              något nytt. Det var för att kunna rädda det som polisen redan
              har. Till vår stora förvåning var Beatrice Ask och Moderaterna
              emot att Sverige skulle ingå den överenskommelsen, men efter mycket
              om och men lyckades man genomföra den.
            </seg>
            <seg n="7e1ee16d">
              Det här är något som polisen är väldigt orolig för att förlora.
              Det kommer man att göra om det här inte genomförs successivt,
              därför att telebolagen övergår till att fakturera månatligen.
              Det är det som är hela problemet. Skulle de inte göra det skulle
              vi inte behöva genomföra någonting över huvud taget. Då skulle
              vi bara kunna fortsätta.
            </seg>
            <seg n="dd97e103">
              Det finns också en rättssäkerhetsproblematik i detta. Tidigare
              har det inte funnits någon tid för hur länge det ska lagras. Det
              har inte heller funnits någon reglering när det gäller kostnaderna.
            </seg>
            <seg n="49fb9a69">
              Sju partier av sju gav telebolagen möjlighet att spara trafikdata
              så länge behovet fanns så sent som 2001. Det är intressant i den
              här debatten att komma ihåg det: Sju av sju partier tyckte att
              man får spara uppgifter om vilka personer som har varit i kontakt
              med varandra.
            </seg>
            <seg n="0a9a0603">
              Det är mycket märkligt med Moderaternas inställning här. Jag
              tror att alla som har följt den här frågan har kunnat se hur Beatrice
              Ask har dragit på det. Det är något som antogs redan i mars 2006.
              Överenskommelsen var 2005, den som du var emot.
            </seg>
            <seg n="576fb941">
              Direktiv ålade medlemsstaterna att genomföra direktivet senast
              den 15 september hör nu 2007. Den 18 maj tillsattes en utredning
              med förslag om hur det skulle kunna genomföras. Vi trodde att
              vi kanske inte skulle bli klara 2007, om vi hade fått fortsätta,
              men redan i november 2007 presenterades utredningen av Gudrun
              Antemar. Då går det inte att säga att man har för avsikt att lägga
              fram en proposition i höst. Polis och åklagare kräver att få svar
              på varför man har försenat det och varför man nu är anmäld för
              detta inom EU.
            </seg>
            <seg n="ce97fc38">
              Då kommer vi till det som är det mest märkliga. Hade det funnits
              en konsekvens i din inställning, Beatrice Ask, att man är emot
              det här som gäller uppgifter där två personer har varit i kontakt
              med varandra hade man samtidigt varit emot FRA. Där handlar det
              om att avlyssna människor som dessutom många gånger är oskyldiga
              till brott. Då hade man kunnat förstå det. Men när man är för
              FRA handlar det om att man hör vad människor säger och att det
              inte finns någon tidsgräns på det sättet och inte samma grad av
              misstanke. Dessutom tar man emot trafikdata som inte handlar om
              vad personer säger utan bara handlar om att de har varit i kontakt
              med varandra.
            </seg>
            <seg n="78b3a5ab">
              Beatrice Ask är inte ensam om detta. Det är många borgerliga
              ledamöter här som säger många saker. Men sedan när det väl kommer
              till kritan röstar de ändå för FRA.
            </seg>
            <seg n="ed4d9880">
              Jag undrar därför hur det kommer sig att man klarar att lägga
              fram förslaget om FRA och ha en sådan speed i fråga om det och
              kan acceptera avlyssning av vad människor säger till varandra
              och vad de skriver till varandra på mejl och så vidare när man
              inte kan rädda det som redan finns för polis och åklagare inom
              rimlig tid utan att bli anmäld. Hur kommer det sig att man kommer
              fram till denna obegripliga logik? Jag vore tacksam för svar på
              detta.
            </seg>
          </u>
          <note type="speaker" n="cd27368a">
            Anf. 23 Justitieminister BEATRICE ASK (m):
          </note>
          <u who="beatrice_ask_709106" xml:id="i-730a3c1940e356ae-9" n="8f6c4db1">
            <seg n="1dddd35c">
              Fru talman! Det är inte alls obegripligt. Men jag har förstått
              att Thomas Bodström har svårt att skilja på dessa saker. När det
              gäller FRA handlar det om skydd mot hot och så vidare som har
              en utrikesrelaterad anknytning.
            </seg>
            <seg n="51686f41">
              När det gäller lagring av teledata var beskrivningen någorlunda
              korrekt, det vill säga att detta är information som har funnits
              länge och som är väldigt användbar i brottsbekämpande syfte. I
              den meningen är det inget nytt.
            </seg>
            <seg n="68ee8963">
              Men det som har varit är att polisen har haft möjlighet att ta
              till sig uppgifter som har funnits hos operatörerna och har kunnat
              tanka in den typen av information.
            </seg>
            <seg n="9716963e">
              Det som den förra regeringen gjorde var att man på ett väldigt
              hafsigt sätt jag kommer ihåg det mycket väl slängde fram ett förslag
              för att ålägga dem att lagra mängder av information om alla människors
              telekommunikationer. I de första skedena kommer jag mycket väl
              ihåg att man inte heller då från regeringssidan kunde förstå att
              vi var bekymrade eftersom viss Internettrafik kom in i denna information.
              Det var alltså ganska knöligt, dåligt och illa förberett.
            </seg>
            <seg n="99bc0617">
              Jag vill dock säga att förslaget förbättrades under resans gång.
              När det så småningom landade i ett EU-direktiv var det tämligen
              anständigt. Men faktum kvarstår att det handlar om att ålägga
              en lagring av mängder av uppgifter om kreti och pletis trafik
              när det gäller telekommunikationer, och det är ändå en fråga som
              måste hanteras med respekt för integritet och på ett sådant sätt
              att man ändå går igenom det hela. Det är alltså en väldigt stor
              skillnad mellan det och att hålla koll på att vi inte har extrema
              terrorgrupper eller annat som hotar landets säkerhet.
            </seg>
            <seg n="d251558b">
              Hur som haver finns det ett direktiv, och vi är skyldiga att
              införa delar av detta. Men vi har inte gjort det tillräckligt
              snabbt. Ett skäl till det är att utredningen som vi tillsatte
              för att se hur Sverige nu ska agera valde att inte dela upp det
              som gäller telefoni och helheten. Det gjorde att vi redan var
              försenade i fråga om det som skulle träda i kraft när det gäller
              telefoni. Det var redan den 15 september 2007. Sedan har det blivit
              ytterligare försenat därför att det i det här landet finns ett
              stort folkligt engagemang när det gäller integritetsfrågor. Jag
              har respekt för det. Jag har respekt för att vi måste diskutera
              vad som är rätt och rimligt och hur man gör avvägningen mellan
              integritetsaspekter och brottsbekämpning. Det har jag naturligtvis
              tyckt att man måste göra i alla dessa frågor. Det gäller även
              buggning och annat. Jag tror inte att man ska säga: Ni sade ja
              till detta, och nu säger ni nej till detta. Man måste naturligtvis
              se helheten och ha en viss logik i det hela.
            </seg>
            <seg n="b67c62f4">
              Genom de förbättringar som skedde och det direktiv som är antaget
              måste vi införa regler i Sverige som rör lagring av teledata,
              och det är väl bra. Men vi måste se till att de uppfyller sådana
              villkor att människor känner sig trygga med det. Det innebär nämligen
              att vi ska tvinga företag att lagra information om människors
              teletrafik. Det har tidigare inte varit ett tvång för dem att
              lagra. Det finns också ekonomiska aspekter på detta som man givetvis
              ska reda ut.
            </seg>
            <seg n="8cd4c6e3">
              Jag vet att vi är försenade och till och med stämda. Vi har gett
              svar om att vi räknar med att lägga fram en proposition i höst.
              Dock är vi inte ensamma. Det finns flera andra länder som har
              motsvarande omsorg när det gäller att se till att i sitt land
              lägga fram ett genomarbetat förslag om lagring av teledata.
            </seg>
          </u>
          <note type="speaker" n="185ae5b2">
            Anf. 24 THOMAS BODSTRÖM (s):
          </note>
          <u who="thomas_bodstrom_00d151" xml:id="i-d57f7a63656342ce-4" n="9e2f12f1">
            <seg n="b5b9afda">
              Fru talman! Nu börjar du låta som mina barn, Beatrice Ask. När
              jag säger att de har gjort något dumt säger de: Det är inte bara
              jag som har gjort det här.
            </seg>
            <seg n="a382d97b">
              Jag tycker att det var ett väldigt dåligt sätt att försvara detta.
              Men jag tycker att det var ännu mer anmärkningsvärt att höra förklaringen
              om FRA. Ärligt talat har jag jobbat med detta i flera år, och
              jag vet precis vad det handlar om. Det handlar inte alls om bara
              terrorgrupper. Det handlar till och med om flyktingströmmar och
              valutaspekulationer men också om organiserad brottslighet. Då
              har vi alltså FRA som ska arbeta mot organiserad brottslighet.
              Vi har även datalagring för att arbeta mot organiserad brottslighet.
              Det är samma människor som vi talar om. Det framgår också att
              det även gäller människor som är i Sverige svenskar. Det kan vara
              FRA. Det är precis samma människor. Det är bara två olika metoder.
            </seg>
            <seg n="284910b9">
              Vi har alltså FRA där man avlyssnar människor. Man hör vad människor
              säger. Man hör orden och läser deras mejl. Där är det inga problem.
              Där kan man bara köra på. Men när det gäller trafikdata ska vi
              vara medvetna om att de visserligen är integritetskränkande, och
              rätten att lagra dem har funnits och används också i praktiken.
              I princip vartenda samtal i det här landet har lagrats. Att kunna
              fortsätta med dessa saker innebär trots allt att man inte hör
              vad människor säger utan bara att man får reda på att de har varit
              i kontakt med varandra.
            </seg>
            <seg n="d109c3d2">
              Därför säger jag att det är en obegriplig logik att man tillåter,
              till exempel när det gäller att bekämpa organiserad brottslighet,
              det ena regelverket att avlyssna människor. Där kan man köra på
              för fullt. Där är det inte några integritetsproblem över huvud
              taget, utan där är det bara att blåsa på. Där ska man kunna avlyssna
              oskyldiga människor och höra vad de säger. Men när det gäller
              det andra, nämligen polisens verktyg, då ska det ta så lång tid
              att vi till och med blir stämda. Inte ens nu har vi ett förslag.
            </seg>
            <seg n="43bd425b">
              Jag trodde faktiskt att Beatrice Ask skulle kunna säga att ett
              förslag kommer i september eller i början av oktober, alltså lite
              mer än att man bara har avsikten att lägga fram en proposition.
              Vi vet att det finns stora problem när man säger på det sättet.
              Det är det som är så märkligt, och det är det som jag vill ha
              svar på. Vad är det egentligen som är problemet? Intellektuellt
              håller detta inte ihop över huvud taget. Det är en total intellektuell
              kollaps när det gäller dem som är för FRA. Jag säger att Beatrice
              Ask absolut inte är ensam. Det finns många borgerliga ledamöter
              här inne som gladeligen röstar ja när det gäller FRA men som är
              väldigt bekymrade i fråga om att ändra från ett år till sex månader
              när det gäller datalagring. Det är ingenting annat än en intellektuell
              kollaps av den enkla anledningen att man tillåter detta och sväljer
              kameler och silar mygg. Det som FRA håller på med är nämligen
              så oerhört mycket mer integritetskränkande jämfört med när polis
              och åklagare fortsätter sitt arbete med datalagring. Det är därför
              som detta inte hänger ihop. Det skulle finnas en logik om det
              handlar om människor som är mot både FRA och datalagring. Då förstår
              man absolut logiken i det. Då är man mot dessa saker och tycker
              att det inte är tillräckligt viktigt att bekämpa organiserad brottslighet,
              terrorism eller flyktingströmmar som man vill hålla koll på via
              FRA. Eller också tycker man inte att polisens och åklagares arbete
              att bekämpa organiserad brottslighet via datalagring är tillräckligt
              för att uppväga det som ligger i den andra vågskålen, nämligen
              den personliga integriteten som det handlar om när uppgifter sparas
              när A har kontakt med B.
            </seg>
            <seg n="f41d5ca0">
              Men, som sagt, Beatrice Ask, du har faktiskt hela tiden varit
              för FRA och mot datalagring. Du försökte faktiskt själv stoppa
              detta personligen i slutet av 2005. Då hade det inte blivit någon
              överenskommelse över huvud taget i hela EU. Det hade varit en
              fullständig katastrof för svensk polis och åklagare, men inte
              minst för alla oskyldiga människor som skulle ha drabbats om vi
              inte hade fått denna överenskommelse. Då hade detta verkligen
              skjutits fram flera år.
            </seg>
            <seg n="7f41335b">
              Jag vill gärna ha ett svar på hur det kommer sig att ni kan vara
              för FRA samtidigt som ni har så förtvivlat svårt att genomföra
              någonting som faktiskt ligger färdigt att genomföra sedan ett
              par år tillbaka. Jag vore jättetacksam för ett svar på det.
            </seg>
          </u>
          <note type="speaker" n="d0b889f3">
            Anf. 25 Justitieminister BEATRICE ASK (m):
          </note>
          <u who="beatrice_ask_709106" xml:id="i-730a3c1940e356ae-10" n="8f6c4db1">
            <seg n="8d680cdf">
              Fru talman! Jag avstår från att betygsätta den intellektuella
              spänsten. Men det är ändå så att FRA inte ägnar sig åt brottsbekämpning
              utan åt insamling av underrättelser om utrikesbaserade händelser
              och skeenden. FRA får inte heller lagra information, medan lagring
              av teledata handlar om att lagra mängder av information om hur
              människor använder telefoner och annan telefoni i Sverige hela
              tiden. Det är faktiskt två lite skilda verksamheter när det gäller
              ändamål och annat.
            </seg>
            <seg n="2221c22b">
              Jag ifrågasätter inte att polisen har stor nytta av denna typ
              av uppgifter. Det har jag aldrig gjort. Däremot har jag sett den
              problematik som ligger i att ålägga privata företag att lagra
              mängder av information om enskilda människor och har tyckt att
              man måste fundera igenom det ganska noggrant och under vilka betingelser
              och på vilket sätt den får lagras och hanteras och så vidare.
            </seg>
            <seg n="c3d6e105">
              Ja, men det finns ett förslag sedan länge. Hade ni kunnat stoppa
              det här inom EU hade det varit katastrof, heter det. Det tror
              jag inte alls! Det var en evinnerlig tur att EU kunde rätta till
              en del av de brister som de ursprungliga ihopkrafsade anteckningarna
              från departementet eller om det var från Thomas Bodström själv
              visade på när vi första gången hörde om detta i justitieutskottet.
            </seg>
            <seg n="c7542555">
              Faktum kvarstår: Vi har en skyldighet att genomföra en lagstiftning
              för att säkerställa att vi genomför direktivet. Polisen är angelägen
              om att få det; det har vi också naturligtvis fått klart för oss
              det visste jag redan, men så är det. Det finns också invändningar
              mot utredningen.
            </seg>
            <seg n="deecfc34">
              Vi kommer att lägga fram en proposition i denna del. Jag har
              för avsikt att göra det under hösten. Det är det som efterfrågats
              i interpellationen. Mitt svar är alltså: Ja, det kommer en proposition.
              Den kommer att läggas fram och att reda ut hur Sverige ska förhålla
              sig till det här direktivet. Men det kommer att ske utifrån en
              bedömning där hänsyn tas både till brottsbekämpande myndigheters
              behov och nytta av att ha den här typen av information och till
              de integritetsaspekter som väldigt många ändå är bekymrade över.
            </seg>
            <seg n="54c4427d">
              Jag tror att det är viktigt att faktiskt ta den oro på allvar
              som en del känner och att arbeta igenom förslagen. Det var inte
              att på något sätt urskulda sig när jag sade att flera andra är
              försenade, utan jag ville bara påpeka att det inte är helt ovanligt
              att det när man lägger ned mycket arbete på det här tar lite längre
              tid. Tyvärr har integritetsdebatten inte bara i Sverige utan också
              i EU på något sätt kommit lite sent. I det förra programmet, det
              så kallade Haagprogrammet det flerårsprogram som man arbetat med
              inom EU nämns knappt ordet integritet. Där är det bara så att
              säga brottsbekämpningens intressen som går före.
            </seg>
            <seg n="7c99543b">
              I det program som vi nu arbetar med och som så här långt kallas
              för Helsingforssprogrammet där vi har påverkat och påverkar en
              hel del har integritetsaspekterna fått en helt annan roll. Man
              kan också se en förändring i de här frågorna ute i Europa. Vad
              jag velat försöka säga är att det också märks eftersom det är
              fler länder än Sverige som är försenade med att lägga fast nationella
              regler utifrån det direktiv som EU har beslutat om. Men det kommer,
              som sagt, en proposition i höst.
            </seg>
          </u>
          <note type="speaker" n="8341c2cc">
            Anf. 26 THOMAS BODSTRÖM (s):
          </note>
          <u who="thomas_bodstrom_00d151" xml:id="i-d57f7a63656342ce-5" n="9e2f12f1">
            <seg n="8c0ba3ca">
              Fru talman! Ärligt talat blir man inte klokare av förklaringen,
              Beatrice Ask. Du säger att FRA inte är operativt. Men det är väl
              sannerligen inte teleoperatörerna heller. Varken FRA eller teleoperatörerna
              är operativa, utan de sparar data. Det man gör beträffande FRA
              är att man tankar ned data från oskyldiga människor och hör vad
              de säger. Sedan kan det där användas exempelvis i kampen mot organiserad
              brottslighet i vapensmuggling, för att ta ett konkret exempel.
            </seg>
            <seg n="3fad5b68">
              Låt mig också säga att jag är för FRA. För att stoppa alla missförstånd,
              om man nu tror att det var vi på Justitiedepartementet som låg
              bakom detta, kan jag säga att vi är för ett rättssäkert FRA. Det
              jag menade var hur man kan vara emot att det tar så lång tid och
              dessutom vara aktiv motståndare som du, Beatrice Ask, i flera
              år varit mot trafikdatalagen när man är för FRA? Likheterna är
              ju så stora.
            </seg>
            <seg n="f26d9628">
              FRA är en civil myndighet. De sparar, tankar ned, data som används
              bland annat i kampen mot organiserad brottslighet. Sedan är det
              andra, till exempel Säkerhetspolisen, som utför arbetet; det är
              en sak. En annan är att det är teleoperatörerna som sparar, men
              inte vad människor säger utan att de har varit i kontakt med varandra.
              Det är inte heller Säkerhetspolisen som utför det operativa arbetet.
            </seg>
            <seg n="4899a942">
              Jag ska i alla fall avsluta debatten med att säga att det faktiskt
              är första gången som jag hör ett löfte om att det här ska genomföras
              under denna mandatperiod. Det tycker jag är positivt. Det tar
              jag till intäkt för att vi har kommit ett litet steg på vägen.
              Därför ska jag avsluta med att ändå ge en eloge. Jag vet att det
              här har varit väldigt svårt och att du har varit motståndare till
              det. Men om du genomför detta under den här mandatperioden även
              om det kommer till våren tycker jag att det är värt det arbetet
              och de debatter och diskussioner som vi har haft. Tack för den
              här debatten!
            </seg>
          </u>
          <note type="speaker" n="e5aa825a">
            Anf. 27 Justitieminister BEATRICE ASK (m):
          </note>
          <u who="beatrice_ask_709106" xml:id="i-730a3c1940e356ae-11" n="8f6c4db1">
            <seg n="c64e55ff">
              Fru talman! Efter det erkännandet känns det nästan som att man
              inte ska säga någonting mer. Men låt mig säga så här: Om Thomas
              Bodström vill diskutera innehållet och betydelsen av FRA är det
              väl lämpligt att han diskuterar det med försvarsministern.
            </seg>
            <seg n="85dd0232">
              Det är ganska stora skillnader mellan FRA och lagring av teledata,
              även om båda frågorna berör också integritetsaspekter. Alliansregeringen
              har ägnat betydande kraft åt att försöka ta hänsyn till den typen
              av aspekter.
            </seg>
            <seg n="d7066089">
              På mitt ansvarsområde ligger lagring av teledata innebärande
              att vi ålägger privata företag att lagra information som de annars
              inte skulle lagra om enskilda människors teletrafik så att polisen
              kan tanka in det. Det är klart att man måste fundera igenom hur
              länge de ska lagra det, hur mycket, på vilka villkor det ska få
              användas och så vidare. Jag tycker att det är ganska självklart.
              Det rör då förhållanden och brottsbekämpning i Sverige.
            </seg>
            <seg n="515bd641">
              De beslut som fattats när det gäller FRA handlar om att FRA är
              ett verktyg för att få underrättelser om utrikesförhållanden och
              hot mot Sverige. Såvitt jag kan förstå måste man förstöra information
              som tagits upp mellan två svenskar och så vidare därför att det
              krävs så att säga den här utrikesförankringen för att man ska
              få hantera det hela.
            </seg>
            <seg n="1c09662a">
              Men frågan gällde, som sagt, om det kommer ett förslag om lagring
              av teledata. Mitt svar är ja. Jag planerar att lägga fram en proposition.
              Det är ju vad vi har svarat med anledning av den stämning som
              finns. Jag hoppas att det blir ett förslag som många kan ställa
              sig bakom eftersom EU har bestämt att vi ska ha regler på det
              här området.
            </seg>
          </u>
          <note n="d415be8e">
            Överläggningen var härmed avslutad.
          </note>
          <note n="a45c3742">
            9 § Svar på interpellation 2008/09:575 om preskription
          </note>
          <note type="speaker" n="f0f4e9ae">
            Anf. 28 Justitieminister BEATRICE ASK (m):
          </note>
          <u who="beatrice_ask_709106" xml:id="i-730a3c1940e356ae-12" n="8f6c4db1">
            <seg n="96261698">
              Fru talman! Thomas Bodström har frågat mig när jag avser att
              lämna förslag till riksdagen om att ta bort preskriptionen för
              allvarliga brott.
            </seg>
            <seg n="da4d9e35">
              Jag är positiv till att avskaffa preskriptionen för vissa allvarliga
              brott, såsom mord. I dag är principen att alla brott preskriberas.
              Utredarens förslag innebär bland annat att preskriptionen avskaffas
              för vissa allvarliga brott. Ett flertal remissinstanser har varit
              positiva till en sådan förändring. Eftersom ett avskaffande av
              preskription för vissa brott innebär en principiell avvikelse
              från vad som gäller i dag förutsätter detta naturligtvis noggranna
              överväganden.
            </seg>
            <seg n="a340e849">
              Min ambition är att presentera ett förslag till ändrade preskriptionsbestämmelser
              under hösten.
            </seg>
          </u>
          <note type="speaker" n="101d3eb5">
            Anf. 29 THOMAS BODSTRÖM (s):
          </note>
          <u who="thomas_bodstrom_00d151" xml:id="i-d57f7a63656342ce-6" n="9e2f12f1">
            <seg n="8ba31248">
              Fru talman! Jag kan bara uttala mig allmänt. Ibland får jag frågan:
              Vad är din huvudsakliga kritik mot din efterträdare? Jag brukar
              säga att den sällan gäller saker som hon gör därför att jag är
              väldigt tacksam för att så många saker har genomförts av det som
              utretts och förberetts av den socialdemokratiska regeringen. Det
              har varit väldigt roligt att kunna följa det under den här mandatperioden
              det har faktiskt nästan känts som att vi har fortsatt när det
              gäller just kriminalpolitiken och att se alla de idéer som jag
              var lite rädd inte skulle förverkligas.
            </seg>
            <seg n="5a8d4419">
              Det som är min kritik och det som många andra också kritiserar
              dig för, Beatrice Ask, är att det går så långsamt. Saker och ting
              tar sådan tid. Senast i går såg jag en artikel om att du borde
              skämmas, som någon skrev, därför att du låtit det dra ut på tiden
              när det gäller sms-lån.
            </seg>
            <seg n="f8d7433f">
              Jag kan inte förstå att det ska ta så lång tid. Jag kan inte
              förstå att det ska vara så svårt att genomföra saker som är relativt
              enkla och för vilka det finns en så stor politisk majoritet. Det
              är bara att trycka på, bara att genomföra! Det fungerar ju så
              att det går över mandatperioden. Är man politiskt enig det är
              ju samma tjänstemän som utreder det här så gäller att som minister
              och regering trycka på.
            </seg>
            <seg n="c4d09312">
              I frågan om preskription borde det inte vara särskilt svårt.
              Det här är någonting som vi satt i gång och någonting som presenterades
              då. Det arbetet startade och pågick under förra mandatperioden
              och avslutades under denna mandatperiod. Det var alltså klart
              i januari 2007. Förslaget är att preskriptionen avskaffas helt
              för de allra allvarligaste brotten och att de föreslagna ändringarna
              kan träda i kraft den 1 juli 2008.
            </seg>
            <seg n="63c71342">
              Därför undrar: Vad händer? Varför händer ingenting? Varför är
              det tvärstopp? Vi står här i augusti 2009 med en utredning som
              kom för två och ett halvt år sedan och där vi är helt överens,
              Beatrice Ask. Vi tycker där att det bara är att genomföra de här
              sakerna. I varje fall tidigare har flera sagt att de brott som
              redan är preskriberade naturligtvis inte kan tas upp. Men de brott
              som har begåtts och som inte är preskriberade kan naturligtvis
              omfattas av bestämmelsen.
            </seg>
            <seg n="7b30ee3e">
              Men nu börjar jag undra om det verkligen är på det sättet. Därför
              vill jag ställa frågan: Kommer borttagandet av preskription att
              gälla även begångna allvarliga brott? Nu menar jag inte de som
              redan har preskriberats, det vill säga de brott som har skett
              före den 20 augusti 1984. Där tror jag att vi är helt överens.
              Men kommer de brott som har begåtts därefter fram till dags datum
              att finnas med bland de brott som vi tar bort preskriptionen för?
              Det är min första fråga.
            </seg>
            <seg n="a060d2c6">
              Jag har en andra fråga. Det talas hela tiden om ambition och
              avsikt, och det vet vi är en gardering för att man kanske inte
              alls kommer att genomföra de här sakerna. Då undrar jag: När kommer
              lagen att träda i kraft? Det blev inte den 1 juli 2008, som vi
              hade trott. Det blev inte den 1 juli 2009. Kommer det att bli
              den 1 juli 2010, eller när kommer det att ske?
            </seg>
            <seg n="0fda4437">
              Mina två frågor är: Kommer det här att gälla också brott som
              har begåtts men som ännu inte har preskriberats? Och när kommer
              lagen att träda i kraft? Det är två enkla, konkreta frågor.
            </seg>
          </u>
          <note type="speaker" n="52eace9b">
            Anf. 30 Justitieminister BEATRICE ASK (m):
          </note>
          <u who="beatrice_ask_709106" xml:id="i-730a3c1940e356ae-13" n="8f6c4db1">
            <seg n="d4382bf2">
              Fru talman! Då är mitt enkla svar att jag inte tänker berätta
              om vare sig ikraftträdandet eller detaljerna i propositionen förrän
              den är klar.
            </seg>
            <seg n="8e35b279">
              Jag vänder mig naturligtvis mot beskrivningen att vi inte skulle
              göra någonting. Preskriptionsfrågan är principiellt oerhört viktig,
              därför att vi har haft en teknisk utveckling som innebär att man
              i dag kan lösa vissa brott som tidigare var omöjligt. Skälet till
              att man tidigare avskrev brott efter en viss tid var att man ansåg
              att när det har gått tillräckligt många år är alla spår kalla,
              att det inte går att göra något. Med ny teknik, dna och annat,
              finns det helt andra förutsättningar att reda ut det som var nästan
              omöjligt tidigare. Det gör att nuvarande regelverk kan ifrågasättas,
              och det var det som utredningen gick igenom och analyserade. Då
              bör man fundera över hur man ska göra.
            </seg>
            <seg n="238afd89">
              Då kommer man till nästa princip, och det är klart att Thomas
              Bodström som är en erfaren och skolad jurist borde fundera något
              över den princip som har funnits, nämligen att lagar gäller framåt,
              att man inte inför lagstiftning retroaktivt och att det finns
              en problematik i detta.
            </seg>
            <seg n="12bc2e52">
              Om man väljer att ändra preskriptionstider för sådant som redan
              har hänt, ändrar man en fundamentalt grundläggande princip i systemet.
              Det kan vara något som man ska ägna viss tankemöda åt att fundera
              över, för man kan hamna på ett sluttande plan, nämligen att man
              sedan också i andra frågor börjar ställa sig frågan: Men om nu
              det här är olagligt och det här hände tidigare, borde man då inte
              använda retroaktivitet här? Det finns anledning att fundera över
              det. Det finns ett antal sådana principiella frågor som är väldigt
              viktiga.
            </seg>
            <seg n="171033ea">
              Det är också så att på straffrättens område har vi prioriterat
              en del andra frågor än de nog så besvärliga ärenden som riskerar
              att preskriberas, för det är naturligtvis en oerhörd smärta för
              både utredare, anhöriga och andra.
            </seg>
            <seg n="13ebcce0">
              Vi har ändrat straffskalan för mord. Vi ärvde en situation där
              det normala straffet för mord skulle vara tio år. Det uppfattades
              som väldigt lite. Detta har vi arbetat igenom och tagit oss igenom,
              och riksdagen har faktiskt fattat beslut om en kraftig skärpning.
            </seg>
            <seg n="532949e3">
              Vi har ägnat oss åt en kriminalisering av gromning, det vill
              säga när man söker kontakt för sexuella syften med barn på Internet.
              Jag tyckte att det var väldigt angeläget att skynda på det arbetet.
            </seg>
            <seg n="e45592d0">
              Vi har ändrat en del bestämmelser när det gäller straffreglerna
              och jobbar med ändrade straffregler för psykiskt störda lagöverträdare
              någonting som vi väntade på väldigt länge.
            </seg>
            <seg n="a7b2efcf">
              Vi håller också på med skärpta straff för våldsbrott. Vi arbetar
              med en översyn av reglerna när det gäller människohandel, eftersom
              man tyvärr inte lyckas lagföra dessa hemska förövare som handlar
              med människor. Vi har en utredning om sexualbrotten och hur den
              nya lagstiftningen fungerar i praktiken. Jag ska kanske nämna
              sexköpsförbudet och en del annat.
            </seg>
            <seg n="46327ba1">
              Det är inte så att de som arbetar och är experter på det här
              området inte arbetar. Men frågan om brott som begicks för 1015
              år sedan fortsatt ska ligga för utredning har i någon mening kanske
              fått stå tillbaka lite. Jag tycker att den är viktig.
            </seg>
            <seg n="1ef95855">
              Till sist vill jag bara säga att det här med sms-lånen inte har
              tagit särskilt lång tid. Jag kan gärna i ett annat sammanhang
              redovisa sakläget i frågan. Bakgrunden är dock ett beslut som
              fattades 2004. Riksdagen fattade på den förra regeringens förslag
              ett beslut om att man inte skulle ha kreditprövning för den här
              typen av lån, vilket har lett till många problem. Jag har inte
              hafsat till en ändring av detta eftersom jag har tyckt att man
              bör ha en viss tilltro till den beredning som gjordes av det ärendet
              då. Möjligen hade man kunnat fundera över om det var så genomtänkt.
            </seg>
          </u>
          <note type="speaker" n="f5c1f268">
            Anf. 31 THOMAS BODSTRÖM (s):
          </note>
          <u who="thomas_bodstrom_00d151" xml:id="i-d57f7a63656342ce-7" n="9e2f12f1">
            <seg n="dd981226">
              Fru talman! Jag tror att vi under den här mandatperioden har
              haft ungefär 6080 interpellationer, och jag tror faktiskt, Beatrice
              Ask, inte att det varit en enda där du inte retroaktivt har hamnat
              i oppositionsrollen och sagt att det är Socialdemokraternas fel.
              Jag tror att människor är så oändligt trötta på att höra den här
              regeringen skylla på Socialdemokraterna. Framför allt blir det
              så att varje gång man blir pressad tar man till det, och det blir
              lite avslöjande. Vi diskuterar gärna de sakerna, och låt oss göra
              det i något sammanhang, men nu handlar det om vad som ska hända
              framöver. Och jag tror, som sagt, att det börjar bli väldigt tröttsamt
              att höra detta för många människor.
            </seg>
            <seg n="49892f3b">
              Låt mig också säga att jag sade att det genomförts flera saker.
              Ni genomför ju de saker som du själv nämnde, till exempel när
              det gäller gromning jättebra! Vi påbörjade det och ni avslutar
              det. Jag sade att det är så många saker som tar en så oändligt
              lång tid, och det här är ett sådant exempel. Då säger du, Beatrice
              Ask, att här är det problem därför att här gäller det att undersöka
              om det ska gälla för brott som har begåtts men inte preskriberats.
              Du säger att här måste man fundera på de sakerna, att du inte
              kan ta ställning och så vidare, om jag uppfattade saken rätt,
              och att det gäller att man inte hamnar på det sluttande planet.
              Då vill jag påminna dig om att det här inte är något nytt. Det
              här har du redan röstat för.
            </seg>
            <seg n="539fd733">
              När det gällde sexualbrotten utvidgade vi preskriptionstiden.
              Du har själv varit med och röstat för den principen, och det vill
              jag inte kritisera dig för. Det var mitt lagförslag, och vi var
              helt överens om det. Det är ingenting nytt på något sätt. Det
              har vi genomfört också i andra sammanhang. Det är inte så att
              detta inte skulle vara möjligt att genomföra juridiskt sett. Det
              är prövat tidigare, och det är prövat i utredningen. Det är ingenting
              som man måste sitta och fundera på. Och för din egen del, du som
              har tryckt på ja-knappen här i riksdagen för att vi ska utvidga
              preskriptionstiden för brott som redan har begåtts men inte preskriberats,
              kan det inte vara svårt.
            </seg>
            <seg n="97c2cd51">
              Jag får väl modifiera min fråga och säga: Finns det något skäl
              att tro att du skulle ha ändrat dig sedan du röstade för de här
              sakerna i opposition när du nu har kommit i regeringsställning?
              Finns det någon skillnad på de brott som har begåtts när det handlar
              om preskription för mord? Det gick ju bra att utvidga preskriptionstiden
              för brott som kanske ändå inte gick så långt som mord, nämligen
              till exempel våldtäkt? Det finns ju fall där det är våldtäkt och
              mord. Då vore det väldigt konstigt om vi accepterade den saken
              när det gäller våldtäkt men inte när det gäller mord.
            </seg>
            <seg n="32cd78dc">
              Som sagt: Finns det någon anledning att tro att du skulle ha
              ändrat dig, eller står du fast vid det som du tidigare har röstat
              för här i riksdagen? Det är min konkreta, enkla fråga.
            </seg>
          </u>
          <note type="speaker" n="2b8d33bb">
            Anf. 32 Justitieminister BEATRICE ASK (m):
          </note>
          <u who="beatrice_ask_709106" xml:id="i-730a3c1940e356ae-14" n="8f6c4db1">
            <seg n="183cdffa">
              Fru talman! När det gäller retroaktiviteten som har genomförts
              på sexualbrottsområdet finns det en argumentation som jag tycker
              är central när det handlar om övergrepp mot barn. Barn i beroendeställning,
              som kan ha blivit våldtagna av släktingar eller andra, har inga
              förutsättningar att polisanmäla och driva sin linje, men kan senare
              i vuxen ålder våga tala om det och känna sig trygga nog att stå
              på egna ben. Det finns den typen av argumentation vad gäller en
              del brott att brottsoffret under en viss period inte på något
              sätt kan hantera sin rättsliga rätt. Då kan det finnas skäl att
              fundera över retroaktiviteten och förlänga den. Jag tycker att
              det är rimligt.
            </seg>
            <seg n="5c113fa0">
              I en av de tidigare interpellationsdebatterna hade vi en diskussion
              om att utredningar tar tid, att resurserna inte räcker till och
              så vidare.
            </seg>
            <seg n="e270c2c3">
              Om alla typer av brott aldrig skulle preskriberas skulle vi till
              slut kanske ägna huvuddelen av vår tid åt ärenden som var mycket
              gamla eftersom en del är svårlösta. Då skulle pärmarna bli fler
              och fler och högarna högre och högre.
            </seg>
            <seg n="23994322">
              Då måste man fundera på en avgränsning och sätta en gräns, och
              den har varit mycket strikt. Det gjordes undantag när det gäller
              en del av sexualbrotten; det är riktigt. Det fanns skäl för det.
            </seg>
            <seg n="6a967643">
              Vad jag säger i dag är att man ska fundera noga innan man bestämmer
              sig i preskriptionsfrågan. Annars kan vi få många typer av brott,
              kanske till exempel grov misshandel, där vi ska ta bort preskriptionstiden.
              Det får konsekvenser.
            </seg>
            <seg n="e7427268">
              Jag är däremot inte beredd att ge besked om vad propositionen
              kommer att innehålla. Det är av respekt för de andra partierna
              i regeringen som också vill ha synpunkter på detta. Vi presenterar
              våra förslag när de är färdiga, inte innan dess.
            </seg>
            <seg n="203a280c">
              Jag har inte några som helst svårigheter att ha uppfattningar.
              I huvuddelen av de ärenden det gäller har jag precis samma grundläggande
              inställning i dag som jag hade tidigare som riksdagsledamot. Jag
              har dock respekt för dem jag regerar tillsammans med och ser till
              att rutinerna hålls och att vi arbetar med det.
            </seg>
            <seg n="155ec474">
              Jag uppfattar att det finns en fundamental skillnad mellan oss.
              Jag anser att när man bereder ärenden som rör lagstiftning, som
              riksdagen ska ta ställning till, får man göra det ordentligt.
            </seg>
            <seg n="753cea4a">
              Jag vill inte lägga fram förslag som lagstiftningen om kreditprövning
              av kortfristiga lån som visade sig vara icke hållbar redan efter
              ett par år. På regeringens förslag bestämde man 2004 att det inte
              skulle göras någon prövning om man ville ta sms-lån. Vad har konsekvenserna
              blivit av det?
            </seg>
            <seg n="f1d3b088">
              Det får ta lite tid att analysera vad som har hänt och varför
              det gick så fel så att vi kan lägga fram ett substantiellt förslag.
              När det gäller preskriptionsfrågan är det rimligt.
            </seg>
            <seg n="aa8c8a68">
              Jag är dock för att vi tar intryck av den tekniska utvecklingen
              och möjligheten att reda upp exempelvis mord betydligt senare
              i dag än vad som var fallet för 2030 år sedan. Det måste få konsekvenser.
              Vi lägger fram vårt förslag under hösten.
            </seg>
          </u>
          <note type="speaker" n="637c2741">
            Anf. 33 THOMAS BODSTRÖM (s):
          </note>
          <u who="thomas_bodstrom_00d151" xml:id="i-d57f7a63656342ce-8" n="9e2f12f1">
            <seg n="3f30ceb7">
              Fru talman! Jag blev inte klokare av detta. Jag tror att Beatrice
              Ask har glömt bort att hon röstade för detta, för det lät som
              en bortförklaring.
            </seg>
            <seg n="689476f9">
              Det kan inte vara så att det är helt okej med längre preskriptionstid
              om man våldtar ett barn men inte om man våldtar ett barn och sedan
              dödar det. Då tjänar man ju på att döda det barn man har våldtagit.
              Det kan väl ändå inte vara meningen?
            </seg>
            <seg n="7403d73e">
              Därför ställer jag den enkla frågan: Vad tycker du, Beatrice
              Ask? Tycker du att det ska vara samma princip?
            </seg>
            <seg n="ee52a481">
              Jag har full förståelse för att ni är fyra partier och att inte
              allt kan vara precis som Moderaterna vill även om det allra mesta
              blir som Moderaterna vill. Jag tror dock att många tycker att
              det är intressant att höra vad justitieministern tycker i denna
              fråga eller i den fråga som varit aktuell i flera dagar om en
              åklagares uttalanden. Där har alla uttalat sig utom den man kanske
              mest önskar skulle uttala sig. Jag avser inte frågan om åklagaren
              ska avgå eller inte utan hur man ser på den typ av lagstiftning
              som diskuteras.
            </seg>
            <seg n="cfc1e2e1">
              Vad gäller preskriptionstiden är det enkelt. Frågan är: Fullföljer
              man det resonemang som har prövats flera gånger eller inte? Du
              måste inte redogöra för det slutliga ställningstagandet, utan
              jag vill höra vad du tycker, Beatrice Ask. Det är viktigt. Vi
              kanske är helt överens, vilket är bra. Det är vi i många frågor.
              Då kan vi jobba tillsammans.
            </seg>
            <seg n="631859f7">
              Det som dock händer nu är att mord efter mord preskriberas. Den
              18 oktober 1984 i Tenstagången i Tensta mördades en man när han
              transporterade en dagskassa. Det kommer att preskriberas helt
              i onödan. Den 13 december 1984 skedde ett mord på Majstångsgatan
              i Göteborg. Det kommer att preskriberas. Den 17 december hittades
              en man mördad på Stenaterminalen, Masthuggskajen i Göteborg. Det
              kommer att preskriberas. För att inte tala om da Costa-fallet
              som helt onödigt preskriberades i våras. Alla dessa brott skulle
              inte preskriberas om ändringen trätt i kraft den 1 juli 2008.
            </seg>
          </u>
          <note n="e0a1e668">
            Min fråga är: Vad tycker du, Beatrice Ask?
          </note>
          <note type="speaker" n="8c8c4614">
            Anf. 34 Justitieminister BEATRICE ASK (m):
          </note>
          <u who="beatrice_ask_709106" xml:id="i-730a3c1940e356ae-15" n="8f6c4db1">
            <seg n="6cf08a98">
              Fru talman! Jag har redan tidigare påpekat att jag anser att
              man ska avskaffa preskriptionen för mord. Det är viktigt.
            </seg>
            <seg n="86773970">
              Det sker ungefär hundra brott med dödligt våld per år i Sverige;
              det varierar något. Man klarar upp 8085 procent någorlunda snabbt.
              Sedan sjunker uppklaringen fort. Ett tiotal brott med dödligt
              våld preskriberas varje år, vilket naturligtvis är förfärligt.
            </seg>
            <seg n="b598f5c3">
              De flesta brott med dödligt våld som klaras upp klaras upp inom
              en månad. Ofta har förövarna något slags relation till offren.
              Sannolikheten för uppklaring sjunker snabbt över tiden. Särskilt
              svårt är det med organiserad brottslighet och annat. Där kan procenten
              för ouppklarade brott ibland vara svår att pressa ned.
            </seg>
            <seg n="47d35fb5">
              Vi har en snabb utveckling när det gäller tekniska möjligheter.
              Vi ska ta intryck av det. Det är viktigt att klara upp dessa hemska
              brott. Vi måste absolut försöka bli bättre på det.
            </seg>
            <seg n="dca35182">
              Jag anser att preskriptionstiden ska avskaffas. Vi kommer att
              lägga fram förslag på det. Det är mitt besked i dag.
            </seg>
          </u>
          <note n="d415be8e">
            Överläggningen var härmed avslutad.
          </note>
          <note n="e26104ca">
            10 § Svar på interpellation 2008/09:576 om polisutbildning
          </note>
          <note type="speaker" n="6ea3965c">
            Anf. 35 Justitieminister BEATRICE ASK (m):
          </note>
          <u who="beatrice_ask_709106" xml:id="i-730a3c1940e356ae-16" n="8f6c4db1">
            <seg n="c7224796">
              Fru talman! Thomas Bodström har frågat mig när jag avser att
              lägga fram ett förslag om en ny polisutbildning.
            </seg>
            <seg n="e74b8180">
              En särskild utredare har på uppdrag av regeringen lämnat förslag
              till hur den nuvarande polisutbildningen bör reformeras. I betänkandet
              Framtidens polisutbildning föreslår utredaren bland annat att
              dagens grundutbildning till polis bör ersättas med en högskoleutbildning
              och anordnas av universitet och högskolor.
            </seg>
            <seg n="477ca0d1">
              Att reformera polisutbildningen kräver naturligtvis noggranna
              överväganden. Utredarens förslag tillsammans med de remissyttranden
              som har inkommit är viktiga underlag i den beredningsprocess som
              pågår inom Regeringskansliet. Regeringens ambition är att under
              mandatperioden lämna besked om en reformerad polisutbildning.
            </seg>
            <seg n="48611c5b">
              Avslutningsvis vill jag poängtera att polisutbildningen hela
              tiden förändras för att möta omgivningens förväntningar och krav.
              Innehållet i utbildningen utvecklas och anpassas inom ramen för
              respektive ämne. Möjligheten att läsa grundutbildningen till polis
              på distans och uppdragsutbildningarna vid universiteten i Umeå
              och Växjö har bidragit till en sådan förnyelse.
            </seg>
          </u>
          <note type="speaker" n="2f223841">
            Anf. 36 THOMAS BODSTRÖM (s):
          </note>
          <u who="thomas_bodstrom_00d151" xml:id="i-d57f7a63656342ce-9" n="9e2f12f1">
            <seg n="1d819685">
              Fru talman! Man kanske kan urskilja ett mönster i att jag kräver
              besked. Det här går tillbaka till förra mandatperioden. Beatrice
              Ask och jag hade diskussioner om detta redan 2006. Då gjorde hon
              ett uttalande som Polisförbundet fortfarande talar om, nämligen
              att akademisk utbildning inte var nödvändigt och inte behövdes.
              Det tonades ned sedan, ska jag säga. Det var dock ganska avslöjande
              för vad du, Beatrice Ask, tyckte i frågan.
            </seg>
            <seg n="98461a86">
              Sedan blev det val. Då pågick en utredning av Agneta Stark. Också
              här handlade det om en utredning som påbörjades under förra mandatperioden.
              Den skulle vara klar den 31 januari 2007. Utredningen fick inte
              göras färdig. I december 2006 sade man att den var för dålig.
              Det var konstigt eftersom den inte var färdig, men det sade man
              i alla fall. Redan då fanns misstankar om att man inte ville införa
              en akademisk utbildning. För att vinna tid sade man att utredningen
              var för dålig och tillsatte en annan. Man lät nuvarande Säpochefen
              Anders Danielsson göra en utredning, SOU 2007:39.
            </seg>
            <seg n="b77dc27b">
              Beatrice Ask och jag har haft dessa diskussioner en gång i halvåret
              ungefär, för jag undrar vad som händer. Man kunde följa logiken
              i att om man tyckte den första var dålig så kom det en andra.
              Den har dock varit klar ganska länge. De tidigare svar jag har
              fått har varit precis likadana: Vi funderar, vi bereder, vi utreder.
            </seg>
            <seg n="417d18c5">
              Det håller inte att säga så vecka efter vecka, månad efter månad,
              år efter år.
            </seg>
            <seg n="1f4f69c8">
              Om vi krävde besked om den enkla principiella frågan som vi hade
              tidigare om man var för eller emot att preskribera och inte fick
              något klart svar på vad som gällde med brott som hade begåtts
              vill jag i alla fall nu ställa frågan: Vad tycker du om en akademiserad
              utbildning?
            </seg>
            <seg n="b0bc305b">
              Jag vet också att det här kan ha budgetkonsekvenser, att det
              kan vara andra partier som säger nej fast de är i och för sig
              för det här och att man kanske inte kan genomföra det därför att
              Finansen säger nej eller att partiledarna säger nej. Men det intressanta
              för mig och många andra är: Vad tycker du om det förslag som har
              lagts fram av Anders Danielsson?
            </seg>
            <seg n="181dacd8">
              Jag vet också att det finns många andra sidofrågor, nämligen
              hur man ska se på vissa delar av utbildningen, att man kan se
              på orterna och så vidare. Men det intressanta är: Anser du att
              polisutbildningen ska vara en akademisk utbildning eller inte?
            </seg>
            <seg n="9c27c667">
              Jag vill inte gärna höra en massa andra svar om andra saker,
              utan den enkla frågan är: Anser du att utbildningen ska vara akademisk
              eller inte? Jag kräver dig inte på svar, eftersom du antagligen
              inte kan ge det, på om det ska genomföras eller inte, därför att
              det är inte du som äger frågan. Det förstår jag också, därför
              att det kan vara Utbildningsdepartementet och Finansdepartementet.
            </seg>
            <seg n="4906996f">
              Men vad du själv tycker, det kan ingen ta ifrån dig. Anser du
              att polisutbildningen ska vara akademisk eller inte? Det vore
              väldigt värdefullt att få veta, för då kan vi också i denna fråga
              samarbeta för att kunna se om vi kan hitta en gemensam lösning.
              Jag tror att det skulle finnas en styrka i att vi har en gemensam
              uppfattning. Men då måste jag ju helt enkelt få reda på: Vad är
              det du tycker? Ska utbildningen vara akademisk eller ska den inte
              vara akademisk? Det är inte en fråga om det bereds eller inte,
              utan det är fråga om vad du anser. Det här har vi diskuterat i
              fyra år nu, så nu måste du faktiskt ha en egen uppfattning. Det
              tror jag att alla tycker att man har rätt att begära.
            </seg>
          </u>
          <note type="speaker" n="4713e5f3">
            Anf. 37 Justitieminister BEATRICE ASK (m):
          </note>
          <u who="beatrice_ask_709106" xml:id="i-730a3c1940e356ae-17" n="8f6c4db1">
            <seg n="76d428a4">
              Fru talman! Först vill jag bara ställa frågan i största allmänhet:
              Vem är det egentligen som pratar om dåtid och inte om framtid?
            </seg>
            <seg n="57b7ccbe">
              Jag vill också säga att Agneta Starks utredning inte var dålig.
              Det var inte skälet till att vi avslutade den, utan direktiven
              till den utredningen var dåliga för de var lika digitala som Thomas
              Bodström är i debatten i dag. Ska det vara akademiskt eller ska
              det inte vara akademiskt? Ingenting i övrigt! Ingenting om innehållet,
              utvecklingen, vad poliser behöver kunna, vad det kostar eller
              någonting. Det fanns ingen bredd, inget djup och inget tänk. Det
              är alldeles riktigt att Anders Danielsson fick ett uppdrag av
              oss och har gjort en utredning om den framtida polisutbildningen
              som har remissbehandlats.
            </seg>
            <seg n="3c2bbc42">
              Det finns ett antal synpunkter på den utredningen som vi arbetar
              med. En övertygande majoritet tillstyrker stora delar av förslagen,
              men några tycker att man i stället borde ha en sektorhögskola.
              Ett flertal betonar möjligheten att polisen ute i landet skulle
              ha större inflytande över utbildningarna. Flera remissinstanser
              anser att den verksamhetsförlagda utbildningen ställer väldigt
              stora krav och är bekymrade över hur det ska hanteras. Flera avstyrker
              förslaget att studenterna under den verksamhetsförlagda utbildningen
              inte ska ha polismans ställning i något avseende. Några är tveksamma
              till förslaget att ta bort några av de krav som man i dag har
              för antagning. Flera instanser anser att det är olämpligt och
              resursslöseri för den enskilde och för samhället att låta fler
              utbildas till poliser än vad man anställer. Anders Danielsson
              vill ju bryta upp den koppling som man har i dag.
            </seg>
            <seg n="7b915ff2">
              Anders Danielssons utredning slaktar en del heliga kor när det
              gäller polisutbildningen, och det finns många synpunkter på det.
              Där är vi inte färdiga, och det kräver ett arbete för att analysera
              detta. Vi kommer att vara tvungna att ge besked om det, och jag
              tycker att det är viktigt att det kommer besked om polisutbildningen,
              men så digital är inte frågan att det handlar om ifall det ska
              vara akademiskt eller inte akademiskt. Jag sitter inte fast i
              en debatt som vi hade för fyra år sedan. Tvärtom har vi fördjupat
              den här diskussionen, och under resans gång, vilket jag kortfattat
              försökte säga i mitt svar, har polisutbildningen naturligtvis
              inte sett likadan ut som den gjorde under Bodströms tid, för det
              vore ju förskräckligt. Hela tiden utvecklas den i takt med den
              tekniska utvecklingen, i takt med brottsutvecklingen och i takt
              med att de olika utbildningsinstitutionerna upptäcker att man
              kan göra saker bättre. Och det är bra.
            </seg>
            <seg n="258ab4e3">
              Sedan finns det en aspekt till som jag gärna vill nämna men som
              inte har varit och inte är huvudskälet till att vi inte har lagt
              fram ett förslag än, och det är att ska man genomföra en stor
              utbildningsförändring jag har ändå sysslat med utbildningsfrågor
              i 25 år, vilket är fruktansvärt länge är det dummaste man kan
              göra att genomföra en enorm reformering av en utbildning utan
              att ha ordentligt med resurser, för det brukar straffa sig. När
              man gör en omläggning av en viktig utbildning ska man se till
              att det finns olja i maskineriet så att det också kan göras på
              ett kvalitativt bra sätt. Annars får man en dålig start, och den
              typen av dålig start riskerar att följa med under lång tid. Men
              huvudskälet till att den här regeringen gjorde en kompletterande
              och ny utredning om polisutbildningen var att direktiven var för
              dåliga. De var digitala, och Thomas Bodström har uppenbarligen
              inte rört sig en meter från den uppfattningen. Man ska vara glad
              över att poliser ändå får en utbildning som har djup och kvalitet
              i dag, och de ska definitivt ha det i framtiden därför att polisyrket
              förändras och utvecklas ständigt, och då kräver det att vi faktiskt
              tillhandahåller en riktigt bra polisutbildning.
            </seg>
            <seg n="5c88466e">
              Vi kommer att ge besked om hur vi ska hantera polisutbildningsfrågan,
              naturligtvis under den här mandatperioden, men jag har inte besked
              att ge i dag.
            </seg>
          </u>
          <note type="speaker" n="428f95d3">
            Anf. 38 THOMAS BODSTRÖM (s):
          </note>
          <u who="thomas_bodstrom_00d151" xml:id="i-d57f7a63656342ce-10" n="9e2f12f1">
            <seg n="59b60201">
              Fru talman! Jag ställde en enda fråga. Jag tror att nästan alla
              tycker att man kan kräva ett svar av en justitieminister på frågan:
              Vad anser du om frågan som har diskuterats så länge, nämligen
              om polisutbildningen ska vara akademisk eller inte? I sin centrala
              del är den ju akademisk. Vi har akademisk utbildning. Juristutbildningen
              är digital, därför att den är det om man nu frågar om den är akademisk
              eller inte. Sedan har också juristutbildningen förändrats väldigt
              mycket med mer praktiska inslag och så vidare. Det är en akademisk
              utbildning.
            </seg>
            <seg n="ff9f2496">
              Sedan har vi till exempel utbildningen inom kriminalvården. Det
              kan vi diskutera senare om vi nu genomför det här med polisen.
              Det är inte en akademisk utbildning. Det är också en digital fråga.
            </seg>
            <seg n="ff99a084">
              Jag frågade inte den här gången jag har gjort det tidigare, men
              jag har inte frågat den här gången när ett svar kommer, för jag
              har nästan gett upp den frågan. Jag har frågat det i fyra år,
              och nog kan man säga att vi sitter fast i den här diskussionen.
              Jag frågade helt enkelt: Vad tycker du? Vad anser du om den här
              frågan?
            </seg>
            <seg n="87d521f6">
              Jag sade just att det naturligtvis finns en massa sidofrågor.
              Det är klart att det gör! Men det centrala i den här interpellationen
              är om det ska vara en akademisk utbildning eller inte.
            </seg>
            <seg n="0b1e4b3a">
              Ibland tror jag när jag har interpellationsdebatter med dig att
              du försöker att få de fyra minuterna att gå, för du pratar om
              allt annat än just det som man frågar om. Poängen med en interpellation
              är att man ställer en fråga för att få ett svar, och det är offentligt,
              det antecknas, det sparas och det blir ihågkommet, för det är
              nämligen ett organ för kontroll av regeringen. Därför ställer
              jag den enkla frågan om vad Sveriges justitieminister tycker om
              en fråga som är så central för så många poliser och alla de unga
              män och kvinnor som nu funderar på om de ska bli poliser eller
              inte. Jag påstår inte att det är den enda frågan som de funderar
              på. Det är klart att det är mycket annat också, och det är klart
              att det finns många sidofrågor, men det är en viktig fråga. Och
              det var just därför jag ställde den här interpellationen. Därför
              upprepar jag nu frågan. Jag skulle kunna säga många saker om varför
              jag anser att den ska vara akademisk, men bara för att det inte
              ska kunna vara något tvivel om min fråga är den följande: Vad
              anser du? Ska utbildningen vara akademisk eller inte?
            </seg>
            <seg n="fde0e9d5">
              Jag vill inte höra några svar om att Agneta Starks utredning
              var si eller att direktiven var så. Min enkla fråga är: Vad anser
              du? Ska utbildningen vara akademisk eller inte?
            </seg>
            <seg n="3d39d86d">
              Jag kräver inte att du ska kunna ge besked om att det genomförs,
              för det är inte du som beslutar om det utan det är helt andra
              krafter, men jag kommer att ha full respekt för dig om du anser
              att den bör vara akademisk men att den inte kommer att bli det
              för att det kan vara andra som bestämmer. Men det kan inte vara
              så svårt att svara på den enkla frågan: Vad tycker du om det här?
              Ska det vara en akademisk utbildning eller inte?
            </seg>
            <seg n="265c4540">
              Du skulle kunna svara på två sekunder. Ja eller nej? Nu har jag
              ställt frågan, och den kan inte gärna missuppfattas. Varsågod
              att ge besked, tack!
            </seg>
          </u>
          <note type="speaker" n="04e56929">
            Anf. 39 Justitieminister BEATRICE ASK (m):
          </note>
          <u who="beatrice_ask_709106" xml:id="i-730a3c1940e356ae-18" n="8f6c4db1">
            <seg n="1f72783d">
              Fru talman! Ibland undrar jag om Thomas Bodström själv har skrivit
              eller läst den interpellation som är ställd, därför att den fråga
              som ställs till mig som justitieminister är: När avser justitieministern
              att lägga fram ett förslag?
            </seg>
            <seg n="c9c802fb">
              Den frågan har jag besvarat, men den vill inte Thomas Bodström
              nu diskutera. Han har en helt annan fråga, nämligen: Vad tycker
              personen Beatrice Ask i den här frågan?
            </seg>
            <seg n="2673467f">
              Jag är inte här i egenskap av privatpersonen Beatrice Ask. Jag
              är representant för Sveriges regering och jag är landets justitieminister,
              och jag kan inte rycka loss en delfråga i en proposition som ska
              komma i framtiden därför att jag tycker så. Det är väl ändå så
              i den här kammaren att när man formellt ställer en fråga till
              ett statsråd är det den frågan som ska besvaras. Det borde finnas
              något slags intresse av att hålla sig till det ämnet, och ämnet
              är då: När avser regeringen att lägga fram ett förslag om en ny
              polisutbildning?
            </seg>
            <seg n="656d90e0">
              Då har jag berättat att vi kommer att ge besked om polisutbildningen
              under den här mandatperioden, eller hur det nu formulerades i
              svaret jag tog tyvärr inte med det papperet hit till talarstolen.
              Det beskedet är viktigt.
            </seg>
            <seg n="18699e44">
              Jag har många privata uppfattningar, men jag tycker ändå att
              det är viktigt ibland att i diskussionen hålla sig någorlunda
              formell. Jag har försökt ge en beskrivning av hur regeringen har
              hanterat frågan om polisutbildning, som är oerhört central. Jag
              har också varit noga med att påpeka att den förändring som alliansregeringen
              gjorde utgick ifrån att vi ansåg att det krävdes en mer fördjupad,
              bredare analys av vad man bör kunna efter att ha gått polisutbildningen
              för att kunna vara verksam i brottsbekämpningen som polis under
              de kommande 2025 åren. Då är inte frågan bara: Är utbildningen
              akademisk eller inte akademisk? Väldigt mycket kvalificerad utbildning
              i det här landet är akademisk, och det är inte polisutbildningen
              i dag.
            </seg>
            <seg n="bf6556a5">
              Vi har också fått ett svar i en utredning som det finns synpunkter
              på. Jag har försökt redovisa att det finns väldigt många synpunkter
              på viktiga delar, till exempel detta att poliser inte ska ha några
              befogenheter under utbildningstiden eller att man vill avskaffa
              det som har gällt hittills, nämligen att om man går polisutbildningen
              får man också jobb som polis. Det är en väldigt stor förändring.
              Detsamma gäller att man också frikopplar olika delar av utbildningen
              till att inte vara sammanhållna med den, vilket jag tror är en
              bra och modern idé eftersom man då kan läsa med lite olika inriktning.
              Polis är verkligen inte ett och samma yrke. Det finns otroligt
              mycket bra i den här utredningen att ta vara på, men också synpunkter
              som måste läggas ordentlig vikt vid.
            </seg>
            <seg n="17b4ea37">
              Jag tror att en utbildning som ska hålla i kanske 1015 år måste
              bygga på en ordentlig beredning. Det säger jag inte för att smita
              ifrån något svar. Det är inget jaså-svar. Det handlar inte om
              vad Beatrice Ask tycker, om det ska vara si eller så. Det är just
              det här som har gjort att vi inte har kunnat hantera frågan: Ni
              vill inte utreda detaljer, och då sitter man ju där. Då händer
              inget.
            </seg>
            <seg n="c6ef1a28">
              Däremot är det viktigt att det vi har gjort är att se till att
              polisutbildningen har hållit hög kvalitet och har utvecklats hela
              tiden så att man verkligen har klarat den anspänning som det innebär
              att just nu utbilda fler poliser än någonsin tidigare så att vi
              ska kunna åstadkomma de 20 000 poliserna under den här mandatperioden.
              Det tycker jag är oerhört viktigt.
            </seg>
          </u>
          <note type="speaker" n="48e2ba73">
            Anf. 40 THOMAS BODSTRÖM (s):
          </note>
          <u who="thomas_bodstrom_00d151" xml:id="i-d57f7a63656342ce-11" n="9e2f12f1">
            <seg n="d1752758">
              Fru talman! Den här diskussionen har pågått i fyra år. Och jag
              ställer frågan om igen, och jag kommer att ställa den igen, och
              jag kommer att få ställa en ny interpellation i nästa vecka, för
              jag får inget svar.
            </seg>
            <seg n="5a01c0bd">
              Jag ställde frågan: När avser justitieministern att lägga fram
              ett förslag om en ny polisutbildning? Grunden är denna utredning
              om akademisk utbildning. Sedan har jag ställt en följdfråga, nämligen
              om vad du, Beatrice Ask, anser om utbildningen ska vara akademisk
              eller inte. Vi måste väl alla vara överens om att det hör till
              den här interpellationen, därför att annars kan vi inte ha någon
              debatt över huvud taget.
            </seg>
            <seg n="893d394a">
              Jag ställde en vanlig, enkel fråga. Den första frågan gällde
              om man skulle lägga fram förslag om en ny polisutbildning. Då
              var svaret: Regeringens ambition är att under mandatperioden lämna
              besked om en reformerad polisutbildning. Det är goddag yxskaft.
            </seg>
            <seg n="37f531d7">
              Men jag kan någonstans ändå förstå att man inte kan säga säkert
              från regeringen eftersom man inte bestämmer det själv som minister.
              Därför byggde jag på med den här enkla följdfrågan.
            </seg>
            <seg n="e6df5075">
              Det är jätteviktigt vad du tycker. Det är inte alls så att det
              är ointressant eller något sådant. Du har ju en massa åsikter
              om andra saker. Då undrar man, helt enkelt. Du måste ju ha funderat
              på det här under de fyra år som vi har haft den här diskussionen.
              Du måste ju ibland ha tyckt: Det är en bra idé! Eller: Nej, det
              är ingen bra idé alls, det där!
            </seg>
            <seg n="80a47ead">
              Man kan tycka att fördelarna överväger eller att nackdelarna
              gör det. Men du måste ju tycka någonting själv! Vi kan ju inte
              ha en justitieminister som inte tycker någonting i en fråga som
              så många poliser anser är så viktig. Det är därför jag ställer
              denna enkla fråga.
            </seg>
            <seg n="4f186b5d">
              Jag ska försöka göra det lite enklare för att komma tillbaka
              till de svar jag fått. När man frågar dig någonting är svaret
              att det är en avsikt, en ambition, en avsikt och en ambition.
              Därför ställer jag en avslutande fråga. Har du en avsikt eller
              en ambition att genomföra en akademisk utbildning? Har du en avsikt
              eller en ambition att tycka att det är bra med en akademisk utbildning?
              Det måste du väl ändå kunna svara på, Beatrice Ask? Det är ju
              så oerhört enkelt att du bör kunna ge ett ja eller ett nej. Det
              kan inte vara svårt. Vad tycker du? Jag kräver inga andra svar
              än det, och jag tror att det blir jätteintressant att höra svaret.
            </seg>
            <seg n="db509c95">
              Tack för den här debatten!
            </seg>
          </u>
          <note type="speaker" n="dd15297e">
            Anf. 41 Justitieminister BEATRICE ASK (m):
          </note>
          <u who="beatrice_ask_709106" xml:id="i-8f4e5e1d2b82a9b4-0" n="8f6c4db1" next="i-98b1a5a2f52676c6-0">
            <seg n="c1a6e5f5">
              Fru talman! Tack för den här debatten! Jag har för avsikt att
              lägga fram förslag och redovisa hur vi ska hantera en reformerad
              polisutbildning. Jag anser dessutom att det är absolut självklart
              att även poliser ska ha akademiska poäng för akademisk utbildning.
              Jag är också väldigt nöjd med de utbildningar som vi har i Växjö
              och Umeå, som ju bedrivs på universiteten där och som fungerar
              alldeles utmärkt.
            </seg>
            <seg n="5da792eb">
              Jag tycker att stora delar av Anders Danielssons utredning har
              poänger, många poänger, men remissinstanserna har ställt ett antal
              frågor som jag rimligen också måste svara på dock inte i riksdagens
              talarstol än.
            </seg>
          </u>
          <note n="d415be8e">
            Överläggningen var härmed avslutad.
          </note>
          <u who="beatrice_ask_709106" xml:id="i-98b1a5a2f52676c6-0" n="8f6c4db1" prev="i-8f4e5e1d2b82a9b4-0">
            <seg n="19ad0dee">
              11 § Svar på interpellation 2008/09:570 om ökade möjligheter
              för lågutbildade att ta sig ur arbetslöshet genom studier
            </seg>
          </u>
          <note type="speaker" n="36f60410">
            Anf. 42 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-730a3c1940e356ae-19" n="3b7cc671">
            <seg n="6b7e76f6">
              Fru talman! Louise Malmström har frågat mig om jag är beredd
              att medverka till att möjligheterna för lågutbildade att, till
              exempel inom ramen för jobb- och utvecklingsgarantin, ta sig ur
              arbetslöshet genom studier ökar.
            </seg>
            <seg n="8205a0a5">
              Jag vill börja med att betona att goda möjligheter till utbildning
              är viktigt. Människor ska kunna förnya och fördjupa sina kunskaper
              så att de står bättre rustade på arbetsmarknaden. Utbildning bör
              dock främst ske inom det offentliga utbildningsväsendet.
            </seg>
            <seg n="ee7af461">
              Det pågår ett omfattande reformarbete som berör alla delar av
              utbildningssystemet. Det är regeringens ambition att utbildningsutbudet
              bättre ska svara mot behoven på arbetsmarknaden. Därför har det
              offentliga utbildningsväsendet redan tillförts ytterligare resurser.
              Detta innebär fler platser i yrkesinriktad gymnasial vuxenutbildning,
              yrkesvux, och i eftergymnasial yrkesutbildning inom yrkeshögskolan.
              Under 2009 och 2010 ges arbetslösa över 25 år dessutom möjlighet
              att få studiemedel med den högre bidragsnivån vid studier inom
              yrkesvux.
            </seg>
            <seg n="c31dca0c">
              Som ett komplement till det offentliga utbildningsväsendet finns
              arbetsmarknadspolitiken med ett antal program som syftar till
              att arbetslösa ska stärka sin ställning på arbetsmarknaden. Inom
              ramen för jobb- och utvecklingsgarantin finns i dag redan möjligheter
              till arbetsmarknadsutbildning. Utifrån de sökandes individuella
              behov bedömer Arbetsförmedlingen hur stor andel som ska erbjudas
              arbetsmarknadsutbildning. Mot bakgrund av dessa satsningar anser
              jag att det finns goda möjligheter för arbetslösa att utbilda
              sig.
            </seg>
          </u>
          <note type="speaker" n="8a40146e">
            Anf. 43 LOUISE MALMSTRÖM (s):
          </note>
          <u who="louise_malmstrom_6cf5be" xml:id="i-1a6416769d7c8c92-0" n="9d869d39">
            <seg n="6fd886bb">
              Fru talman! Jag vill börja med att tacka arbetsmarknadsministern
              för svaret på min interpellation. Jag vill också redan inledningsvis
              deklarera min pragmatiska hållning i den här debatten. Jag tror
              och hoppas verkligen på en samsyn för att lösa upp situationen
              för just den här gruppen arbetslösa och lågutbildade, som min
              interpellation fokuserar på.
            </seg>
            <seg n="8e87a3a3">
              Skälet till att jag gör det är inte bara de vänliga svar som
              vi har fått till Norrköpings kommun när vi har skrivit till arbetsmarknadsministern,
              där han visar stor förståelse för vårt dilemma, även om han inte
              är beredd att ändra på reglerna för utbetalning av aktivitetsersättning.
            </seg>
            <seg n="e5d345d6">
              Vi har också en gemensam erfarenhet, arbetsmarknadsministern
              och jag. Vi har nämligen ett gemensamt möte i bagaget. För ett
              par år sedan var vi båda två på Marieborgs folkhögskola i Norrköping.
              Flera av eleverna där klarade sin försörjning genom det rekryteringsbidrag
              som fanns då, och de var oroliga för att de skulle tvingas avbryta
              sin utbildning när regeringen hade aviserat att det skulle bort.
            </seg>
            <seg n="4b7cfda1">
              Då lovade faktiskt arbetsmarknadsministern att han skulle titta
              på ett nytt stöd för just den här gruppen. Han förklarade att
              han inte gillade rekryteringsstödet eftersom han inte tyckte att
              det hade fungerat riktigt som det var tänkt, men att det ändå
              i framtiden skulle komma att finnas ett stöd som gjorde att gruppen
              långtidsarbetslösa och lågutbildade skulle få ekonomisk hjälp
              när de kämpade för att ta sig igenom utbildning i de mest grundläggande
              kunskaperna, dem som man måste ha för att över huvud taget bli
              efterfrågad på arbetsmarknaden. Jag tyckte nog att arbetsmarknadsministerns
              uppsåt då verkade väldigt ärligt.
            </seg>
            <seg n="e8e7c745">
              Nu står vi här ett par år senare, och regeringen har fortfarande
              inte levererat några stöd eller strategier för hur man kan nå
              den mest svårrekryterade gruppen, som behöver studierna allra
              mest. Man gjorde det inte under de goda åren, då det fanns gott
              om resurser, och man gör det inte nu när det är så brinnande akut.
            </seg>
            <seg n="44654c9c">
              Att låta dem som nu går in i tredje fasen av jobb- och utvecklingsgarantin
              få behålla sin aktivitetsersättning medan de läser in det mest
              grundläggande vore verkligen en klockren åtgärd som skulle nå
              precis rätt personer. Därför vädjar jag till arbetsmarknadsministern
              att ompröva sitt beslut på den här punkten. Det kan inte vara
              den här gruppen ni menar när ni säger att det blir orättvist att
              de skulle få komplettera utan att ta studielån.
            </seg>
            <seg n="bfd588e3">
              Vi har träffat de här människorna tillsammans. Någon hade varit
              så mobbad så att hon inte hade kunnat tillgodogöra sig sin grundskoleutbildning
              när det begav sig. Någon hade kravlat sig ur missbruk, börjat
              kämpa sig tillbaka och drömde om att läsa till socionom, men har
              så klart lång väg att gå. Studiestödsveckorna skulle aldrig räcka
              till hela den utbildningen. En tredje hade blivit gravid i högstadiet,
              och så vidare.
            </seg>
            <seg n="e3009ee8">
              I vissa fall kan jag förstå arbetsmarknadsministerns resonemang.
              Jag delar det inte. Jag tror att alla har att vinna på att fler
              lär mer. Jag kan förstå resonemanget om att det blir svårt att
              dra gränser om vilka som måste ta studielån och vilka som inte
              behöver göra det, men inte när det gäller den här gruppen. Ingen
              kan hävda att det är orättvist att de får det här stödet i starten
              av sina studier.
            </seg>
            <seg n="daef1902">
              De kommer aldrig att ta studielån för att läsa in grundskolan.
              Vi borde kunna komma överens om att de borde få chansen att läsa
              en grundläggande utbildning med bibehållen aktivitetsersättning
              i stället för att coachas runt till jobb som inte finns eller
              som de aldrig kommer att få. Individen vinner på det och samhället
              vinner definitivt på det. Varför inte låta dem få chansen, arbetsmarknadsministern?
            </seg>
          </u>
          <note type="speaker" n="96edd4f0">
            Anf. 44 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-730a3c1940e356ae-20" n="3b7cc671">
            <seg n="cabaa03f">
              Fru talman! Låt mig börja med att säga att jag håller med Louise
              Malmström. Det finns en hel del personer som vi framför allt vet
              om från jobb- och utvecklingsgarantin som saknar gymnasiekompetens
              och också rätt många som saknar grundskolekompetens. Vi träffade
              dem tillsammans i Norrköping för några år sedan. Jag håller med
              Louise Malmström om att det är svårt att se orättvisan att hjälpa
              dem att få åtminstone en ordenlig grundutbildning.
            </seg>
            <seg n="3cd724d0">
              Sedan är det naturligtvis alltid så att vi har budgetrestriktioner
              och olika avvägningar att göra i övrigt. Men låt mig försäkra
              Louise Malmström om att jag delar hennes grunduppfattning om detta
              och att vi också på olika vis kommer att fortsätta att arbeta
              för att möjliggöra för den här gruppen att åtminstone få den grundutbildning
              som de behöver inom ramen för en aktiv arbetsmarknadspolitik.
            </seg>
            <seg n="fed1ec47">
              Varför då? Först och främst har det egentligen ingenting att
              göra med vare sig arbetsmarknadspolitik eller någonting annat.
              Det handlar snarare om att återupprätta värdigheten för personer
              som av olika anledningar inte har fullgjort sina studier. Att
              det finns människor i dag som inte ens har grundskoleexamen tycker
              jag nog är en skam för välfärdsstaten Sverige om jag ska vara
              ärlig. Det är det första skälet.
            </seg>
            <seg n="d58bdeaf">
              Det andra skälet är när vi tittar framåt i tiden på de demografiska
              utmaningar vi har med generationsskiftet på svensk arbetsmarknad
              som kommer. Vi behöver varenda kotte på svensk arbetsmarknad,
              varenda person kommer att behövas framöver. Ska vi stå oss i den
              internationella konkurrensen med andra länder och inte konkurrera
              med låga löner som ingen av oss vill utan konkurrera med kompetens
              och spets behöver vi se till att de som är allra sämst utbildade
              och har de allra sämsta förutsättningarna får hjälp att göra sig
              möjliga på arbetsmarknaden.
            </seg>
            <seg n="f6f4ef64">
              Det finns också andra skäl. Det handlar naturligtvis också om
              ekonomi. Det är precis som Louise Malmström säger. Har man inte
              ens en grundskoleexamen har man extremt svårt på arbetsmarknaden.
              Man har det förmodligen också extremt svårt i samhället i övrigt.
              Man kanske inte kan läsa och skriva ordenligt eller tillgodogöra
              sig information som man har rätt till som medborgare.
            </seg>
            <seg n="15a65053">
              Det är väldigt lätt att ansluta sig till Louise Malmströms interpellation
              och ståndpunkter. Jag kan försäkra Louise Malmström om att jag
              kommer att fortsätta att arbeta för att hitta någon lösning på
              det problem som vi gemensamt konstaterade i Norrköping för snart
              tre år sedan.
            </seg>
          </u>
          <note type="speaker" n="27eceb00">
            Anf. 45 LOUISE MALMSTRÖM (s):
          </note>
          <u who="louise_malmstrom_6cf5be" xml:id="i-1a6416769d7c8c92-1" n="9d869d39">
            <seg n="a7a8acb0">
              Fru talman! Arbetsmarknadsministern säger att han tycker precis
              som jag. Han hänvisar också i sitt svar till satsningarna på yrkesvux
              och yrkeshögskolan. Jag välkomnar verkligen yrkesvuxplatserna,
              även om det är lite lurigt att lansera dem som en nysatsning.
              De är snarast en del av en återställare, eftersom det var så många
              vuxenutbildningar med yrkesinriktning som tvingades lägga ned
              2007 i samband med regeringens Alexanderhugg mot vuxenutbildningen.
            </seg>
            <seg n="b957fcb5">
              De platser som nu ändå fördelas över landets kommuner är det
              nu väldigt många som slåss om. Kommunerna har bedömt behovet till
              det dubbla. För dem som får de platserna är det naturligtvis jättebra.
              Men även om Norrköping tar hem kanske 100 platser av dessa hjälper
              det inte de 6 000 Norrköpingsbor som saknar gymnasieutbildning.
              De allra flesta av dessa har i dag små ekonomiska marginaler.
              De kan inte leva på studiebidragsnivån. Många av dem har försörjningsansvar.
              En del av dem har inte ens fullgången grundskola, och för dem
              räcker inte ens studiemedelsveckorna.
            </seg>
            <seg n="c3aca1a4">
              Yrkeshögskolan som ni nämner är också bra. Det är något vi alla
              har velat ha, även om det i praktiken inte har gett så många fler
              platser än. Men det skulle kunna vara hur många platser som helst
              utan att det förbättrar situationen för just den här gruppen.
              De har oftast inte ens behörighet att söka dit, och de har inga
              möjligheter att försörja sig under studietiden. Den här gruppen
              har helt andra behov. Det handlar inte om antalet platser för
              dem.
            </seg>
            <seg n="9d2ad915">
              Littorin skrev också, om det var i brevet eller interpellationssvaret,
              att Arbetsförmedlingen är klok och kan göra bedömningar. Det håller
              vi i Norrköping med om. Där ser de också behovet av en grundläggande
              utbildning för den här gruppen. Det är inte där vår vädjan om
              kombinerad praktik och studier på grundläggande nivå möter motstånd.
              När man talar med dem säger de: Nej, det går inte. Vi är bakbundna,
              eftersom det är förbjudet att studera när man har aktivitetsersättningen
              i jobb- och utvecklingsgarantins tredje fas. Det är för övrigt
              lite märkligt. Möjligheterna att utveckla sig är rätt så beskurna
              då.
            </seg>
            <seg n="0366c66c">
              En annan aspekt som jag också måste få nämna är det evinnerliga
              övervältrandet av kostnader från staten till kommunerna. Det är
              Norrköpings kommun som får betala ut försörjningsstöd till dessa
              individer, som i värsta fall låses fast i ett utanförskap för
              lång tid framöver. Samtidigt har kommunen ett skriande behov av
              en ny arbetskraft snart när konjunkturen vänder och de stora pensionsavgångarna
              accelererar. Det vore verkligen ett utmärkt tillfälle att få använda
              sig av detta nu.
            </seg>
          </u>
          <note type="speaker" n="3de5c185">
            Anf. 46 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-730a3c1940e356ae-21" n="3b7cc671">
            <seg n="eadbf32d">
              Fru talman! Det är klart att man ibland upptäcker konstigheter
              i de regelverk som gällt under ganska lång tid. Förbudet att studera
              kan naturligtvis vara en sådan konstighet, och det finns andra
              motsvarande konstigheter. Det finns till exempel problem att ha
              praktik samtidigt som man uppbär aktivitetsstöd och annat om man
              inte har det inom ramen för garantin.
            </seg>
            <seg n="9cc33837">
              Jag delar grunduppfattningen med Louise Malmström, som jag har
              sagt tidigare. En väg att gå är att titta på och utgå från dem
              som befinner sig i jobb- och utvecklingsgarantin och se vilka
              möjligheter vi i den gruppen kan ha att se till att de kan fullgöra
              någon typ av utbildning så att de kan kvalificera sig och få grundskole-
              eller gymnasieexamen.
            </seg>
            <seg n="d678d0bc">
              Nu pågår det en budgetprocess. Därför har jag just här i dag
              svårt att närmare precisera eller kommentera. Men jag kan försäkra
              Louise Malmström om att detta är en fråga där det finns ett stort
              engagemang.
            </seg>
            <seg n="fa41864f">
              När det slutligen gäller övervältringen av kostnader kan man
              också se det på ett annat sätt. Det gäller den övervältring av
              vinster som vi ser när vi fortfarande har fler sysselsatta på
              svensk arbetsmarknad än vad vi hade på våren 2006. Det innebär
              också att vi har fler skattebetalare som betalar kommunalskatt.
              Man får hoppas på att det man förlorar på gungorna kanske man
              tar igen på karusellerna i den delen. Men det är naturligtvis
              alltid besvärligt.
            </seg>
            <seg n="aa6c1a89">
              Slutsatsen är återigen att jag delar Louise Malmströms engagemang
              i den här frågan. Jag kommer att fortsätta att arbeta för att
              hitta olika vägar för att fler personer ska kunna komplettera
              sin grundskole- eller gymnasieexamen. Jag tror att det är oerhört
              viktigt för den enskilde men också för samhället i stort.
            </seg>
          </u>
          <note type="speaker" n="ea78dea1">
            Anf. 47 LOUISE MALMSTRÖM (s):
          </note>
          <u who="louise_malmstrom_6cf5be" xml:id="i-1a6416769d7c8c92-2" n="9d869d39">
            <seg n="811e6f0f">
              Fru talman! När arbetsmarknadsministern talar om resursbrist
              kan man titta på vad man använder de resurser man har till. Det
              finns till exempel statistik på vad som räknas som aktiva insatser
              och jobbsökaraktiviteter med coachning och sådant. Av 55 448 åtgärder
              är det 864 som handlar om utbildning och resten är helt andra
              saker.
            </seg>
            <seg n="cfd0349b">
              I brevet till Norrköping skriver du, Sven Otto Littorin, att
              du hoppas och är övertygad om att fler personer väljer att komplettera
              och läsa in en gymnasieutbildning. Men då måste det också vara
              möjligt för dem i praktiken och inte bara i teorin. Vi har ingenting
              att förlora på att de som står allra längst från arbetsmarknaden
              får extra stöd för att ta sig därifrån. Jag hoppas att du snart
              ska uppfylla det löfte som du gav till eleverna på Marieborg för
              ett par år sedan.
            </seg>
            <seg n="95e110c8">
              Låt mig ta upp en annan sak. I början av mandatperioden hade
              jag bland annat en debatt med Björklund där han sade att den här
              typen av stöd och satsningar på utbildningar för vuxna inte hör
              hemma i högkonjunktur utan i lågkonjunktur. Det sade säkert du
              också vid något tillfälle. Jag delar inte den uppfattningen. Jag
              tror att vuxenutbildning är ett smörjmedel i det moderna samhällets
              maskineri och att konsten är att anpassa innehållet efter behovet
              på kort och lite längre sikt. Men om man resonerar som ni borde
              det ändå vara väldigt hög tid nu, för du kan väl ändå inte mena
              att det fortfarande är högkonjunktur?
            </seg>
            <seg n="9feecd45">
              Vi hade en rad strategier för att nå de här grupperna. Rekryteringsbidraget
              var ett av dem. Jag undrar om ni har någon som helst strategi.
              Är det den vi ska få höra efter det att budgetpropositionen har
              kommit? Eller är det bara den ordinarie utbildningsverksamheten
              som gäller för den här gruppen?
            </seg>
          </u>
          <note type="speaker" n="4894ba90">
            Anf. 48 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-730a3c1940e356ae-22" n="3b7cc671">
            <seg n="ad9c2b1c">
              Fru talman! Louise Malmström och jag är i grunden överens i den
              här frågan. Det gäller naturligtvis att hitta vägar som är så
              optimala som möjligt för att kunna hantera den här gruppen så
              att detta blir både möjligt och attraktivt. Det är oerhört viktigt.
              Det är helt klart att behovet är stort. Det gäller både i antal
              personer och när vi ser det omvända behovet, det vill säga det
              behov vi kommer att ha på arbetsmarknaden framöver. Vi kommer
              att behöva fler som arbetar och fler som har en god utbildning
              för att klara av att arbeta i de yrken som kommer framöver.
            </seg>
            <seg n="2d823f7f">
              Generellt sett tror jag att vi behöver arbeta mycket på att få
              en bättre koppling mellan utbildningssystemet och arbetsmarknaden
              i många olika dimensioner. Vi vet alla att om utbildningssystemet
              misslyckas blir det väsentligt mycket dyrare, både för den enskilde
              och för samhällsekonomin i stort, att reparera den skadan senare
              inom ramen för arbetsmarknadspolitiken.
            </seg>
            <seg n="479749ff">
              Dessutom är det nästan ett resursslöseri, om jag får kalla det
              så, att inte försöka göra så bra ifrån sig som möjligt i utbildningssystemet
              när det gäller de behov som faktiskt finns eftersom vi kommer
              att behöva varenda själ på arbetsmarknaden framöver.
            </seg>
            <seg n="1d318678">
              När det gäller den här gruppen specifikt delar jag Louise Malmströms
              grunduppfattning att detta kanske är den grupp som allra mest
              behöver vår gemensamma hjälp för att över huvud taget ha en möjlighet
              att ta sig tillbaka till arbetsmarknaden. Vi försöker hitta lämpliga
              vägar för att nå dit. Jag försäkrar Louise Malmström om att jag
              kommer att fortsätta att arbeta på det spåret.
            </seg>
          </u>
          <note n="d415be8e">
            Överläggningen var härmed avslutad.
          </note>
          <note n="d272a22a">
            12 § Svar på interpellation 2008/09:578 om arbetsmarknadspolitiken
          </note>
          <note type="speaker" n="ce089eb4">
            Anf. 49 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-730a3c1940e356ae-23" n="3b7cc671">
            <seg n="fa77d3ea">
              Fru talman! Patrik Björck har frågat mig vilka initiativ jag
              tänker ta för att bryta det dödläge som uppstått på den svenska
              arbetsmarknaden.
            </seg>
            <seg n="fc35fd43">
              I spåren av finanskrisen stiger arbetslösheten i praktiskt taget
              alla länder i Europa. Sverige är inte undantaget.
            </seg>
            <seg n="0eed28ce">
              Regeringen kommer att fortsätta att återskapa arbetslinjen, skapa
              fler vägar till arbete och förhindra att människor fastnar i utanförskap.
              Därför har regeringens arbetsmarknadspolitik förstärkts kraftigt.
              I vårpropositionen och tillhörande tilläggsbudget tillfördes 10
              miljarder kronor till aktiva åtgärder och arbetslöshetsförsäkringen.
              Mellan 2008 och 2009 tillfördes arbetsmarknadspolitiken över 20
              miljarder kronor för att bekämpa arbetslösheten.
            </seg>
            <seg n="423e3c00">
              Det är troligen den kraftigaste utbyggnaden av de aktiva åtgärderna
              som genomförs i något europeiskt land och en av de kraftigaste
              satsningarna någonsin.
            </seg>
            <seg n="e6512125">
              En sådan kraftig utbyggnad av de aktiva åtgärderna sker inte
              helt friktionsfritt. Men det vore ett ännu större misstag att
              inte försöka möta en stigande arbetslöshet utan i stället låta
              människor fastna i utanförskap. Regeringen kommer att följa utvecklingen
              på arbetsmarknaden noga och har beredskap för att i budgetpropositionen
              för 2010 se över insatserna för såväl korttids- som långtidsarbetslösa.
            </seg>
          </u>
          <note type="speaker" n="f3e7158f">
            Anf. 50 PATRIK BJÖRCK (s):
          </note>
          <u who="patrik_bjorck_b56219" xml:id="i-46c836bbb1fe5bf0-3" n="2f133227">
            <seg n="11a3d5e1">
              Fru talman! Tack för svaret, arbetsmarknadsministern! Jag vill
              även hälsa arbetsmarknadsministern välkommen tillbaka i selen
              efter en förhoppningsvis välförtjänt semester.
            </seg>
            <seg n="545e89df">
              Den här interpellationen handlar om regeringens arbetsmarknadspolitik
              och dess totala haveri. Arbetslösheten ökar. Det tror jag inte
              ens arbetsmarknadsministern kan förneka även om han är duktig
              på det. Ökningen är extra stor bland ungdomar. Det är naturligtvis
              oroväckande av många skäl. Regeringens försök att hantera situationen
              leder ingen vart. Kritiken växer varje dag av naturliga skäl.
              Effekterna av regeringens politik uteblir. Arbetsförmedlingen
              tar emot hård kritik för det som egentligen är regeringens och
              arbetsmarknadsministerns ansvar. Då blir naturligtvis frågan:
              När ska den ansvariga ministern ta något ansvar?
            </seg>
            <seg n="10812e9c">
              I interpellationen frågar jag om arbetsmarknadsministern tänker
              ta något initiativ för att bryta det dödläge som uppstått. När
              jag läser svaret kan jag konstatera att det är som att ropa i
              öknen. Den arbetsmarknadspolitik som man en gång i tiden lade
              fast i högkonjunkturen var, precis som när det gäller den tidigare
              debatten med Louise Malmström om utbildningssatsningar och annat,
              den moderatledda regeringens flaggskepp, men den klarade inte
              verklighetens påfrestningar.
            </seg>
            <seg n="c0a9fb40">
              Visserligen är lågkonjunkturen ett stort problem som drabbar
              oss alla oavsett nationalitet eller politisk inriktning, men det
              är regeringens ansvar hur man hanterar den. Man kan inte gömma
              sig bakom den på det sätt som arbetsmarknadsministern försöker
              göra.
            </seg>
            <seg n="ff1f59ad">
              Det här är en politik som är utformad vid skrivbordet. Den är
              utformad av politruker, och den klarar inte verkligheten.
            </seg>
            <seg n="fe7c7c4e">
              Det var många hårda ord på en gång, men det är arbetsmarknadsministern
              van vid i våra debatter.
            </seg>
            <seg n="2ea62037">
              I sitt svar skriver arbetsmarknadsministern att det man har gjort
              är att anslå 10 miljarder kronor till aktiva åtgärder. Jag utgår
              ifrån att arbetsmarknadsministern då menar de 10 miljarder i vårpropositionen
              som gick till ersättning till dem som är arbetslösa på grund av
              arbetsmarknadsministerns havererade politik. De är alltså pengar
              som är en del av det regelverk som man har utformat. Man går från
              arbetslöshetskassa till aktivitetsersättning som betalas ut automatiskt
              om man följer det regelverk som finns. Det kan inte vara en aktiv
              åtgärd. Den är aktiv på ett indirekt sätt eftersom alternativet
              hade varit att man hade skyfflat över de här personerna i kommunens
              knä och drivit fram ytterligare försämringar av den kommunala
              ekonomin. Indirekt är det kanske på något sätt en aktiv åtgärd.
              Det skulle vara väldigt spännande att höra hur arbetsmarknadsministern
              kan vidhålla att de 10 miljarder som man betalar ut i ersättning
              till dem som hans politik har gjort arbetslösa kan kallas en aktiv
              åtgärd. Det är inte en krona av dessa 10 miljarder som går till
              aktiva åtgärder. Det går inte att hävda något sådant.
            </seg>
            <seg n="117e1991">
              Om man som ansvarig minister ger ett sådant svar att dessa 10
              miljarder i vårpropositionen är beviset på de aktiva åtgärderna
              och inte har någonting annat att komma med, kan jag bara konstatera
              att arbetsmarknadsministern inte tänker ta några som helst initiativ
              för att bryta det dödläge som uppstått på den svenska arbetsmarknaden.
              Det är ett oerhört hårt besked för de företag som närmar sig konkursens
              brant och för de människor som fortfarande arbetar men som kanske
              har varsel hängande över sig. Arbetsmarknadsministern tänker inte
              göra någonting.
            </seg>
          </u>
          <note type="speaker" n="cbbd6b40">
            Anf. 51 CARINA HÄGG (s):
          </note>
          <u who="carina_hagg_4f0222" xml:id="i-645883705b53ba08-0" n="f8a523be" next="i-b3c45800e84ec3a0-0">
            <seg n="1c0fa97c">
              Fru talman! Arbetsmarknadsministern! Jag har under en längre
              tid förstått att jag, arbetsmarknadsministern och regeringen i
              sin helhet lever i skilda världar. Jag kommer från Gnosjöbygden,
              från Värnamo kommun, från det vi kallar GGVV-bygden. Jag såg tidigt
              vart det brakade hän. Jag gick till Arbetsförmedlingen och konstaterade
              att den var avrustad när det gäller finansiella resurser och konkreta
              åtgärder. Strukturen för att kunna följa och arbeta med arbetsmarknadsfrågor
              hade också raderats ut. Det var till och med svårt att få fram
              statistik och kunna följa vad som hände.
            </seg>
            <seg n="bd9884c8">
              Man kan också säga att det är ett sätt att försöka dölja vad
              som har hänt. Men jag har ändå försökt därför att jag känner människor.
              Jag har släktingar, vänner och arbetskamrater. Jag har en väninna
              som nu kommer att sägas upp av en kommun hon är utsliten med uppmaningen
              att hon ska söka jobb. Vilka jobb ska den här kvinnan, som inte
              har varit möjlig att omplacera inom kommunen, söka? Det är en
              väldigt hård verklighet för många.
            </seg>
            <seg n="ac42ec50">
              Antalet arbetslösa ökade med drygt 700 personer. Antalet varsel
              minskar något, men vi får se hur det blir nu. Nu håller många
              småföretagare och underleverantörer andan och väntar på vad som
              ska hända inom bilindustrin. Även om antalet varsel minskar just
              nu minskar också antalet nyanmälda tjänster hos Arbetsförmedlingen
              samtidigt som antalet nyinskrivna arbetssökande är 1 100. Detta
              är tusentals fler arbetslösa sedan 2008 endast i Gnosjöbygden
              den bygd som brukar framhållas som en av juvelerna i näringslivet
              och som alla åker och tittar på. Man har hittat goda exempel under
              socialdemokratiska regeringar, men nu är det helt andra tongångar.
            </seg>
            <seg n="7b6f1a0e">
              Arbetsmarknadsläget i Jönköpings län är fortsatt svårt, allra
              mest för ungdomsgrupperna. Det behövs särskilda utbildningsinsatser
              för att hantera situationen. Andra åtgärder som efterfrågas är
              tidigarelagda satsningar på vägar och järnvägar. Kommunerna vidtar
              åtgärder; man talar om skattehöjningar i Gislaved med 50 öre.
              Man kanske inte hamnar där, men detta påverkar ytterst också de
              anställda.
            </seg>
            <seg n="0a7c2c10">
              Hittills har regeringen låtit skattesänkningar gå före samverkan
              med tillverkningsindustrin och stöd till den offentliga sektorn
              samt för att hantera arbetsmarknadsläget i Jönköpings län. Vi
              har krävt och jag fortsätter att kräva insatser. Det är viktigt
              för de anställda att de kan behålla jobben där det är möjligt.
              Det är också viktigt att de som har blivit arbetslösa får stöd
              och möjlighet att gå vidare. Det kan vara utbildning, det kan
              vara att stärka den kompetens man har på olika sätt för att stå
              rustad när det vänder.
            </seg>
            <seg n="d62601af">
              Regeringen är ideologiskt förblindad, och det drabbar oerhört
              många individer och många familjer. Vi kommer att få se konsekvenserna
              i min hembygd under väldigt lång tid framöver. Skattesänkningar
              har gått ut över arbetsmarknadsåtgärderna, men vi måste se en
              annan situation. Vi måste se till att ungdomarna har möjlighet
              att få jobb. Vi behöver traineetjänster. Jag har ingen brist på
              kreativitet, och mycket av det jag säger är sådant som är borttaget.
              Vi hade till exempel traineetjänster på några statliga myndigheter
              i Jönköpings län, men dem tog ni bort.
            </seg>
            <seg n="6b1303a8">
              Vi behöver alltså insatser både för dem som har låg utbildning,
              kanske en avbruten skolgång, och för dem som har en bra utbildning
              som just nu inte efterfrågas men som kommer att göra det inom
              kort, eftersom vi står inför ett generationsskifte inom den offentliga
              sektorn.
            </seg>
            <seg n="8c58561b">
              Vilka arbetsmarknadsåtgärder kan vi se i Jönköpings län? Redan
              nu är det 225 kommuner i landet som går med underskott 2010. Jag
              vill inte att flera av dem ska finnas i Jönköpings län. Jag vill
              att alla som vill ha och har jobb ska få behålla dem och att vi
              också ska kunna skapa nya arbetstillfällen för dem som i dag väntar
              på hjälp och stöd för att få ett nytt arbete.
            </seg>
            <seg n="2ac032a7">
              Jag kan bara än en gång understryka den stora oro vi känner inom
              underleverantörsbranscherna i länet för vad som händer i bilindustrin.
            </seg>
          </u>
          <note n="c8a74bf8">
            Anf. 52 GUNNAR ANDRÉN (fp):
          </note>
          <u who="carina_hagg_4f0222" xml:id="i-b3c45800e84ec3a0-0" n="f8a523be" prev="i-645883705b53ba08-0">
            <seg n="6345a63c">
              Fru talman! Hoppas att det har varit en vederkvickande sommar
              även om vi snart nog har hamnat i samma debatt som vi hade före
              sommaren.
            </seg>
            <seg n="a0247840">
              Jag tror att det är väldigt viktigt hur man ställer sina frågor.
              I dag har vi haft två interpellationer av Patrik Björck med mycket
              intressanta frågeställningar om kommunernas situation och arbetsmarknadspolitiken.
              Jag har några reflektioner: Varför har kommunerna problem? Varför
              är det problem på arbetsmarknaden? Vad är lösningen på detta?
            </seg>
            <seg n="9a8c33be">
              Det medel som Patrik Björck hela tiden anvisar är mer pengar
              till kommunsektorn och mer pengar och resurser till arbetsmarknadspolitiken.
              Tidigare hörde vi av förra statsrådet Österberg att det Socialdemokraterna
              föreslagit till kommunsektorn, utöver det regeringen har föreslagit,
              är 14,7 miljarder kronor. Det är en betydande summa, och någonstans
              ifrån måste man ta dessa pengar.
            </seg>
            <seg n="fbd3ac60">
              Det vore naturligtvis alldeles utmärkt om verkligheten inte vore
              den den är utan den vi önskar att den skulle vara. Då skulle vi
              kunna ha en helt annan situation och ösa pengar över olika företeelser
              som vi önskade utbildning, sjukvård och vad det nu kan vara.
            </seg>
            <seg n="9668d380">
              Jag menar att Carina Hägg på slutet av sitt inlägg kom in på
              det väsentligaste problemet: Varför har det blivit så här i Gnosjö?
              Jo, det beror på att underleverantörer och olika privata företag
              som förser oss med varor och tjänster har råkat ut för det enorma
              fall i efterfrågan som har kommit under det senaste året och som
              i huvudsak, får vi ändå lov att säga, inte är något som denna
              regering har konstruerat. Det är i stället influenser som vi aldrig
              tidigare har sett från andra länder.
            </seg>
            <seg n="67f0e9a1">
              Den som har gjort en resa har ofta något att berätta. Detta kan
              också översättas till tyska, men jag ska avstå från det just nu.
              Om man har varit utomlands kan man se att det till exempel i Lettland,
              Ukraina och till och med i Amerikas förenta stater finns väldiga
              problem på olika marknader, till exempel inom bilindustrin. Det
              får väldiga konsekvenser.
            </seg>
            <seg n="57c243aa">
              Jag menar att den här regeringen på ett område ändå har gjort
              något som jag tycker att vi ska vara tacksamma för när vi ser
              utvecklingen i Storbritannien och många andra länder. Regeringen
              har nämligen värnat de offentliga finanserna så att vi uthålligt
              ska kunna klara detta. Det hade inte varit bra om vi till exempel
              jag vill inte anklaga Socialdemokraterna för det, utan ett parti
              man tänker samarbeta med hade betalat väldigt många miljarder
              till aktieägarna i General Motors i Detroit, vilket Lars Ohly
              föreslog i december förra året. Det hade inte varit en bra politik.
              Nu tror jag inte alls att Socialdemokraterna hade gjort det, för
              jag tror att ni hade varit klokare.
            </seg>
            <seg n="7c859667">
              Det är väldigt viktigt vilka saker man gör så att man kan få
              resurser till kommunsektorn. Jag håller med om att vi säkert behöver
              mer pengar till kommunsektorn, men min fundering är om inte Patrik
              Björck skulle se mer till varför det har blivit så här. Vi måste
              stärka företagsamheten så att vi får fler arbetsgivare och fler
              företagare. Det tycker jag inte har kommit fram riktigt ordentligt.
            </seg>
            <seg n="77b8891e">
              Om vi inte hade haft en finanskris, fru talman, då hade verkligheten
              varit mycket bättre.
            </seg>
          </u>
          <note type="speaker" n="ba0df5db">
            Anf. 53 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-730a3c1940e356ae-24" n="3b7cc671">
            <seg n="b5e268ec">
              Fru talman! Jag vill gärna knyta an till det Gunnar Andrén tog
              upp i slutet. Vi vet att nio av tio länder i världen har krympande
              ekonomier just nu. Vi vet också att mer än hälften av svensk bnp
              är export. Hur gärna Patrik Björck eller jag än skulle vilja det
              kan varken han eller jag återskapa förtroendet i Tyskland, Frankrike,
              USA eller de andra länderna för svenska varor och produkter. Det
              efterfrågefall vi ser globalt är naturligtvis ett resultat av
              den internationella finanskrisen, och dess effekter sköljer in
              över Sverige.
            </seg>
            <seg n="78caf4f5">
              Vi kan inte återskapa ett sådant förtroende själva. Men vi kan
              göra det Gunnar Andrén var inne på: Vi kan se till att vi har
              ordning och reda i statens finanser. Det är ett stort bekymmer
              med Socialdemokraterna och era stödpartier, för räknar man ihop
              alla de förslag som ni har kommit med med spenderbyxorna på skulle
              det här landet gå i konkurs och bli bankrutt.
            </seg>
            <seg n="3a03520d">
              Vi kan också arbeta internationellt och nationellt för att få
              ordning på kreditmarknaderna och få fart på dem. När jag under
              våren besökte företag, arbetsförmedlingar och fackklubbar i varje
              län i Sverige var den vanligaste och återkommande problembilden
              hos stora och små företag att man inte hittar krediter för investeringar.
              Man hittar ibland inte ens krediter för den löpande verksamheten,
              och man får till och med krediterna uppsagda ibland.
            </seg>
            <seg n="a60f4cff">
              Att få ordning på kreditgivningen tror jag alltså är en av nyckelfaktorerna
              för att få i gång detta. Det kan vi jobba med själva, men vi måste
              också jobba med det internationellt.
            </seg>
            <seg n="4eeb2d31">
              Slutligen handlar det på mitt område mycket om att arbeta för
              att hjälpa dem som nu riskerar att bli arbetslösa till utbildning
              eller till ett nytt arbete. Där finns det många instrument. Patrik
              Björck hävdar alltid att vi inte gör någonting, att vi sitter
              och rullar tummarna och sitter på händerna och så där. Då vill
              jag gärna, för att återkoppla till Carina Häggs fråga, bara peka
              på budgeten i höstas, decemberpaketet, tilläggsbudgeten i våras
              och det budgetarbete som nu pågår.
            </seg>
            <seg n="9ec43b99">
              Carina Hägg pratar om en avrustad arbetsförmedling. Nja bara
              i år har Arbetsförmedlingen fått 1,4 miljarder extra, bland annat
              för att anställa coacher och arbetsförmedlare. Det är inte att
              avrusta Arbetsförmedlingen. Vi har dessutom ett ordentligt åtgärdspaket
              som bland annat innefattar arbetspraktik, praktisk kompetensutveckling,
              utökade nystartsjobb och så vidare som just motsvarar ungefär
              10 miljarder under perioden 20092011.
            </seg>
            <seg n="438831f5">
              År 2011 har vi budgeterat för ungefär en kvarts miljon människor
              i aktiva arbetsmarknadspolitiska åtgärder. Det är den snabbaste
              utbyggnaden i Sverige någonsin. Det är inte, Patrik Björck, att
              sitta och rulla tummarna. Det är att ta krisen på allvar och försöka
              göra det vi kan. Inte trolla med knäna och trycka nya pengar som
              ni så gärna vill utan se till att försöka hantera effekterna för
              de enskilda individer som drabbas av arbetslöshet.
            </seg>
            <seg n="b5b2596a">
              Sedan hävdar Patrik Björck att det är dödläge på arbetsmarknaden.
              Det vänder jag mig faktiskt emot. Det är det inte. Bara under
              första kvartalet i år anmäldes det 145 000 nya lediga platser
              på Arbetsförmedlingen. Det är lika många som första kvartalen
              2003, 2004 och 2005 när det faktiskt inte var lågkonjunktur.
            </seg>
            <seg n="51758dc1">
              Dessutom vet vi att det kommer ett stort generationsskifte på
              svensk arbetsmarknad bara inom några år. Det är inte ett dödläge.
              Det går faktiskt att hitta jobb även på den här arbetsmarknaden.
              Men förutsättningarna ökar om man i de här tiderna passar på att
              till exempel komplettera sin utbildning på olika vis, antingen
              inom ramen för det ordinarie skol- och utbildningssystemet eller
              inom ramen för den aktiva arbetsmarknadspolitik som vi faktiskt
              bedriver.
            </seg>
          </u>
          <note type="speaker" n="e2231259">
            Anf. 54 PATRIK BJÖRCK (s):
          </note>
          <u who="patrik_bjorck_b56219" xml:id="i-46c836bbb1fe5bf0-4" n="2f133227">
            <seg n="4c9b38f0">
              Fru talman! Jag inledde med att säga att regeringens arbetsmarknadspolitik
              hade havererat. Det är en ståndpunkt som jag väl får försvara.
              Jag är inte ensam om den ståndpunkten. Det skulle möjligen oroa
              arbetsmarknadsministern lite grann, för i stort sett alla delar
              den med mig.
            </seg>
            <seg n="6bb8a53f">
              Börjar man med att titta på vilka personer som är drabbade av
              det här, de arbetslösa i första hand, märker man att de delar
              min uppfattning när jag pratar med dem, när jag träffar de uppsagda
              Volvoarbetarna i Skövde eller när jag ställer mig på arbetsförmedlingar
              runt omkring i landet och pratar med folk som söker jobb. De delar
              min uppfattning att arbetsmarknadspolitiken har havererat. Det
              var liksom inte bara jag som hade den uppfattningen.
            </seg>
            <seg n="18689f8d">
              När Elisabet Karlsson i Borås skriver att hon tjänar mer på att
              vara arbetslös än på att arbeta enligt de regelverk som arbetsmarknadsministern
              har genomfört delar hon min uppfattning att politiken har havererat.
              Det är naturligtvis så att det borde löna sig mer för henne att
              arbeta än att vara arbetslös.
            </seg>
            <seg n="42bf89ff">
              När de som är satta att sköta regeringens politik, arbetsförmedlarna,
              ska utvärdera regeringens politik säger de att regeringens jobbpolitik
              får underkänt. De förklarar att de har en helt hopplös situation
              på Arbetsförmedlingen när det gäller att genomföra den här politiken.
            </seg>
            <seg n="a8a92838">
              När till och med regeringskollegerna, alltså finansministern,
              ska säga vad han tycker om Arbetsförmedlingen och det verk som
              lyder under den ansvariga ministern är Borg tvungen att läxa upp
              Arbetsförmedlingen och sätta en överrock på den för att inte arbetsmarknadsministern
              klarar av att sköta sitt fögderi.
            </seg>
            <seg n="59ff5e00">
              Det är inte så enkelt som att kritiken kommer från mig utan kritiken
              är massiv och den kommer från hela samhället, naturligtvis först
              och främst från de arbetslösa och från de företagare som får lämna
              sina livsverk eftersom den här krisen fortsätter och drabbar onödigt
              hårt på grund av regeringens passivitet och det som den här interpellationsdebatten
              handlar om, arbetsmarknadspolitiken.
            </seg>
            <seg n="4a1a7463">
              Även forskningen, vi diskuterar ofta forskningen eftersom den
              här regeringen säger att man är forskningsbaserad. Den ledande
              forskaren i regeringens expertråd, Finanspolitiska rådet, dömer
              i Dagens Industri ut regeringens jobbpolitik. Då borde kanske
              arbetsmarknadsministern i alla fall spetsa öronen lite grann.
            </seg>
            <seg n="9305469a">
              Så här säger professorn: Det är först nu som alliansregeringens
              arbetsmarknadspolitik prövas på allvar. Problemen med den är att
              den utformades för en helt annan situation högkonjunktur med kvarvarande
              arbetslöshet. Nu ska politiken möta helt andra problem en snabb
              ökning av den konjunkturella arbetslösheten.
            </seg>
            <seg n="11fdd3f4">
              Han konstaterar också att han ser problem med att det i praktiken
              är ganska lite aktiva insatser i jobb- och utvecklingsgarantin
              och jobbgarantin för unga. Man har från Finanspolitiska rådet
              tillsammans med Arbetsförmedlingen försökt skaffa sig en bild
              av vad människor i garantierna gör. Det är väldigt låga andelar
              som i praktiken fått ta del av de aktiva insatserna. Det är väldigt
              få som får de här förstärkta insatserna. Det är en väldigt stor
              risk att många aktiviteter i jobb- och utvecklingsgarantin inte
              kommer att vara så meningsfulla, säger professor Calmfors.
            </seg>
            <seg n="e174ab65">
              Det är naturligtvis slöseri att inte sätta in insatserna tidigare,
              säger han och fortsätter med att det vore bra om man kunde identifiera
              problemen och sätta in insatserna tidigare.
            </seg>
            <seg n="a76844d4">
              En annan risk i regeringens politik är att arbetsmarknadsutbildningarna
              har dragits ned. Jag kan inte komma fram till någon annan synpunkt
              än att det har dragits ned alldeles för mycket på arbetsmarknadspolitiken.
              Han fortsätter med att konstatera att det även finns anledning
              att fundera över om intensifierad coachning hjälper särskilt mycket
              i en situation med hög arbetslöshet där det inte finns så många
              arbeten att söka.
            </seg>
            <seg n="00f0fa15">
              Det här är en förödande kritik som kommer inte bara från socialdemokrater
              utan från hela svenska samhället inklusive den samlade ekonomkåren
              och de experter som regeringen själv har tillsatt.
            </seg>
          </u>
          <note type="speaker" n="2fcb6fef">
            Anf. 55 CARINA HÄGG (s):
          </note>
          <u who="carina_hagg_4f0222" xml:id="i-645883705b53ba08-1" n="f8a523be" next="i-b3c45800e84ec3a0-1">
            <seg n="8a812f44">
              Fru talman! Egentligen är det ju konstigt, arbetsmarknadsministern,
              att det är jag som har haft rätt om hur arbetsmarknaden ska utvecklas
              i Jönköpings län. Jag har ju mig själv att utgå ifrån liksom mina
              vänner, bekanta och de kontakter jag har. Arbetsmarknadsministern
              har myndigheter, ett helt departement och så oerhört mycket mer
              resurser till sitt förfogande.
            </seg>
            <seg n="842b13c1">
              Vi har ju gjort olika prioriteringar därför att vi har olika
              värderingar. Av ideologiska skäl har regeringen valt en annan
              väg, en väg som för många ledde till arbetslöshet. Vi ser också
              att många i dag döljs i statistiken. Man pensioneras ut. I en
              av de kommuner i länet som jag har tittat lite närmare på tror
              vi att många ungdomar bara glider omkring. Vi hittar inte varifrån
              de får sin försörjning. Det känns väldigt oroande. Hur ska det
              gå för de här ungdomarna på sikt? Lever de på sina föräldrar?
              Jobbar de svart? Är de utomlands kortvarigt? Vad har hänt med
              de här ungdomarna?
            </seg>
            <seg n="bfa84895">
              Det finns fråga efter fråga där man känner att statistiken är
              medvetet otydlig. Man har inte skaffat resurserna eller tagit
              bort resurserna för att jobba aktivt med de här frågorna. Man
              har inte velat se kopplingen till att jobba branschinriktat.
            </seg>
            <seg n="1b0519a8">
              Vårt län hade branschprogram när det gällde träindustrin och
              bilindustrin. Det har varit oerhört värdefullt. Vi hade stått
              starkare. Då hade kommunerna stått starkare och inte som nu när
              de också minskar antalet anställda. En sak är att man säger upp
              men man minskar också. Jag börjar bli orolig för att man också
              minskar procenten för en del tjänster så att vi ska få se en ökad
              andel deltidsarbetslösa, men jag är inte klar där. Återigen, vi
              har svårt att hitta instrumenten för att följa det här rent statistiskt.
            </seg>
            <seg n="53cf5cd4">
              Jag blir oerhört förvånad när jag lyssnar på Folkpartiet. Jag
              trodde att man började närma sig vår syn när det gällde den kommunala
              sektorn och lärarnas situation, men så uppfattade jag inte inlägget
              här. Om man ska stärka eleverna i skolan tycker jag att det är
              bekymmersamt att man tar bort en av förutsättningarna. Det är
              de vuxna i skolan, lärarna.
            </seg>
            <seg n="eb8a8488">
              Det finns mycket att ta upp, men jag har inte fått något svar
              på alla de frågor jag hade om arbetsmarknadsläget och situationen
              i Jönköpings län.
            </seg>
          </u>
          <note n="9838aaa4">
            Anf. 56 GUNNAR ANDRÉN (fp):
          </note>
          <u who="carina_hagg_4f0222" xml:id="i-b3c45800e84ec3a0-1" n="f8a523be" prev="i-645883705b53ba08-1">
            <seg n="ddc3d529">
              Fru talman! Till Carina Hägg vill jag säga att lärarna får vi
              ta upp vid ett annat tillfälle. Jag tror inte att vi har möjlighet
              att diskutera den frågan nu.
            </seg>
            <seg n="8b7b7a26">
              Det slumpade sig så att jag häromdagen, den 7 augusti, var på
              Arbetsförmedlingen i Nässjö. Det var i och för sig mest svenska
              för invandrare som jag hade att studera där. Det var mycket intressant.
              Jag vill gärna för protokollets skull säga att det var mycket
              engagerade lärare.
            </seg>
            <seg n="854d84c9">
              I Nässjö det var inte i Gnosjö, men det ligger inte så himla
              långt ifrån var problemet just det som Carina Hägg eller kanske
              det var Patrik Björck så vältaligt pläderade för, nämligen att
              det inte fanns tillräckligt med jobb. Det är ju det väsentliga.
              Det finns för närvarande inte tillräckligt med jobb. Hur får man
              fram flera jobb, fru talman? Det måste vara genom arbetsgivare
              och företagare. Det finns ingen annan väg.
            </seg>
            <seg n="72ce5a7e">
              Vi måste se till att alla människor klarar sin försörjning. Det
              måste vi också se till. Men om det långsiktigt ska vara så att
              vi finansierar allt fler utanför arbetsmarknaden är det klart
              att köerna även i Nässjö tyvärr kommer att öka. Därför är det
              helt centralt att vi ser till att näringslivet i Nässjö, Träcentrum
              och så vidare, kan utföra ytterligare jobb, att arbetsgivare kan
              få ökad efterfrågan.
            </seg>
            <seg n="1eabb35d">
              Här finns det ett samband som man inte kommer ifrån, nämligen
              att även i Nässjö har den internationella krisen dessvärre slagit
              till. Ett antal företagare har fått dra ned på sin verksamhet.
              Dessbättre tror jag att det är på det sättet att den småländska
              tågan kommer att ändra på detta, liksom i resten av Sverige. Vi
              har goda förutsättningar för detta. Med för få jobb klarar man
              aldrig arbetslösheten.
            </seg>
            <seg n="71c95629">
              Allra sist: Jag har en gång varit i Bredäng och sett människor
              bara sitta och kvalificera sig för nya arbetslöshetsunderstöd.
              Det kan inte vara en framtid att ha det på det sättet.
            </seg>
          </u>
          <note type="speaker" n="07de592a">
            Anf. 57 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-730a3c1940e356ae-25" n="3b7cc671">
            <seg n="de48fca5">
              Fru talman! Patrik Björck citerar glatt Lars Calmfors. Det gör
              han rätt i. Nu är det en vid det här laget gammal intervju, men
              jag håller i flera delar med om vad Lars Calmfors säger. I lågkonjunktur
              stavas naturligtvis arbetslinjen aktiv arbetsmarknadspolitik.
              Det är därför vi just nu gör den största utbyggnaden någonsin
              i landet av just den aktiva arbetsmarknadspolitiken.
            </seg>
            <seg n="b8fff528">
              Jag håller också med Lars Calmfors i en annan del, nämligen att
              när man gör en så snabb utbyggnad finns naturligtvis risker med
              kvalitet och annat som gör att vi måste vara noga med att följa
              upp hur Arbetsförmedlingen och andra aktörer arbetar med innehållet
              i de delarna. Det kommer vi också att fortsätta att göra.
            </seg>
            <seg n="48a5b42a">
              Ger det några nya jobb, för att prata med Gunnar Andrén? Nej,
              det är klart att det inte gör. För nya jobb krävs kunder, företag
              som vågar anställa och växa samt krediter för att företagen ska
              kunna just växa och anställa. Om det pratar vi aldrig när vi diskuterar
              arbetsmarknadspolitik. Jag har stått här i tror jag 260 interpellationsdebatter
              och de har aldrig någonsin handlat om hur företagen ska kunna
              anställa. Det handlar bara om ersättningsnivåer, om arbetsmarknadspolitikens
              brister och elände, men aldrig en enda gång lyfter Socialdemokraterna
              upp frågan om vem som ska anställa och hur de ska våga anställa.
              Det handlar aldrig om jobben. Det handlar alltid om något annat.
              Det är oerhört beklämmande.
            </seg>
            <seg n="b7c9c3d8">
              I de 260-plus interpellationsdebatterna har jag hört vad Patrik
              Björck och andra socialdemokrater inte gillar med regeringens
              politik. Jag är rätt förtrogen med den inställningen, och jag
              förstår att det är oppositionens uppgift att inte gilla regeringens
              politik. Det är helt okej. Men när får vi höra svaret från Socialdemokraterna
              på frågan om hur det ska bli nya riktiga jobb i Sverige? När kommer
              det beskedet? Det enda vi har hört hittills är förslag på fördubblade
              arbetsgivaravgifter för unga, höjd skatt på arbete och annat som
              inte ger ett enda nytt jobb. De riskerar i det här läget att leda
              till fler arbetslösa, ökad utslagning, ökat utanförskap och en
              sämre framtid för Sverige.
            </seg>
          </u>
          <note type="speaker" n="6f6825f4">
            Anf. 58 PATRIK BJÖRCK (s):
          </note>
          <u who="patrik_bjorck_b56219" xml:id="i-46c836bbb1fe5bf0-5" n="2f133227">
            <seg n="e557daa9">
              Fru talman! Den gamla intervjun var från i våras. Jag vet inte
              vad man ska ställa för krav på en regering och en minister, men
              jag tycker att det är rimligt att en regering och minister får
              några månader på sig innan jag ställer frågor om vad man eventuellt
              har tagit till sig av kritiken. Det hade kanske varit lite fånigt
              om jag hade ställt frågan direkt.
            </seg>
            <seg n="639c5cd6">
              Nu har arbetsmarknadsministern fått en förödande kritik från
              hela samhället, inklusive Finanspolitiska rådet, inklusive den
              samlade ekonomkåren, inklusive professor Lars Calmfors, där de
              dömer ut regeringens jobbpolitik. Några månader senare ställer
              jag en interpellation till arbetsmarknadsministern och frågar
              om han har tagit till sig av den förödande kritiken från hela
              samhället. Det har han inte. Han har inte gjort någonting. Det
              enda han hänvisar till är 10 miljarder i så kallat aktiva åtgärder
              i vårpropositionen. Men det är oerhört viktigt att komma ihåg
              att de pengarna är ökade ersättningar till människor som på grund
              av regeringens politik har gått ut i arbetslöshet. Det är bara
              försörjning för dessa personer, ingen aktiv arbetsmarknadspolitik.
              10 miljarder ökar kostnaderna för arbetslöshetsförsäkring och
              aktivitetsersättning. Det är ingenting annat.
            </seg>
            <seg n="eaa3c627">
              Om man kallar detta för en aktiv politik har man inte lärt sig
              någonting av den kritik som jag har framfört här flera gånger
              och som hela samhället framför, inklusive den samlade ekonomkåren.
            </seg>
            <seg n="024d7560">
              Vad vill vi socialdemokrater göra? Jo, vi vill satsa aktivt och
              göra precis det som Konjunkturinstitutet och ekonomerna föreslår.
              Vi vill satsa på fler utbildningsplatser, på spetskompetens, jobblyft,
              förstajobbetavdrag, traineejobb, utökat ROT-avdrag, ökade investeringar
              i infrastruktur, mer resurser till kommunsektorn och jobbsatsningar
              i kultursektorn. Detta vill vi satsa på, och det har vi visat
              i motion efter motion. Vårt alternativ är glasklart. Vårt alternativ
              är aktivitet. Arbetsmarknadsministern och regeringen representerar
              passivitet.
            </seg>
          </u>
          <note type="speaker" n="c9a5dea6">
            Anf. 59 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-730a3c1940e356ae-26" n="3b7cc671">
            <seg n="6fd98ec4">
              Fru talman! Patrik Björck pratar mycket och lyssnar lite. Men
              det är jag van vid.
            </seg>
            <seg n="d529b4e3">
              Låt mig konstatera att det fortfarande är fler sysselsatta i
              dag än våren 2006, trots det läge vi har i dag med den internationella
              finanskrisen vars effekter sköljer in över Sverige.
            </seg>
            <seg n="6f5a7902">
              Vi är passiva, gör ingenting, för sent och för lite det som jag
              har hört minst 260 gånger här i kammaren. Jag upprepar det jag
              sade alldeles nyss. Vi bygger ut de aktiva arbetsmarknadspolitiska
              åtgärderna från att omfatta ungefär 140 000 personer i år till
              250 000 personer 2011. Det är den kraftigaste utbyggnaden någonsin.
              Det är viktigt för att hjälpa de enskilda personer som nu riskerar
              att bli arbetslösa eller blir arbetslösa.
            </seg>
            <seg n="5f2fe368">
              Men det här svarar, återigen, inte på den grundläggande frågan:
              Hur ska jobben skapas och tillkomma i Sverige så att vi kan få
              fler ur systemen och i ett ordinarie arbete?
            </seg>
            <seg n="1b705676">
              När jag var på Verkstadsklubben på Volvo i Göteborg förra hösten,
              i oktober, när det var som värst med varsel och uppsägningar hade
              vi en bra diskussion om just dessa saker. Då sade vice ordföranden
              i Verkstadsklubben på Volvo: Vi vill ha ett jobb att gå till,
              inte någon jägarns Amskurs. Ursäkta språket, fru talman!
            </seg>
            <seg n="aaf87299">
              Det är precis så det är. Man vill inte per definition fastna
              i en Amskurs, eller vad vi nu kallar en utbildning. Det måste
              vara ett verktyg för att komma vidare till ett ordinarie arbete
              med en ordinarie lön. Men om det hör vi lite. Det är bara annat
              som det pratas om ersättningsnivåer, a-kassa, olika typer av offentliga
              stödmedel och annat men aldrig om var de nya permanenta arbetstillfällena
              ska komma som ersättning för dem som nu går förlorade. Jag möts
              gärna i en sådan debatt också, Patrik Björck.
            </seg>
          </u>
          <note n="d415be8e">
            Överläggningen var härmed avslutad.
          </note>
          <note n="46e64b04">
            13 § Svar på interpellation 2008/09:580 om avvisningar av kristna
            till Irak
          </note>
          <note type="speaker" n="4a557096">
            Anf. 60 Statsrådet TOBIAS BILLSTRÖM (m):
          </note>
          <u who="tobias_billstrom_fd281f" xml:id="i-78c91442d9631d7d-0" n="41d1150a">
            <seg n="b0b97658">
              Fru talman! Bodil Ceballos har frågat mig om jag avser att vidta
              några åtgärder för att säkerställa att Sverige inte gör bedömningar
              som går stick i stäv med FN:s flyktingkommissariats i syfte att
              garantera att Sverige lever upp till Genèvekonventionen.
            </seg>
            <seg n="2354b556">
              Med utgångspunkt i medieuppgifter och debatt om ett antal ärenden
              rörande asylsökande kristna irakier menar Bodil Ceballos att Sverige
              för en anmärkningsvärt restriktiv asylpolitik. Hon befarar att
              detta särskilt under vår tid som ordförandeland i EU minskar trovärdigheten
              för Sverige i försök att få andra EU-länder att bedriva en mer
              human asylpolitik.
            </seg>
            <seg n="275845fa">
              Skyddsgrunderna i 1951 års flyktingkonvention (Genèvekonventionen)
              återfinns i sin helhet i utlänningslagen. Därutöver ger utlänningslagen
              skydd i enlighet med andra internationella överenskommelser som
              Sverige åtagit sig att följa. Utlänningslagen ger även skydd i
              vissa situationer som inte omfattas av någon internationell överenskommelse.
              Det rör sig alltså här om rent nationella åtaganden.
            </seg>
            <seg n="67585d63">
              Migrationsverket och migrationsdomstolarna har ansvar för att
              tillämpa utlänningslagen. Migrationsöverdomstolen är prejudikatinstans.
              Denna ordning, som infördes den 31 mars 2006 med rättssäkerhet
              i asylprocessen som ett huvudsyfte, har nyligen utvärderats. Utvärderingsutredningen
              konstaterar i sitt slutbetänkande Den nya migrationsprocessen
              (SOU 2009:56) att reformen i huvudsak fallit väl ut. Både domstolarna
              och Migrationsverket arbetar fortlöpande med att förbättra organisationer
              och rutiner, och rättsutvecklingen på området har endast inletts.
            </seg>
            <seg n="ad436190">
              Den information som tas fram och de bedömningar som görs av FN:s
              flyktingkommissariat (UNHCR) tillvaratas regelmässigt i asylprocessen,
              men svenska förvaltningsmyndigheter och domstolar är inte skyldiga
              att lägga UNHCR:s bedömningar till grund för sina avgöranden.
              Däremot är dessa myndigheter skyldiga att tillämpa den lag riksdagen
              beslutat om. Ofta går UNHCR även ut med vädjanden om att länder
              bör göra hänsynstaganden som går utöver internationella överenskommelser.
              I vissa fall svarar utlänningslagen mot vad UNHCR vädjar om, i
              andra fall inte. Förklaringen är att UNHCR:s mandat är vidare
              än de förpliktelser som flyktingkonventionen lägger på de stater
              som ratificerat konventionen.
            </seg>
            <seg n="0af2d4ed">
              Det är en skyldighet för den enskilde att respektera domstolarnas
              och förvaltningsmyndigheternas domar och beslut i dessa fall på
              samma sätt som när det gäller tillämpningen av annan lagstiftning.
            </seg>
            <seg n="08d3bd3d">
              Den instans- och processordning som riksdagen beslutade om 2005
              ger enligt min mening goda förutsättningar för att Sverige ska
              respektera sina förpliktelser enligt 1951 års flyktingkonvention.
              Jag ser inte behov av några åtgärder av det slag Bodil Ceballos
              tar upp i sin interpellation.
            </seg>
          </u>
          <note type="speaker" n="bf22b942">
            Anf. 61 BODIL CEBALLOS (mp):
          </note>
          <u who="bodil_ceballos_1a35e5" xml:id="i-cdafc31485ae0cbf-0" n="39665002">
            <seg n="e8ff9f33">
              Fru talman! Om jag inte missminner mig stod det i Moderaternas
              valmaterial inför valet 2006 på området flyktingpolitik att Moderaterna
              skulle se till människor, inte till system, och att flyktingar
              skulle få jobb. Om det är Moderaternas officiella politik är det
              svårt att förstå migrationsministerns ständigt återkommande helt
              intetsägande svar, som snarare låter som ett mantra: att systemet
              ska upprätthållas detta oavsett att våra domstolars tolkning ifrågasätts
              av jurister både i och utanför Sveriges gränser och oavsett hur
              långt ifrån lagstiftarens verkliga mening tolkningen hamnat. Vart
              tog människorna i systemet vägen?
            </seg>
            <seg n="93d4f404">
              Det finns en fundamental skillnad mellan mig och migrationsministern
              när det gäller synen på människor. För mig handlar utvisningarna
              om människor av kött och blod. För migrationsministern är de delar
              i ett system. För mig är varje människa på denna jord lika mycket
              värd. Jag avhåller mig från att spekulera i vad migrationsministern
              innerst inne tycker, för det är omöjligt att veta vad som döljer
              sig bakom ministermasken. Däremot vet jag att inte mycket gjorts
              under hans ministertid för att se till människor i stället för
              system när det gäller asylpolitiken.
            </seg>
            <seg n="3b25a6c9">
              Migrationsministern och jag är däremot överens om de delar av
              migrationspolitiken som handlar om möjligheten att ta sig lagligt
              till Sverige och Europa för att arbeta. Men det är inte dem interpellationen
              handlar om, och jag är därför tacksam om ministern i sina ytterligare
              inlägg inte pratar om arbetskraftsinvandring.
            </seg>
            <seg n="cec63517">
              Dem vi pratar om i dag är de asylsökande, människor som flyr
              för sina liv till Sverige. De flyr krig, de flyr politisk förföljelse
              och de flyr religiös förföljelse. Det handlar inte om lycksökare
              eller sociala turister som kommer hit för att sko sig på socialbidrag.
              Har ministern något hum om hur svårt det är att leva på socialbidrag?
              Vem vill utsätta sin familj för det? Vilken läkare från Bagdad
              ger sig självmant av till Sverige med hela sin familj till ett
              liv i ekonomisk misär?
            </seg>
            <seg n="1c1d5261">
              Det skulle vara intressant att få höra vad ministern egentligen
              tror och tycker, i stället för att om och om igen få höra mantrat
              att vi har en domstolsprövning etcetera och att det är en skyldighet
              för den enskilde att respektera domstolarnas och förvaltningsmyndigheternas
              domar och beslut i dessa fall på samma sätt som när det gäller
              tillämpningen av annan lagstiftning.
            </seg>
            <seg n="3d7dc637">
              Hur förklarar ministern för den kristna irakier som ska utvisas
              till hemlandet att han eller hon ska respektera domstolarnas beslut
              när det är omöjligt att förstå hur beslutet verkligen stämmer
              med Genèvekonventionen? Vi vet att kristna i dagens Irak lever
              i en mycket utsatt situation och att den irakiska regeringen i
              dagsläget inte har någon som helst möjlighet att skydda dem.
            </seg>
            <seg n="fe76f3a8">
              Fru talman! Det är inte nog med att Sverige var det land som
              påbörjade tvångsavvisningar av människor till Irak på det sätt
              som skett. Jag tänker bland annat på det chartrade plan med neddrogade
              irakier som fraktades hem. Det är inte värdigt, och andra skrupelfria
              länder tar efter. Kan det generösa Sverige kan väl vi, tänker
              man. Bilden av det generösa Sverige lever fortfarande kvar, men
              frågan är hur länge till.
            </seg>
            <seg n="fc760e27">
              Det senaste i raden av vidriga behandlingar av flyktingar är
              det som nyligen skedde i Danmark. Iraks al-Maliki säger att de
              inte kommer att ta emot tvångsavvisade, att det är inhumant och
              att det strider mot ratificerade konventioner. Jag håller med
              honom.
            </seg>
            <seg n="b2dc29ef">
              Jag och migrationsministern har tidigare diskuterat de återtagandeavtal
              som slutits med Irak. Jag läste dem i samband med att de slöts,
              och jag förstår om den irakiska regeringen uppfattar dem som att
              det handlar om att Irak ska ta emot dem som återvänder frivilligt.
              Att återtagande kan ske ofrivilligt i vissa fall finns med som
              undantagsregel, om jag inte missminner mig, och har inte en framträdande
              plats i dokumentet. Trots det är det frivilligt återtagande som
              blivit undantaget så som avtalet nu tillämpas.
            </seg>
            <seg n="b6a8028f">
              Jag ser att migrationsministerns inställning är glasklar: Inget
              ska göras för att Sverige bättre ska leva upp till Genèvekonventionen.
            </seg>
          </u>
          <note type="speaker" n="7e6a9788">
            Anf. 62 CARINA HÄGG (s):
          </note>
          <u who="carina_hagg_4f0222" xml:id="i-9c1a6da1391fc2c6-0" n="f8a523be">
            <seg n="f7a9bb0a">
              Fru talman! Jag är väldigt tacksam för att Bodil Ceballos har
              ställt den här interpellationen. Hon har uttryckt att hon är missnöjd
              med svaret, och jag kan bara instämma. Migrationsministern har
              svarat på torr byråkratiska, men det är människor, människors
              öden, som vi har att hantera. Lite mer känsla, lite mer medkänsla
              och lite mer förståelse för den situation som många människor
              i dag befinner sig i och lever i skulle vara på sin plats.
            </seg>
            <seg n="d5a7260d">
              Jag har själv fått samtal om att människor är försvunna. Det
              var bland annat en kristen biskop och hans medföljare människor
              som senare har hittats mördade. Andra har tagit sig hit.
            </seg>
            <seg n="376cb55f">
              Den minoritet av assyrier/syrianer och kaldéer som interpellationen
              har sin utgångspunkt i lever i en situation som jag vet att folkpartister
              också har uttryckt kritik mot när det gäller migrationsministerns
              hantering. Men jag kan konstatera att folkpartisterna i dag trycker
              i kanterna och inte vågar ta sig ned i kammaren och ta del i interpellationsdebatten.
              Jag skulle tycka att det var bra om företrädare för majoriteten
              också tog del i debatten om den här viktiga interpellationen.
            </seg>
            <seg n="11488352">
              Jag ska själv komplettera Bodil Ceballos interpellation genom
              att ta upp någonting som inte minst Anders Selin, förbundsordförande
              för HBT-socialdemokrater, och hans internationella sekreterare
              för HBT-socialdemokrater Martin Engman har lyft fram.
            </seg>
            <seg n="ef3ecd8e">
              Vi vet att den gruppen, som kan vara både HBT-personer och kristna
              eller tillhör någon annan religiös eller etnisk gruppering, har
              en mycket svår situation i Irak i dag. Vi har fått rapporter från
              Human Rights Watch om att vad som skulle kunna kallas rena dödspatruller
              i Irak ägnar sig åt att leta upp och avrätta människor som man
              uppfattar har ett feminint beteende, som man ibland uttrycker
              det. Det är alltså HBT-personer eller de som klär sig på ett visst
              sätt som associeras till någon könstillhörighet. Dessa människor
              är totalt rättslösa.
            </seg>
            <seg n="d815f251">
              I Human Rights Watchs rapport pekar man också på att myndighetspersoner,
              till exempel poliser, kan känna till det här men vänder bort blicken.
              Det leder inte till rättsliga åtgärder och inte till ingripanden.
            </seg>
            <seg n="678974fe">
              Det här är människor som befinner sig i en mycket svår akut situation
              med fara för sitt liv.
            </seg>
            <seg n="69a906e3">
              Jag har meddelat att denna del av problematiken när det gäller
              migrationsfrågorna och Irak skulle komma upp här och hade hoppats
              att vi skulle få något ord med i svaret kring de frågorna, som
              har kommit upp på bordet på ett annat sätt och till vår kännedom
              genom den här rapporten, även om jag förstår att det naturligtvis
              har varit väl känt för regeringen långt tidigare. Men nu går det
              inte att bortse från den. Jag hoppas att migrationsministern i
              sitt nästa inlägg lyfter in den svåra situationen med avrättningar
              som vi har sett i stor omfattning i Irak.
            </seg>
            <seg n="2892905f">
              Jag vill inte heller att vi ska prata om arbetskraftsinvandring
              det är inte det som den här interpellationen gäller. Jag skulle
              kunna prata om migrantarbetare och deras utsatta situation, hur
              de ibland hamnar i klorna på sådana som tillhör organiserad brottslighet,
              som har en helt annan agenda än att bistå människor för att få
              bra jobb och bra möjligheter till försörjning. Men det är en annan
              interpellationsdebatt, och den kan vi ta en annan gång. Jag hoppas
              att han den gången ska svara seriöst och se de problem som är
              förknippade med de frågorna.
            </seg>
            <seg n="4cf24f4c">
              Nu handlar det om situationen för människor som är förföljda,
              som lever under hot och som i dag befinner sig i Irak och har
              förväntningar på omvärlden och på att Sverige som ordförande i
              EU ska ta initiativ så att vi kan göra tillvaron säkrare för dessa
              människor, att de får en rättvis behandling och att deras situation
              uppmärksammas här i Sverige.
            </seg>
          </u>
          <note type="speaker" n="04c10051">
            Anf. 63 ULF NILSSON (fp):
          </note>
          <u who="ulf_nilsson_b08371" xml:id="i-3b365c1aec08bbd0-0" n="1fd8d663">
            <seg n="5f2ba7e0">
              Fru talman! Just nu når oss en väldig massa nyheter om terrordåd
              i Irak och att dödandet ökar igen. Vi har tidigare under det senaste
              året sett att förhållandena i Irak stabiliserades och att antalet
              terrordåd minskade. Vi märkte också att antalet personer som ville
              återvända frivilligt ökade och att färre sökte asyl i Sverige
              och i Europa.
            </seg>
            <seg n="3953134e">
              Men när USA:s styrkor nu dras bort från städerna ser vi en kraftig
              och skrämmande upptrappning av våldet igen. Vi får väl se den
              närmaste tiden om det är en tillfällig utveckling eller om det
              kommer att bli en långsiktigt negativ trend. Det senare vore fruktansvärt
              beklagligt för detta land som har lidit så mycket.
            </seg>
            <seg n="d283ed85">
              Det har varit många attacker mot kristna och deras kyrkor de
              senaste veckorna. Många kyrkor har blivit utsatta för bombdåd,
              och många kristna har flytt landet. Det lär numera finnas 600
              000 kristna av 28 miljoner, vilket är en kraftig minskning.
            </seg>
            <seg n="14664529">
              Samtidigt kommer det rapporter om att myndigheterna och ledningen
              i landet försöker öka säkerheten för alla medborgare, inklusive
              de kristna, och att myndigheterna inte stöder angreppen på kristna.
            </seg>
            <seg n="9b03a40c">
              Ett antal kristna som har utvisats från Sverige har nu flytt
              från Irak igen. Enligt rapporter i medierna har en del av dem
              nästan omedelbart blivit utsatta för förföljelse när de återvände.
              Det är klart att det mänskliga lidandet i Irak känns hemskt och
              fruktansvärt att läsa om. Det ställer frågan: Har utvisningarna
              från Sverige varit i enlighet med andemeningen i internationella
              konventioner?
            </seg>
            <seg n="0f05ba62">
              Sverige är naturligtvis inte ansvarigt för allt som kan drabba
              en människa som mot sin vilja blir flyttad till sitt hemland.
              Det är många länder som kan vara mycket mer otrygga än Sverige,
              och vi kan aldrig hitta hundraprocentiga garantier, men ändå,
              om det är uppenbart att en individ har en välgrundad fruktan för
              sitt liv och sin hälsa ska den individen inte behöva flytta mot
              sin vilja. Den fråga vi ställer oss är alltså om svenska myndigheter
              borde ha haft kunskap om vad som väntade en del av dem som återvände.
            </seg>
            <seg n="a5c27ed8">
              Jag vill inte gissa. Men jag och Folkpartiet har i olika sammanhang
              föreslagit att Sverige utvecklar och utarbetar rutiner för att
              följa upp och skaffa en bild av vad som händer med människor som
              återvänder, särskilt med dem som återvänder mot sin vilja, och
              följer upp med ordentlig information om vad som har hänt med den
              avvisade efter utresan. Har det blivit tortyr och omänsklig behandling?
            </seg>
            <seg n="e087c722">
              Folkpartiets förslag är alltså att regeringen och dess myndigheter
              på sätt man finner lämpligt medverkar till att vi får en tydlig
              genomgång av hur myndigheterna i dag arbetar för att få information
              om de risker som finns när man reser till ett annat land eller
              när man utvisas till ett annat land. Sedan måste vi vara öppna
              för förändringar om vi konstaterar att rutinerna är otillräckliga.
            </seg>
            <seg n="43203702">
              I det här sammanhanget ska sägas att inget nytt har lagligt eller
              formellt inträffat i och med alliansregeringen. Den lag och de
              regler som nu gäller för asyl formulerades i bred enighet här
              i riksdagen 2005 och infördes 2006.
            </seg>
            <seg n="61be36f4">
              Som sagt, Sverige har inte ansvar för allt som kan hända, men
              vi har ansvar för att konventionerna följs när en person utvisas.
              Jag menar att vi måste börja diskutera hur vi får bättre information
              om att våra myndigheter verkligen skaffar sig den kunskap de behöver
              inför ett utvisningsbeslut.
            </seg>
          </u>
          <note n="87f1020d">
            I detta anförande instämde Gunnar Andrén (fp).
          </note>
          <note type="speaker" n="e88eda68">
            Anf. 64 Statsrådet TOBIAS BILLSTRÖM (m):
          </note>
          <u who="tobias_billstrom_fd281f" xml:id="i-78c91442d9631d7d-1" n="41d1150a">
            <seg n="351b0aaa">
              Fru talman! Det är intressant att lyssna på den här diskussionen.
            </seg>
            <seg n="827659bc">
              Jag vill börja med att säga att det är intressant att du, Bodil
              Ceballos, läser vårt valmanifest. Jag hoppas att du också noterade
              vad vi skrev om hur viktigt det var med rättssäkerheten för den
              enskilde och att man flyttar besluten från politiker till domstolar,
              som oberoende, tillsammans med myndigheter, kan göra bedömningen
              om skyddsvärdet. Det var en av de stora vinsterna med 2006 års
              reform och den nya instans- och processordningen, och den tänker
              jag fortsätta slå vakt om.
            </seg>
            <seg n="f4229d71">
              Bodil Ceballos påstår att den här reformen skulle ifrågasättas
              av jurister. Det var väldigt många jurister som satt med i den
              så kallade Utvärderingsutredningen, som nu har tittat på hurdant
              reformens utfall egentligen blev. Om man här i kammaren påstår
              att inte mycket har hänt under den här mandatperioden tycker jag
              att det är att tala osanning. Det är direkt felaktigt. Det har
              hänt väldigt mycket. Utvärderingsutredningen har konstaterat att
              riksdagen har fått precis det som man beställde 2006, nämligen
              en mer rättssäker ordning. Det framgick mycket tydligt när utredningens
              ordförande Bertil Hübinette överlämnade utredningsbetänkandet
              till mig.
            </seg>
            <seg n="555168ef">
              Jag vill också gärna påpeka att Bodil Ceballos har fel när hon
              påstår att flertalet som återvänder gör det under tvång. Så är
              det inte. Flertalet som återvänder gör det självmant. Jag kan
              till och med dra siffrorna här, så att de kommer i protokollet.
              Statistiken för januarijuni i år visar att det var 1 581 personer
              som självmant återvände, varav över 1 000 personer till Irak,
              medan det var 179 som återvände genom polisens försorg, varav
              minst 113 till Irak. Det är bra om vi har korrekta siffror här
              i kammaren, så att vi vet vad det är vi pratar om.
            </seg>
            <seg n="86e0f4c0">
              Som jag sade i mitt inledningsanförande ser jag ingen anledning
              till några förändringar. Den reform som vi har haft ska vi naturligtvis
              fortsätta att utvärdera och följa upp. Vi ska också ta ställning
              hur vi ska remissbehandla Utvärderingsutredningens betänkande,
              men det finns inte här och nu anledning till några lagförändringar.
            </seg>
            <seg n="f4370495">
              Till Carina Hägg vill jag säga att det var hennes eget parti
              som presenterade den lagstiftning som gäller i dag, alltså den
              som vi rättar oss efter i domstolar och myndigheter. Jag uppfattar
              hennes kritik som något missriktad eftersom vi inte har gjort
              några förändringar av den lagstiftning som Socialdemokraterna
              själva presenterade här i kammaren.
            </seg>
            <seg n="aa2b7e8c">
              HBT-situationen är komplicerad, liksom i många länder i Mellanöstern,
              tyvärr. Men det är intressant att du nämner detta eftersom det
              ju var vår regeringen som omedelbart, på hösten 2006 efter att
              vi hade tillträt, skrev in i Migrationsverkets regleringsbrev
              att verket ska vidareutbilda sin personal i HBT-frågor något sådant
              uppdrag har verket aldrig tidigare haft och tillse att denna får
              insikt i hur man ska kunna bedöma skyddsvärden hos HBT-personer.
              Jag vill bara lyfta detta eftersom det påstås att det inte är
              mycket som har hänt under den här mandatperioden. På det här området
              har det uppenbarligen hänt mycket mer än under de år då Socialdemokraterna
              styrde Sverige.
            </seg>
            <seg n="1f52b9ca">
              Ulf Nilsson, jag tycker att det är en mycket intressant fråga
              som du tar upp. Det är en viktig fråga. Vi har ett tvåfaldigt
              perspektiv här. Å ena sidan vill vi självfallet inte göra fel
              i våra bedömningar. Å andra sidan är irakiska medborgare på irakiskt
              territorium den irakiska statens huvudansvar.
            </seg>
            <seg n="842ed439">
              Jag vill peka på den hjälp och assistans som organisationer som
              Röda Korset kan erbjuda i det här fallet med att följa upp asylärenden
              där personer har avvisats till hemlandet och vikten av att vi
              från den svenska regeringens sida lämnar stöd och insatser för
              att se till att de här organisationerna kan få stöd i det här
              arbetet. Det kommer vi nu att fortsätta göra från regeringens
              sida.
            </seg>
          </u>
          <note type="speaker" n="be8dbc98">
            Anf. 65 BODIL CEBALLOS (mp):
          </note>
          <u who="bodil_ceballos_1a35e5" xml:id="i-cdafc31485ae0cbf-1" n="39665002">
            <seg n="3c61bede">
              Fru talman! Jag vill börja med att svara på de siffror som migrationsministern
              tar fram. Naturligtvis är det många som återvänder så kallat frivilligt.
              I valet mellan att återvända under tvång och med hjälp av polisen
              eller att självmant sätta sig på planet och dessutom få en summa
              pengar med sig, så att man kan påbörja något när man kommer hem,
              väljer man ändå att åka frivilligt. Men det betyder inte att man
              egentligen gör det frivilligt. Det finns inte mycket att välja
              på: antingen tvång med polisen eller att åka hem ändå. Det är
              påtvingat i vilket fall som helst.
            </seg>
            <seg n="a302b882">
              Låt mig återgå till det som själva interpellationen handlade
              om. Det är alltså 24 kristna som har tvångsavvisats till Irak.
              En person har sedan fått flyktingstatus av UNHCR efter att ha
              kommit till Turkiet. Vi gör alltså helt andra bedömningar. Den
              som har fått flyktingstatus kan sedan komma till ett annat land
              som kvotflykting och då få stanna, exempelvis i Sverige. Hur kan
              det då komma sig att vi gör de här skilda bedömningarna, vi och
              UNHCR? Det borde inte vara så.
            </seg>
            <seg n="3431bcca">
              Migrationsministern säger att Genèvekonventionen är direkt inskriven
              i svensk lag. Det har vi ju, men när man läser den och utlänningslagen
              är det helt omöjligt att förstå hur domstolarna kan komma till
              sina slutsatser. Ordalydelsen i lagen är en helt annan än den
              bedömning som domstolarna gör.
            </seg>
            <seg n="5f7bbe6e">
              När vi under förra mandatperioden antog den nya utlänningslagen
              var alla överens om att vi skulle ha en rättssäkrare prövning
              med hjälp av domstolarna. Alla partier var överens om det. Vi
              var inte emot det. Men det fanns andra delar i lagen som vi var
              överens med Socialdemokraterna och Vänstern om och där vi nu i
              alla tre partier säger att vi inte uppfattar att tolkningen stämmer
              med det som var lagstiftarens mening. Det handlar till exempel
              om att man säger att det inte är ett krig som pågår i Irak. Det
              var inte vår mening att lagen skulle tolkas på det sättet. Vi
              menade inte heller att detta om andra svåra omständigheter, som
              vi lade till för att människor inte skulle hamna mellan stolarna,
              inte skulle kunna tillämpas på människor från Bagdad. Man verkar
              resonera så här: Det står inte Pelle Pettersson på bomben, alltså
              kan Pelle Pettersson åka tillbaka.
            </seg>
            <seg n="fbcd1bdb">
              Vi har helt olika uppfattningar om hur lagen ska tolkas. Ordalydelsen
              i lagen är bra, men tillämpningen har blivit en helt annan än
              vad vi hade tänkt oss från början.
            </seg>
            <seg n="eb9a2ee5">
              Nu vet vi också att den irakiska regeringen inte klarar av att
              ta emot alla återvändare som vi skickar tillbaka. Man säger klart
              och tydligt att man inte vill ta emot dem som är avvisade med
              tvång. Det har sagts nu, efter det här danska fallet till exempel.
            </seg>
            <seg n="26ea1102">
              Men migrationsministern har i stället uttryckt i medier att vårt
              ansvar tar slut så fort flyktingarna har lämnat Sverige eller
              så fort de har kommit till hemlandet.
            </seg>
            <seg n="505297e7">
              Jag menar att det är ett felaktigt sätt att resonera. Vi har
              nämligen ett ansvar för människor som kommer till andra länder.
            </seg>
            <seg n="6cf4c2cf">
              Vi har skrivit under olika konventioner. Vi har bland annat tortyrkonventionen.
              Men ändå drar vi oss inte ett dugg för att skicka tillbaka människor
              till länder där de sedan utsätts för tortyr.
            </seg>
            <seg n="354deb8b">
              Det är klart att vi har ett ansvar för de människor som vi skickar
              tillbaka. Har vi i Sverige gjort felaktiga bedömningar har Sverige
              ett ansvar. Vi kan inte överlåta ansvaret på Röda Korset eller
              någon annan, utan vi har ett eget ansvar.
            </seg>
            <seg n="24ac1318">
              Irak kan inte uppfylla sina förpliktelser enligt återvändandeavtalet.
              De ska skydda minoriteter. De ska skydda olika religiösa minoriteter
              och andra minoriteter. De klarar inte av det. Därför borde inte
              det här avtalet vara giltigt.
            </seg>
          </u>
          <note type="speaker" n="87b2be66">
            Anf. 66 CARINA HÄGG (s):
          </note>
          <u who="carina_hagg_4f0222" xml:id="i-9c1a6da1391fc2c6-1" n="f8a523be">
            <seg n="241bc999">
              Fru talman! Ja, vad säger då migrationsministern om uttryck som
              sexuell rensning och rensning av kristna från olika territorium?
              Vad säger migrationsminister Billström om Human Rights förskräckande
              rapport? Är den trovärdig? Uppfattar han liksom jag att en del
              av de här uppgifterna också styrks av andra medier eller andra
              källor?
            </seg>
            <seg n="dd2ce3f1">
              En del berättelser är av den arten att det känns främmande för
              mig att läsa upp dem här i talarstolen. De är av den arten att
              man ryser bara man läser dem.
            </seg>
            <seg n="5ab5f1a1">
              Jag har noterat att det finns andra regeringar som är aktivare.
              Den amerikanska regeringen har en talesperson som så sent som
              den 11 juni i år uttryckte den regeringens oro för det våld som
              drabbar homosexuella, varför man uppmanade Bagdadregeringen att
              ingripa och stoppa detta våld. Man har också uttalat sig om kristna
              grupper.
            </seg>
            <seg n="86f321e2">
              Den svenska regeringen har inte valt att fokusera på det här
              sättet och lyfta fram de mänskliga rättigheterna, som är universella.
              Det är ingenting som upphör vid någon gräns. Det är ett gemensamt
              åtagande vi har. Sedan har en regering i ett land ett extra åtagande
              när det gäller att skydda sina medborgare. Här vet vi att det
              finns en regering som inte har tagit det ansvaret, som inte har
              kunnat ta det och som ibland inte ens har velat ta det.
            </seg>
            <seg n="a30b8fb7">
              Jag har i tidigare inlägg pratat om hur poliser tittar bort.
              Det finns en rättslöshet när det gäller en del av de brott mot
              mänskliga rättigheter som begås i Irak.
            </seg>
            <seg n="8eef7118">
              Men man har från regeringens sida valt att lägga sin tyngdpunkt
              på handelspolitiken.
            </seg>
            <seg n="6f643fac">
              Handelminister Ewa Björling har sagt: Vi har i dag identifierat
              flera hinder men även möjligheter att göra affärer med Irak. Nu
              vill jag att vi ska bli konkreta och sätta fart. Vi måste ta vara
              på möjligheterna.
            </seg>
            <seg n="6376712a">
              Så säger regeringen. Man satsar på Irak. Man vill öppna ambassaden,
              som kostar oerhört mycket pengar. Man satsar på exportkontor.
              Det är ambitionerna. Man vill öka utrikeshandeln och samarbetet.
              Men var kommer de andra frågorna in? Vilket är det som har störst
              tyngd? Handel kan vara ett verktyg som drar åt samma håll. Men
              det ska inte vara handel i stället för mänskliga rättigheter,
              ministern.
            </seg>
          </u>
          <note type="speaker" n="43bd507d">
            Anf. 67 ULF NILSSON (fp):
          </note>
          <u who="ulf_nilsson_b08371" xml:id="i-3b365c1aec08bbd0-1" n="1fd8d663">
            <seg n="be5c39a3">
              Fru talman! Vi diskuterar ibland från lite olika utgångspunkter.
            </seg>
            <seg n="5022f333">
              När det gäller Miljöpartiets inställning i de här frågorna får
              jag först säga att jag verkligen respekterar Bodil Ceballos engagemang
              och att hon lyfter fram den här viktiga frågan.
            </seg>
            <seg n="84d59b0d">
              Men jag måste också säga att man, när man debatterar med Miljöpartiet,
              aldrig på allvar får höra vad Miljöpartiet tycker att vi ska göra
              med människor som vistas illegalt i Sverige.
            </seg>
            <seg n="e0a92852">
              Har man, som Sverige och i princip alla andra länder har, regler
              för uppehållstillstånd måste människor ibland flytta även mot
              sin vilja.
            </seg>
            <seg n="6d2a2f1f">
              I praktiken gör Miljöpartiet det ofta väldigt lätt för sig här.
            </seg>
            <seg n="1f0bbe25">
              För mig är utgångspunkten att människor som inte har arbetstillstånd
              eller asylskäl, med vissa undantag, faktiskt ska lämna landet.
              Därför tycker jag också att det är viktigt att vi i framtiden
              skaffar ännu bättre kunskap än vad vi har i dag när det gäller
              att man kan lämna ut människor på ett säkert sätt.
            </seg>
            <seg n="f0ae2695">
              Då vill jag tacka ministern för öppningen när det gäller att
              vi ska arbeta för att få bättre information i framtiden via Röda
              Korset, FN-organ och så vidare.
            </seg>
            <seg n="9b493fce">
              Jag vill då också själv betona att vi inte ska vara rädda för
              att, om det behövs, ta upp en seriös diskussion om eventuella
              förtydliganden i regelverk och i lagstiftning.
            </seg>
            <seg n="04b64894">
              Även om utlänningslagen som helhet är bra finns det en hel del
              frågor att ställa. Vi i Folkpartiet har också sagt att vi framöver
              vill diskutera definitionen av begreppet väpnad konflikt, barns
              asylrätt och definitionen av särskilt ömmande skäl.
            </seg>
            <seg n="c0fc8900">
              Det tillhör inte dagens debatt, men det finns en del frågor som
              vi vill lyfta upp till diskussion för att vi med stolthet ska
              kunna säga att svensk migrationspolitik även i framtiden bygger
              på humana värden där asylrätten värnas.
            </seg>
          </u>
          <note type="speaker" n="9898c24f">
            Anf. 68 Statsrådet TOBIAS BILLSTRÖM (m):
          </note>
          <u who="tobias_billstrom_fd281f" xml:id="i-78c91442d9631d7d-2" n="41d1150a">
            <seg n="bab7523c">
              Fru talman! På nytt måste jag säga att jag finner Bodil Ceballos
              argumentation något märklig.
            </seg>
            <seg n="e690cee7">
              Först och främst har återtagandeavtalet i sig ingenting att göra
              med huruvida vi skickar tillbaka människor till Irak eller inte.
              Det är inte fråga om att återtagandeavtalet gör någonting annat
              än att strukturera och organisera det här.
            </seg>
            <seg n="e93755e6">
              Men ur juridisk synvinkel och ur en folkrättslig synvinkel har
              varje stat i denna värld ett ansvar för sina egna medborgare.
              Man har också ansvar för att ta tillbaka dessa medborgare i de
              fall de nekas asyl.
            </seg>
            <seg n="fac7b1f2">
              Detta ansvar har även Irak, och den irakiska regeringen har mycket
              föredömligt tagit det här ansvaret på fullt allvar. Upprepade
              gånger har man dessutom uttryckt att man vill ha tillbaka sina
              egna medborgare för att kunna bygga upp landet på nytt.
            </seg>
            <seg n="b3655b3b">
              Jag vill också påpeka att när Bodil Ceballos pratar om behovet
              av att diskutera frågan om återsändande med tvång är det faktiskt
              så att statistiken, som jag sade tidigare, talar ett annat språk.
              Majoriteten av dem som återvänder gör så självmant. Man undertecknar
              ett dokument och förbinder sig att återvända i enlighet med detta.
            </seg>
            <seg n="14880976">
              Det är naturligtvis inte fråga om något fritt val för asylsökande
              som fått ett lagakraftvunnet avslagsbeslut, om de vill fullgöra
              sina skyldigheter att lämna Sverige eller strunta i detta. Resultatet
              skulle i så fall vara detsamma oavsett hur prövningen av asylansökan
              utfaller.
            </seg>
            <seg n="2876b2ec">
              Den som inte lämnar Sverige kan i sista hand med tvångsmedel
              bli återsänd till hemlandet, men detta kan man undgå genom att
              resa själv eller medverka till att resan kommer till stånd med
              stöd av Migrationsverket.
            </seg>
            <seg n="5966ef11">
              Vad beträffar UNHCR är det ett mycket glädjande besked som vi
              har fått i dag, att UNHCR ska samarbeta mer med Migrationsverket,
              på Migrationsverkets begäran dessutom.
            </seg>
            <seg n="a7eceffa">
              En tjänsteman från UNHCR ska under nio månader närgånget följa
              asylärenden på plats hos Migrationsverket och därefter skriva
              en rapport med rekommendationer.
            </seg>
            <seg n="7d49e9fd">
              Tillsammans med en referensgrupp, med personal från såväl verket
              som FN, ska den här tjänstemannen följa handläggningen och beslutsfattandet
              och delta vid utredningar och beslut.
            </seg>
            <seg n="d800cc87">
              Det är alldeles utmärkt. Det är precis så som vi från regeringens
              sida vill att samarbetet ska fungera.
            </seg>
            <seg n="a37fbaa8">
              Men som jag redan tidigare framhållit är det i sig inte ägnat
              att förvåna att utlänningslagens bestämmelser och tillämpningen
              av dem ibland skiljer sig från UNHCR:s rekommendationer.
            </seg>
            <seg n="ddafeecd">
              Det är självklart önskvärt att alla stater som åtagit sig att
              följa konventionen, liksom även UNHCR, så långt det är möjligt
              gör samma bedömningar.
            </seg>
            <seg n="80250f17">
              Vi vet att det ibland förekommer skiljaktig tillämpning, inte
              minst inom Europiska unionen. Det är ett av skälen till att vi
              från regeringens sida så fort som möjligt vill ha ett gemensamt
              asylsystem inom Europeiska unionen, så att vi åtminstone ska kunna
              komma till rätta med de skiljaktigheter som finns mellan EU:s
              medlemsstater. Detta gemensamma asylsystem motsätter sig Miljöpartiet.
            </seg>
            <seg n="bba4923f">
              Är det så att det finns synpunkter vad gäller den här frågan
              kan man fundera över en sak. Utlänningslagen togs fram av de tre
              partier som tidigare som styrde det här landet, framför allt Socialdemokraterna.
              Om man nu inte är nöjd med utfallet undrar jag: Varför gjorde
              man då inte någonting åt detta?
            </seg>
            <seg n="56c720da">
              Det fanns alla möjligheter i förarbeten, att där man som lagstiftare
              uttrycker sina intentioner komma till andra slutsatser. Men det
              gjorde man uppenbarligen inte då, och det tycker jag är märkligt.
            </seg>
            <seg n="3f9b97b0">
              Carina Hägg påstår att regeringen inte bryr sig om frågorna om
              mänskliga rättigheter. Jag kan då påpeka att jag vid alla tillfällen
              som jag har haft kontakter med den irakiska regeringen, liksom
              utrikesministern, har påtalat de här sakerna. Jag gjorde det vid
              mitt besök i Bagdad, där vi träffade den irakiska regeringen 2007.
              Vi gjorde det i samband med Irakkonferensen här i Helsingfors
              2008, och vi har under hela tiden påpekat hur viktigt det är med
              de här frågorna.
            </seg>
          </u>
          <note type="speaker" n="81dded34">
            Anf. 69 BODIL CEBALLOS (mp):
          </note>
          <u who="bodil_ceballos_1a35e5" xml:id="i-cdafc31485ae0cbf-2" n="39665002">
            <seg n="51a35e8d">
              Fru talman! Jag ska börja med att svara Ulf Nilsson. Jag menar
              att det är en väldigt stor skillnad mellan att skickas tillbaka
              Chile och att skickas tillbaka till Irak.
            </seg>
            <seg n="c05c30e1">
              Vi ska också tänka på att när Saddamregimen föll flyttade oerhört
              många människor tillbaka till Irak, därför att man ville vara
              med och bygga upp landet. Men om man åker tillbaka till ett land
              i totalt kaos, där man riskerar att dödas, hur ska man då kunna
              vara med och bygga upp landet? Det är bättre att låta människor
              få stanna under den tid det är så illa ställt så att de sedan
              kan komma tillbaka vid liv och hjälpa till att bygga upp landet.
            </seg>
            <seg n="d71a5163">
              Vi tittar på återtagandeavtalen igen. Om två parter läser dokumentet
              på olika sätt och irakierna menar att tvångsavvisningar tillbaka
              inte är korrekt och inte ingår i avtalet måste man fråga sig om
              inte det är ett verkställighetshinder, precis som det är ett verkställighetshinder
              att skicka människor till länder som inte tar emot sina medborgare
              igen. Jag menar att det är ett verkställighetshinder om Irak och
              Sverige tolkar det på olika sätt.
            </seg>
            <seg n="5f5a7be6">
              Ministern pratar om förarbeten. Det finns förarbeten som juristerna
              tyvärr inte så ofta tittar på och som vi på juristlinjen inte
              fick lära oss att titta på. Det är riksdagens betänkanden. Men
              det är där lagstiftarens mening uttrycks, inte i propositionerna
              vanligtvis.
            </seg>
            <seg n="2654e4d0">
              Jag tycker att det är väldigt bra att UNHCR kommer att vara på
              Migrationsverket. Jag hoppas att det kommer att fungera förebyggande
              i kniviga fall så att människor som har asylskäl inte skickas
              tillbaka. Jag hoppas också att det kan leda till att vi får en
              tolkning på Migrationsverket som står mer i överensstämmelse med
              Genèvekonventionen. För jag upplever inte att det är i överensstämmelse
              med konventionen i dag.
            </seg>
          </u>
          <note type="speaker" n="b60c0883">
            Anf. 70 Statsrådet TOBIAS BILLSTRÖM (m):
          </note>
          <u who="tobias_billstrom_fd281f" xml:id="i-78c91442d9631d7d-3" n="41d1150a">
            <seg n="853a0fec">
              Fru talman! Det här har varit en intressant och klargörande debatt.
              Jag tackar för tillfället att få redogöra för regeringens politik
              på det här området. Jag tycker att debatten har visat att det
              svenska systemet för att hantera asylansökningar står sig väl
              när det gäller rättssäkerheten och att vi har en god och klok
              återvändandepolitik som ser till att ta det ansvar som behövs.
            </seg>
            <seg n="c5741cf7">
              Men det innebär inte att fler saker inte kan göras. Det finns
              ingenting som är så bra att det inte kan bli bättre. Därför är
              jag väldigt tacksam för Ulf Nilssons bidrag till den här debatten
              och att han så tydligt har visat hur man genom bättre samarbete
              med externa organisationer som inte är statliga kan hantera de
              här frågorna om ansvar och uppföljning för dem som har fått avslag
              och återvänt.
            </seg>
            <seg n="1944c3c2">
              Jag kan inte låta bli att påpeka att Bodil Ceballos sade att
              vi inte skulle överlåta ansvaret till Röda Korset eller Internationella
              Röda Korset. Det har stater gjort ända sedan andra världskrigets
              slut. Det finns nog ingen organisation i världen som har ett så
              tydligt mandat från världens nationer att göra uppföljning av
              människor som sitter i krigsfångeläger eller befinner sig i flyktingssituationer
              som just den organisationen.
            </seg>
            <seg n="36ebbfc6">
              Det för mig tillbaka till Ulf Nilssons fråga. Jag tror att vi
              har mycket att göra, och jag ser fram emot att fortsätta samtalen
              med såväl Röda Korset här i Sverige som Internationella Röda Korset
              om hur vi kan utveckla bättre och mer välfungerande metoder för
              detta.
            </seg>
            <seg n="4189d93f">
              Jag tror också att det är viktigt att understryka att om den
              irakiska nationen ska ha goda förutsättningar att kunna byggas
              upp och fungera på nytt är det inte mer av etnisk splittring,
              inte mer av etniska skiljelinjer som behövs utan mindre. Lyssnar
              man på representanterna för den kristna minoritet som finns i
              Irak, ledande företrädare, ger inte de riktigt samma bild som
              till exempel Bodil Ceballos gör.
            </seg>
            <seg n="645e65d3">
              De säger tvärtom att man inte ska uppmuntra kristna att lämna
              Irak utan att man bör uppmuntra dem att stanna kvar och bygga
              upp landet. Man bör ställa krav på den irakiska regeringen att
              arbeta hårdare för att garantera de mänskliga rättigheterna för
              alla grupper som finns i Irak. Det finns väldokumenterat att de
              åsikterna finns även hos ledande kristna representanter i Irak.
            </seg>
          </u>
          <note n="d415be8e">
            Överläggningen var härmed avslutad.
          </note>
          <note n="44c76829">
            14 § Hänvisning av ärenden till utskott
          </note>
          <note n="8cc03203">
            Föredrogs och hänvisades
          </note>
          <note n="25334eeb">
            15 § Bordläggning
          </note>
          <note n="c48adbb7">
            Anmäldes och bordlades
          </note>
          <note n="f6952c15">
            16 § Anmälan om interpellationer
          </note>
          <note n="f25149f4">
            Anmäldes att följande interpellationer framställts
          </note>
          <note n="2d23a32a">
            den 13 augusti
          </note>
          <note n="11dbe320">
            Sven-Erik Österberg
          </note>
          <note n="11dbe320">
            Sven-Erik Österberg
          </note>
          <note n="11dbe320">
            Sven-Erik Österberg
          </note>
          <note n="11dbe320">
            Sven-Erik Österberg
          </note>
          <note n="11dbe320">
            Sven-Erik Österberg
          </note>
          <note n="dbc3d46b">
            den 14 augusti
          </note>
          <note n="5d9c0744">
            Bodil Ceballos
          </note>
          <note n="44303027">
            den 19 augusti
          </note>
          <note n="e921df88">
            Mats Pertoft
          </note>
          <note n="3f939e49">
            Lennart Levi
          </note>
          <note n="da5b1c9e">
            Interpellationerna redovisas i bilaga som fogas till riksdagens
            snabbprotokoll tisdagen den 15 september.
          </note>
          <note n="2ba8b064">
            17 § Anmälan om frågor för skriftliga svar
          </note>
          <note n="69c1d01b">
            Anmäldes att följande frågor för skriftliga svar framställts
          </note>
          <note n="2d23a32a">
            den 13 augusti
          </note>
          <note n="407a3cd9">
            Göran Persson
          </note>
          <note n="7a1894a3">
            Hans Backman
          </note>
          <note n="31daeac9">
            Helena Bargholtz
          </note>
          <note n="407a3cd9">
            Göran Persson
          </note>
          <note n="dbc3d46b">
            den 14 augusti
          </note>
          <note n="6e3bf16c">
            Matilda Ernkrans
          </note>
          <note n="f2e31dbe">
            Åsa Lindestam
          </note>
          <note n="407a3cd9">
            Göran Persson
          </note>
          <note n="5d9c0744">
            Bodil Ceballos
          </note>
          <note n="c7254b7d">
            Tina Ehn
          </note>
          <note n="3cf52e66">
            den 17 augusti
          </note>
          <note n="93451903">
            Thomas Bodström
          </note>
          <note n="abc73d8c">
            Carina Hägg
          </note>
          <note n="1cadf4cf">
            den 18 augusti
          </note>
          <note n="45411515">
            Kent Olsson
          </note>
          <note n="17b9ecac">
            Göte Wahlström
          </note>
          <note n="44303027">
            den 19 augusti
          </note>
          <note n="abc73d8c">
            Carina Hägg
          </note>
          <note n="02b236bb">
            Eva Olofsson
          </note>
          <note n="b09b1fcf">
            Frågorna redovisas i bilaga som fogas till riksdagens snabbprotokoll
            tisdagen den 15 september.
          </note>
          <note n="8ff43191">
            18 § Anmälan om skriftliga svar på frågor
          </note>
          <note n="365a0f1c">
            Anmäldes att skriftliga svar på följande frågor inkommit
          </note>
          <note n="3cf52e66">
            den 17 augusti
          </note>
          <note n="224bb630">
            Johan Linander
          </note>
          <note n="1cadf4cf">
            den 18 augusti
          </note>
          <note n="be1401ab">
            Per Bolund
          </note>
          <note n="be1401ab">
            Per Bolund
          </note>
          <note n="9465507c">
            Ameer Sachet
          </note>
          <note n="9465507c">
            Ameer Sachet
          </note>
          <note n="abc73d8c">
            Carina Hägg
          </note>
          <note n="abc73d8c">
            Carina Hägg
          </note>
          <note n="abc73d8c">
            Carina Hägg
          </note>
          <note n="abc73d8c">
            Carina Hägg
          </note>
          <note n="abc73d8c">
            Carina Hägg
          </note>
          <note n="abc73d8c">
            Carina Hägg
          </note>
          <note n="09ef672f">
            Birgitta Eriksson
          </note>
          <note n="eca8719a">
            Jacob Johnson
          </note>
          <note n="9465507c">
            Ameer Sachet
          </note>
          <note n="9465507c">
            Ameer Sachet
          </note>
          <note n="9465507c">
            Ameer Sachet
          </note>
          <note n="abc73d8c">
            Carina Hägg
          </note>
          <note n="71a021a6">
            Birgitta Ohlsson
          </note>
          <note n="71a021a6">
            Birgitta Ohlsson
          </note>
          <note n="44303027">
            den 19 augusti
          </note>
          <note n="be1401ab">
            Per Bolund
          </note>
          <note n="be1401ab">
            Per Bolund
          </note>
          <note n="896942c7">
            Mikael Oscarsson
          </note>
          <note n="34710be2">
            Lennart Sacrédeus
          </note>
          <note n="09ef672f">
            Birgitta Eriksson
          </note>
          <note n="09ef672f">
            Birgitta Eriksson
          </note>
          <note n="09ef672f">
            Birgitta Eriksson
          </note>
          <note n="e5d6a512">
            Ronny Olander
          </note>
          <note n="9465507c">
            Ameer Sachet
          </note>
          <note n="abc73d8c">
            Carina Hägg
          </note>
          <note n="34710be2">
            Lennart Sacrédeus
          </note>
          <note n="abc73d8c">
            Carina Hägg
          </note>
          <note n="abc73d8c">
            Carina Hägg
          </note>
          <note n="abc73d8c">
            Carina Hägg
          </note>
          <note n="93451903">
            Thomas Bodström
          </note>
          <note n="c7254b7d">
            Tina Ehn
          </note>
          <note n="821d54f7">
            Svaren redovisas i bilaga som fogas till riksdagens snabbprotokoll
            tisdagen den 15 september.
          </note>
          <note n="38593f00">
            19 § Kammaren åtskildes kl. 16.35.
          </note>
          <note n="ed6601d3">
            Förhandlingarna leddes
          </note>
          <note n="cec76dae">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
