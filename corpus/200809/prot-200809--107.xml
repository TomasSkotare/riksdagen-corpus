<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--107</head>
          <docDate when="2008-04-27">2008-04-27</docDate>
        </div>
      </front>
      <body>
        <div>
          <note n="34462fc6">
            ﻿
          </note>
          <note n="81641191">
            Riksdagens protokoll
          </note>
          <note n="b066e38c">
            2008/09:107
          </note>
          <note type="date" n="0b0358a4">
            Måndagen den 27 april
          </note>
          <note n="d7bffd18">
            Kl. 11:00 - 14:06
          </note>
          <note n="ff7f811a">
            1 § Justering av protokoll
          </note>
          <note n="7038160e">
            Justerades protokollet för den 21 april.
          </note>
          <note n="55f3fc34">
            2 § Anmälan om fördröjda svar på interpellationer
          </note>
          <note n="7ad76cf9">
            Till riksdagen hade inkommit följande skrivelser:
          </note>
          <note n="b0f7e24f">
            Interpellation 2008/09:454
          </note>
          <note n="5075aae9">
            Interpellation 2008/09:454 Sekretessproblem vid bekämpningen
            av skattefusk
          </note>
          <note n="42d70b37">
            Interpellationen kommer att besvaras måndagen den 1 juni 2009.
          </note>
          <note n="f9058fab">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="a7fa61c7">
            Rikard Jermsten
          </note>
          <note n="190adb8e">
            Interpellation 2008/09:455
          </note>
          <note n="edc6a76e">
            Interpellation 2008/09:455 Finanspolitiken och jobben
          </note>
          <note n="42d70b37">
            Interpellationen kommer att besvaras måndagen den 1 juni 2009.
          </note>
          <note n="f9058fab">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="a7fa61c7">
            Rikard Jermsten
          </note>
          <note n="e84126ae">
            Interpellation 2008/09:461
          </note>
          <note n="36a505aa">
            Interpellation 2008/09:461 Helikopterenhet till Afghanistan
          </note>
          <note n="a215e8f6">
            Interpellationen kommer att besvaras tisdagen den 5 maj 2009.
          </note>
          <note n="3001d8bb">
            Skälet till dröjsmålet är att statsrådet vid de svarstillfällen
            som finns före den 5 maj 2009 befinner sig på resa samt tar emot
            inkommande ministerbesök.
          </note>
          <note n="e2ecf4cc">
            Nils Cederstierna
          </note>
          <note n="feae7cea">
            Interpellation 2008/09:462
          </note>
          <note n="9a811fb8">
            Interpellation 2008/09:462 Ekonomiskt stöd till asylsökande
          </note>
          <note n="20847db6">
            Interpellationen kommer att besvaras måndagen den 4 maj 2009.
          </note>
          <note n="331a4900">
            Skälet till dröjsmålet är tjänsteresa.
          </note>
          <note n="2b8659c7">
            Tobias Billström
          </note>
          <note n="d189de1c">
            3 § Svar på interpellation 2008/09:397 om nivån på svenska elpriser
          </note>
          <note type="speaker" n="df558648">
            Anf. 1 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-b4a44bd65321e5d0-0" n="b643fac6">
            <seg n="02b25c6d">
              Herr talman! Alf Eriksson har frågat mig vilka överväganden jag
              gör beträffande konsekvenserna för svensk industris konkurrenskraft
              av en höjning av svenska elpriser till den europeiska nivån.
            </seg>
            <seg n="b3b54899">
              Först av allt vill jag säga att en väl fungerande svensk, nordisk
              och nordeuropeisk elmarknad med fritt tillträde till näten för
              nya elproducenter är en förutsättning för att vi ska kunna nå
              de ambitiösa mål för klimat och förnybar energi som vi gemensamt
              satt upp inom Europeiska unionen. Detta beslut fattade den gamla
              socialdemokratiska regeringen tillsammans med andra EU-länder.
              Jag kan också konstatera att Energimyndigheten gör bedömningen
              att Sverige under lång tid framöver kommer att vara nettoexportör
              av el el som ersätter fossilel i våra grannländer. Det är alltså
              för mig självklart att vi även i framtiden ska verka för en öppen
              och integrerad nordeuropeisk elmarknad.
            </seg>
            <seg n="3bee62cf">
              Vi har i dag en avreglerad elmarknad som är gemensam med övriga
              nordiska länder, och priset styrs av utbud och efterfrågan. Vi
              politiker sätter inte elpriset, vilket jag tycker är bra. Däremot
              påverkar vi priser genom olika styrmedel såsom skatter, handel
              med utsläppsrätter och elcertifikatssystemet. Jag och många med
              mig tycker att den nordiska elmarknaden fungerar bra och har varit
              till nytta för kunderna och miljön.
            </seg>
            <seg n="a6f70cc3">
              Den trend med långsiktigt stigande elpriser som vi sett beror
              på flera olika saker, främst beroende på ökade bränslepriser och
              kostnader för utsläppsrättigheter. Trenden beror till viss del
              också på ett ökat handelsutbyte och en successivt större integration
              mellan de nordiska och de nordeuropeiska marknaderna. Jag tror
              dock att integreringen på längre sikt kommer att leda till stabilare
              och utjämnade priser både i Norden och på kontinenten genom att
              vi på ett bättre sätt kan utnyttja alla de effektkällor som finns
              att tillgå i det samlade energisystemet. Därmed drar vi nytta
              av de respektive fördelar som det vattendominerande svenska och
              nordiska och det kraftvärmebaserade systemet i norra Europa ger.
              Likaså är jag övertygad om att ett sådant större energisystem
              leder till ökad försörjningstrygghet.
            </seg>
            <seg n="7777b206">
              Målet för regeringens elmarknadspolitik är att åstadkomma en
              effektiv elmarknad med väl fungerande konkurrens som ger en säker
              tillgång på el till internationellt konkurrenskraftiga priser.
              Att skapa ett näringsklimat som stärker svenska företags internationella
              konkurrenskraft, oavsett om dessa är industriföretag, elföretag
              eller tjänsteföretag, är högsta prioritet för mig.
            </seg>
            <seg n="dd370cda">
              Den svenska klimat- och energiöverenskommelsen är den mest ambitiösa
              planen i världen i dag. Överenskommelsen ger mycket goda förutsättningar
              för en trygg energiförsörjning för industrin samtidigt som vi
              värnar klimatet.
            </seg>
          </u>
          <note type="speaker" n="8fb2547c">
            Anf. 2 ALF ERIKSSON (s):
          </note>
          <u who="alf_eriksson_8c9942" xml:id="i-71c885f662e5de34-0" n="5178b117">
            <seg n="bb276f80">
              Herr talman! Tack, näringsministern, för svaret.
            </seg>
            <seg n="c4725710">
              Visst har vi en avreglerad marknad; tillgång och efterfrågan
              styr till viss del priset. Problemet är att vi fortfarande under
              årets alla timmar har en för liten produktion för den nordiska
              marknaden. Det är därför som vi råkar ut för den marginalprissättning
              som sker på elenergi, det vill säga att det är den sista producerade
              kilowattimmen som bestämmer priset på elen i landet. Det råkar
              vara så att det är de fossila bränslena som har den högsta driftskostnaden,
              där kolkondensen ligger högst. Finns det kolkondens i systemet
              sätts priset utifrån den, och det innebär att det blir högre priser
              än vad som är befogat med tanke på att hälften av vår elproduktion
              kommer från vattenkraften, som har den lägsta driftskostnaden.
              Den gamla kärnkraften man får säga gammal i dag har också betydligt
              lägre kostnader. Det innebär att producenterna tjänar väldigt
              bra med pengar. Det är klart att man då vill behålla det här systemet.
            </seg>
            <seg n="9b1ef20d">
              Problemet är att vi konsumenter och framför allt vår basindustri
              får betala. Industrin sålde för ett antal år sedan stora vattenkraftstillgångar
              det ångrar de säkert i dag. Vad jag förstår trodde man från industrins
              sida att staten aldrig skulle godta att dessa höga marginalvinster
              hamnade i kraftbolagens fickor. Man trodde naturligtvis att staten
              skulle ta in de övervinster som det blev, för övervinster blir
              det. När vi lägger skatt på fossila bränslen fungerar det här
              systemet så att kraftproducenterna tjänar ännu mer pengar. Skatten
              läggs på toppen på kostnaden för kolkondens, vilket innebär att
              man tar ut det högre priset även för vattenkraft, vindkraft och
              kärnkraft.
            </seg>
            <seg n="3663c911">
              Vi har möjlighet att slippa det här fenomenet eller i alla fall
              dämpa effekterna. Marginalkostnadsprincipen kommer att vara kvar,
              men vi kan ta bort det dyraste produktionssättet, nämligen kolkondensen.
              De utbyggnadsplaner som nu finns och de prognoser som Energimyndigheten,
              och för den delen också regeringen, visar innebär att vi får en
              rätt kraftig överproduktion och kan sälja energi. Men om vi då
              ser till att utvidga den marknaden så att vi spänner ut över hela
              Europa och låter hela Europa ingå i systemet kommer trots detta
              överproduktionen i Norden att bli styrd av kolkondenspriset i
              Tyskland.
            </seg>
            <seg n="065b6952">
              Anser näringsministern att det är befogat att vi ska ha dessa
              priser och äventyra vår basindustri?
            </seg>
          </u>
          <note type="speaker" n="9a8d3550">
            Anf. 3 CARL B HAMILTON (fp):
          </note>
          <u who="carl_b_hamilton_b4f697" xml:id="i-fd00943daf205250-0" n="36478b2e">
            <seg n="50f87ec9">
              Herr talman! I riksdagsvalet 2010 kommer i just energifrågan
              två klara alternativ att stå mot varandra, eller rättare sagt
              ett klart alternativ mot en rödgrön röra. Nu vill jag gärna att
              interpellanten lyssnar noga.
            </seg>
            <seg n="781a5aeb">
              Maria Wetterstrand, som tillhör ett av de tre partier som ska
              ingå i vänsterkoalitionens regeringsalternativ, sade så här i
              lördags enligt Miljöpartiets egen hemsida: En rödgrön regering
              kommer efter nästa val att pröva möjligheten att stänga reaktorer.
              Läget har aldrig sett bättre ut än nu. Det kommer att vara både
              möjligt och rimligt, och Miljöpartiet kommer att driva detta hårt
              Det innebär alltså att Miljöpartiet kommer att vilja minska utbudet
              av elektricitet eller elproduktion i Sverige.
            </seg>
            <seg n="430611c6">
              Alf Erikssons parti vill dessutom avskärma den svenska marknaden
              från övriga Europa. Här kommer det alltså att vara två krafter
              som båda verkar för ett minskat utbud och en minskad flexibilitet
              på den nordiska och den svenska elmarknaden. Det kommer med naturnödvändighet
              att göra att priset på el blir högre.
            </seg>
            <seg n="164eec61">
              Vi kan ju tänka oss en rödgrön regering det kommer förhoppningsvis
              inte att inträffa där den ena falangen sitter och kräver att elproduktionen
              ska minska inom landet och den andra säger att vi dessutom ska
              omöjliggöra import, om så skulle behövas, från övriga Europa.
              Ja, kvar sitter då de stackars konsumenterna, industrin och inte
              minst basindustrin som kommer att erfara att priserna går upp,
              upp, upp. Och Miljöpartiet hurrar.
            </seg>
            <seg n="7348a7d4">
              Som sagt var: En rödgrön regering kommer efter nästa val att
              pröva möjligheten att stänga reaktorer, enligt Maria Wetterstrand.
              Hon tycker dessutom att läget aldrig har sett bättre ut än nu.
              Både industri och konsumenter månde bäva inför det regeringsalternativet.
            </seg>
            <seg n="427b91e7">
              Nej, jag tror att just i den här frågan har alliansen ett väldigt
              övertag i trovärdighet, inte bara politiskt utan dessutom ekonomiskt,
              inför detta hemska öde som skulle kunna drabba Sverige med en
              regering som både vill minska den inhemska produktionen av el
              och vill minska möjligheterna att importera el från andra länder.
            </seg>
          </u>
          <note type="speaker" n="6819e098">
            Anf. 4 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-b4a44bd65321e5d0-1" n="b643fac6">
            <seg n="d1cf9267">
              Herr talman! Jag måste säga att jag har lite svårt att förstå
              frågan från Alf Eriksson, för det system vi har nu är i mångt
              och mycket det system som Socialdemokraterna själva har byggt
              upp. På den tiden trodde ni ju på både en nordisk elmarknad och
              en alleuropeisk elmarknad. Det var också den ståndpunkten ni drev
              på EU-nivå. Nu står Alf Eriksson här och låtsas inte kännas vid
              det här systemet över huvud taget. Nu pratar vi svensk basindustri,
              och då blir det en helt annan politik som får gälla.
            </seg>
            <seg n="c0a9b890">
              I andra sammanhang är jag här och diskuterar klimatfrågan, och
              då har vi några andra som ställer otroligt höga krav på att vi
              ska minska utsläppen här i Sverige. Det är ingen måtta på vilka
              krav ni kan ställa på svensk industri då. Och då är ni inte i
              närheten av att diskutera låga elpriser eller låga kostnader för
              svensk basindustri, utan då är det någonting helt annat.
            </seg>
            <seg n="3663cbf7">
              Det system som finns i dag tycker jag är bra, dels att det är
              en avreglerad elmarknad, dels att vi mer och mer försöker förstärka
              den nordiska elmarknaden. Det innebär att Svenska kraftnät nu
              har ökade möjligheter att bygga ut nätet inom Sverige men också
              i koppling till de nordiska grannländerna. Det gör att vi får
              en mycket effektivare elmarknad och att vi kan komplettera med
              våra energislag från respektive länder. När vi har bra med vattenkraft
              kan något annat land behöva hjälp från oss och vice versa. Vi
              kan också se att den vindkraftsutbyggnad som sker nu bidrar till
              en bra balans till vattenkraft och andra energislag. Det här är
              bra. Det är bra för en väl fungerande elmarknad.
            </seg>
            <seg n="ae821938">
              När ni socialdemokrater genomförde det här var väl aldrig tanken
              att ni skulle ha en statlig prispolitik. Åtminstone gav ni aldrig
              sken av det när ni satt i regeringsställning. Men nu får man nästan
              känslan av att ni skulle vilja sitta i regeringsställning och
              peka ut hur priserna ska vara till svensk basindustri.
            </seg>
            <seg n="081c04d9">
              Jag tror på marknadsekonomin, också när det gäller det här. Det
              som är bra när man öppnar marknaden är att det är fler företag
              som kan konkurrera. Och får vi en väl fungerande nordisk elmarknad
              har vi också som kunder större möjligheter att köpa el från fler
              bolag än de få som vi har här i Sverige.
            </seg>
            <seg n="62c06838">
              Sedan skulle jag vilja veta vad som är ert besked till Baltikum.
              Den mest aktuella kabeln som finns nu är den till Baltikum, och
              den är jag uppvaktad om nästan varje vecka. De baltiska länderna
              har nämligen fått löfte om att om de stänger Ignalina ska vi andra
              ställa upp solidariskt och se till att det fungerar väl för dem.
              De har också en hemläxa att göra.
            </seg>
            <seg n="0058ff48">
              Baltkabeln är den mest aktuella kabeln nu. Vad de baltiska länderna
              vill nu är att koppla ihop sig med den nordiska marknaden. Innebär
              interpellationen som Alf Eriksson ställer att ni säger nej till
              baltkabeln? Innebär det att ni ska säga till de baltiska staterna
              att ni inte vill ha med dem att göra, att de får klara sig bäst
              de vill? Innebär det att ni nu säger nej också till EU, att vi
              nu inte ska ha någon alleuropeisk elmarknad utan att vi på sin
              höjd ska ha en nordisk elmarknad? Kanske det är en svensk ni tänker
              er.
            </seg>
            <seg n="430e2c77">
              Ni måste ge några svar och besked om vad som är er tanke i detta.
              Att ni kritiserar höga elpriser räcker inte. Människor som lyssnar
              till er vill ju veta vad ert alternativ är om nu regeringens är
              så dåligt. Alf Eriksson har chansen att här i talarstolen berätta
              vad som är ert alternativ. Jag tror att det är väldigt många som
              önskar få ett besked om detta.
            </seg>
            <seg n="5354d547">
              Till sist undrar jag: Om det nu är så att man kritiserar kolkraften
              och annat, vad är då ett bättre sätt än att bygga ut det förnybara
              och växla ut kolkondensen? Det är ju så vi måste göra. Och kan
              Sverige vara nettoexportör av ren och förnybar el, vad kan då
              vara ett bättre bidrag till Europas miljö än just det?
            </seg>
          </u>
          <note type="speaker" n="48541f34">
            Anf. 5 ALF ERIKSSON (s):
          </note>
          <u who="alf_eriksson_8c9942" xml:id="i-71c885f662e5de34-1" n="5178b117">
            <seg n="7a708f75">
              Herr talman! Vi har den nordiska marknaden och vi behöver, som
              näringsministern säger, en marknad som är lite större för att
              balansera en större andel förnybar energi, framför allt vindkraft.
              Det håller jag fullständigt med om. Men det finns ju gränser för
              det här behovet också. Det finns ingenting som säger att vi behöver
              en marknad som spänner över hela Europa, att vi i den kalla Norden
              ska vara nettoexportör av energi till det varma Sydeuropa. Det
              går liksom inte ihop.
            </seg>
            <seg n="22ae78fc">
              Näringsminister Maud Olofsson blundar för marginalprissättningens
              problematik när vi talar om det här. Vi har sagt att vi vill ha
              en nordisk elmarknad, och vi har en nordisk elmarknad. Vi har
              också sagt att av solidariska skäl bör vi ställa upp på baltkabeln.
              Det är ett klart besked. Men sedan räcker det, för det finns ingen
              anledning att i någon större omfattning knyta ihop oss för att
              importera el till dyra europeiska elpriser.
            </seg>
            <seg n="92323959">
              Herr talman! Det är jobben det handlar om. Våra råvaror som vi
              förädlar i vår basindustri har varit och är till stor del förutsättningen
              för vårt välstånd. Vi har kunnat förädla våra råvaror på grund
              av att vi har haft billig energi. Det har kompenserat för vårt
              läge i förhållande till de stora exportmarknaderna ute i Europa.
              Vi har alltså längre väg att transportera produkterna än vad våra
              konkurrenter har. Därför behöver vi något på plussidan, och det
              har vi haft på energisidan, vilket kommer att raderas ut om utvecklingen
              med marginalprissättning utifrån de europeiska priserna ska fortsätta.
            </seg>
            <seg n="ad0263fa">
              Det finns två vägar att gå. Den ena är att vi använder våra råvaror,
              och dit räknar jag också energi, att vi förädlar dem så långt
              det är möjligt och säljer våra färdigförädlade produkter på marknaden.
              Det skapar jobb i landet. Det skapar det välstånd som vi behöver.
            </seg>
            <seg n="8e6fe782">
              En annan fråga är Vattenfalls ställning. Vattenfall tjänar i
              dag väldigt mycket pengar på just marginalprissättningen, och
              det gör naturligtvis också de andra kraftbolagen. Jag kan väl
              smälta att Vattenfall tjänar bra med pengar om man investerar
              dem i förnybar energi och följer de politiska riktlinjer som vi
              lägger fast bland annat här i Sveriges riksdag.
            </seg>
            <seg n="911133a1">
              Majoriteten har sagt att under innevarande mandatperiod ska Vattenfall
              inte säljas. Betoningen på innevarande innebär att det kan bli
              något annat om drygt ett år. Med dessa förutsättningar skulle
              en utförsäljning av Vattenfall innebära att vi inte fick ta del
              av de tillgångar som Vattenfall får på grund av marginalprissättningen.
            </seg>
            <seg n="0a556093">
              Hur blir det med Vattenfall under nästa mandatperiod om Maud
              Olofsson får sitta kvar?
            </seg>
          </u>
          <note type="speaker" n="99763052">
            Anf. 6 CARL B HAMILTON (fp):
          </note>
          <u who="carl_b_hamilton_b4f697" xml:id="i-fd00943daf205250-1" n="36478b2e">
            <seg n="856df173">
              Herr talman! Alf Eriksson säger att det gäller jobben och basindustrin.
              Men ni ska ju regera ihop med ett annat parti som vill lägga ned
              hälften av elproduktionen i Sverige. Maria Wetterstrand säger
              att läget aldrig har sett bättre ut för att minska denna produktion.
            </seg>
            <seg n="758f91f9">
              Då blir det precis som med jordgubbarna på sommaren. Är det ont
              om jordgubbar stiger priset. Det är samma sak här. Minskar utbudet
              av el kommer priset på el att stiga. Det är inte konstigt utan
              fullständigt naturligt och vanligt, vilket erfarenheten talar
              för.
            </seg>
            <seg n="b0b012ba">
              Alf Eriksson säger att det inte finns någon anledning att koppla
              ihop sig med övriga Europa och att det inte finns något som säger
              hela Europa. För det första bryter detta mot EU:s elmarknadsdirektiv.
              Den regering som Alf Eriksson vill ha kommer att bryta mot ett
              numera ganska centralt EU-direktiv. Det är alltså en ogenomförbar
              politik att snörpa av Norden.
            </seg>
            <seg n="3076574d">
              För det andra var ingen annan än Mona Sahlin en intensiv frihandlare
              på detta område. Ni har gjort ett lappkast efter valet 2006. Så
              sent som fyra månader före valet sade Mona Sahlin i ett svar till
              Hans Backman, Folkpartiet: Genomförandet av elmarknadsdirektivet,
              som alltså talar om fri handel med el, och skapandet av en inre
              marknad för el syftar till att ge positiva effekter för konkurrensen
              och därmed kunderna. Det är därför viktigt att direktivet implementeras
              i alla medlemsstater så att förutsättningar för en fullt fungerande
              och konkurrensutsatt inre marknad skapas.
            </seg>
            <seg n="6d00605c">
              Vidare sade hon: Krav på att begränsa eller diskriminera export
              eller import av el förekommer inte på de många möten som jag som
              minister har med mängder av svenska företag och näringslivsföreträdare.
            </seg>
            <seg n="5c56c866">
              Det är tydligen helt andra toner nu. En viss anpasslighet och
              populism kan jag ana.
            </seg>
          </u>
          <note type="speaker" n="55264c64">
            Anf. 7 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-b4a44bd65321e5d0-2" n="b643fac6">
            <seg n="8480674e">
              Herr talman! Jag tycker att det här är ett spel för galleriet.
              Ni sade ja till detta. Precis som Carl B Hamilton sade tycker
              Mona Sahlin dessutom att detta är bra. Ni har själva varit med
              och drivit igenom en alleuropeisk elmarknad och att Sverige ska
              finnas med på den.
            </seg>
            <seg n="1657dd14">
              Ni säger ja till baltkabeln. Ja, det är den kabel som är aktuell.
              Polenkabeln är redan byggd. Den gav ni själva tillstånd till.
            </seg>
            <seg n="43aeffa9">
              Vi vill naturligtvis att de europeiska länderna ska kopplas samman.
              Försök, Alf Eriksson, att gå ut i Europa, med tanke på gaskris
              och annat, och säg: Vi socialdemokrater tycker inte att man ska
              koppla ihop Europa till en väl fungerande marknad.
            </seg>
            <seg n="a1a07a33">
              Säg det till Bulgarien, Polen, Ungern och de andra länderna!
              Jag tror inte att det är något populärt budskap. Ni kommer att
              få det svårt i EU-valrörelsen om stängda gränser är Socialdemokraternas
              valbudskap.
            </seg>
            <seg n="f2516e50">
              Det är klart att vi måste ha en europeisk elmarknad som fungerar.
              Det är klart att det finns en gemenskap i att vi får en klimat-
              och energipolitik som fungerar i hela Europa. En viktig del i
              detta är en fungerande elmarknad.
            </seg>
            <seg n="2c12a5a7">
              Alf Eriksson vet att om man har ett överskott tjänar man alltid
              på det. Det är tack vare att vi har gett tydliga besked och styrmedel
              till elproducenterna som vi har ett överskott just nu. Det innebär
              att vi har lägre elpriser än våra konkurrenter, bara tack vare
              det. Regeringens plan är att fortsätta detta. Fram till 2020 ska
              vi ha 25 terawattimmar förnybar energi som kommer in i vårt system.
              Det är klart att det spelar roll också för svensk basindustri.
            </seg>
            <seg n="f5782a14">
              Det som också kommer att spela en viktig roll och som Alf Eriksson
              inte vill svara på är: Vad ger ni för besked till industrin när
              det gäller utsläppen och utsläppshandeln?
            </seg>
            <seg n="684e7629">
              De krav ni ställer på att minska utsläpp här i Sverige kommer
              dramatiskt att förändra svensk basindustris och svenska företags
              möjlighet att konkurrera. Ni tycker att de ska ha helt andra spelregler
              än de europeiska företagen. Ni har ännu inte presenterat listan
              över de styrmedel som ni kommer att behöva. Ni vill inte presentera
              den, framför allt inte före den 1 maj. Men när ni tvingas presentera
              hur ni ska minska utsläppen med så mycket som ni har sagt i er
              motion kommer det att innebära mycket höjda skatter och andra
              kostnader för att få igenom det. Nu finns det möjlighet att berätta
              vad det innebär för svensk basindustri.
            </seg>
            <seg n="522656a0">
              Vi har en ambitiös klimat- och energipolitik, men vi tycker också
              att den ska förenas med konkurrenskraft och bra möjligheter att
              skapa jobb här hemma. En fri nordisk elmarknad som kopplas ihop
              med Baltikum och en europeisk elmarknad är ett ypperligt sätt
              att förena en ambitiös klimatpolitik med en ambitiös energipolitik.
              Det är precis det som uppgörelsen går ut på.
            </seg>
          </u>
          <note type="speaker" n="7776dfc8">
            Anf. 8 ALF ERIKSSON (s):
          </note>
          <u who="alf_eriksson_8c9942" xml:id="i-71c885f662e5de34-2" n="5178b117">
            <seg n="0fc08556">
              Herr talman! Jag har ställt interpellationen till näringsministern.
              Jag kommer inte att beröra Carl B Hamiltons inlägg, för han är
              inte näringsminister. Hans uppfattning i energipolitiken är dock
              välkänd.
            </seg>
            <seg n="697c95f7">
              Jag var på studiebesök på Vattenfalls försöksanläggning på Schwarze
              Pumpe i Tyskland för några veckor sedan. Man berättade att det
              skulle kosta 810 öre extra per kilowattimme om systemet att lagra
              koldioxid från kolkraft sattes i sjön. Vem får betala det om vi
              har marginalprissättning? Jo, det får den svenska konsumenten
              och basindustrin göra. Kostnaden läggs på vattenkraft, kärnkraft
              och så vidare. Är det rimligt att vi har ett sådant system när
              vi har fasat ut kol och satsar mycket på förnybara energimängder?
              Är det rimligt att vi ska betala för lagringen i Tyskland?
            </seg>
            <seg n="3564fa63">
              Det enda svar jag får av näringsministern är att den gamla s-regeringen
              var med på detta system. Vi var med på den nordiska marknaden
              och vi var med om ett utbyte, men vi har aldrig varit med om att
              låta den europeiska elmarknaden styra priset i Sverige. Anser
              näringsministern att det är rimligt att vi ska ha ett system där
              marginalprissättningen riskerar att slå ut stora delar av svensk
              basindustri?
            </seg>
          </u>
          <note type="speaker" n="e4bf3111">
            Anf. 9 MAUD OLOFSSON (c):
          </note>
          <u who="eva_olofsson_b34e2b" xml:id="i-b4a44bd65321e5d0-3" n="b643fac6">
            <seg n="cc979f8f">
              Herr talman! Jag konstaterar att Alf Eriksson och Mona Sahlin
              är oense i denna fråga. Mona Sahlin är hederlig nog att stå upp
              för det den förra regeringen sade, men det kan ha att göra med
              att hon själv satt i regeringen. Hon var tillsammans med den övriga
              regeringen med om att säga ja till en europeisk elmarknad. Hon
              säger fortfarande att hon står bakom det, så Alf Eriksson har
              väl en del att göra i sitt eget parti.
            </seg>
            <seg n="0536f3a0">
              Det var dessutom den förra, socialdemokratiska regeringen som
              var ansvarig när Vattenfall köpte kolkraft i Tyskland, så båda
              dessa saker besluten om en europeisk elmarknad och inköp av kolkraft
              i Tyskland bär Socialdemokraterna ansvar för.
            </seg>
            <seg n="e911d372">
              Jag menar att det bästa sättet att få en ambitiös klimat- och
              energipolitik är att sätta upp höga och ambitiösa mål och att
              se till att svensk industri har samma konkurrenskraft som övrig
              industri. Därför kommer överenskommelsen i Köpenhamn att vara
              helt avgörande. Då får vi globala spelregler för globala företag;
              det är vad basindustrin är.
            </seg>
            <seg n="ef8f7278">
              Regeringen är inriktad på att vi ska klara en sådan uppgift.
              Det kommer att bli väldigt tufft. Jag hoppas att oppositionen
              inser vilken betydelse man har när det gäller att hjälpa regeringen
              med att åstadkomma en sådan sak. Jag tror att det råder bred enighet
              om detta.
            </seg>
            <seg n="83a23262">
              Vi behöver också bygga ut näten så att alla de som nu investerar
              i ny el- och energiproduktion verkligen kan distribuera den. Svenska
              kraftnät har fått möjlighet att öka ramarna för att kunna investera
              i mer elnät, både i Sverige och på en nordisk marknad.
            </seg>
            <seg n="933a2893">
              Om fler investerar blir det bättre konkurrens. Om fler investerar
              får vi lägre elpriser i förhållande till andra. Det är det som
              är vägen framåt, inte att stänga gränser. Det är en återvändsgränd,
              Alf Eriksson, att säga: Stäng gränserna.
            </seg>
            <seg n="7028e3ef">
              Ni har provat att stänga gränserna för människor. Prova inte
              det igen. Det är ingen framkomlig väg.
            </seg>
          </u>
          <note n="f074590e">
            Överläggningen var härmed avslutad.
          </note>
          <note n="f79010a8">
            4 § Svar på interpellation 2008/09:410 om fossilgasutbyggnad
          </note>
          <note type="speaker" n="a66cff39">
            Anf. 10 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-b4a44bd65321e5d0-4" n="b643fac6">
            <seg n="3b1a0ad5">
              Herr talman! Renée Jeryd har frågat mig om jag har övervägt vilka
              konsekvenser en storskalig naturgasutbyggnad kommer att få för
              den planerade utbyggnaden i Sverige av biokraftvärme och om jag
              har gjort beräkningar att Sveriges försörjningstrygghet skulle
              öka genom storskalig introduktion av naturgas i Sverige.
            </seg>
            <seg n="25b8c8bf">
              Den 17 mars i år presenterade regeringen sin sammanhållna klimat-
              och energipolitik. Den innehåller bland annat en rad mycket ambitiösa
              mål till år 2020. Minst 50 procent av den energi som används ska
              vara förnybar, energianvändningen ska vara 20 procent effektivare
              och utsläppen av växthusgaser ska vara 40 procent lägre i den
              icke handlande sektorn. Regeringens långsiktiga prioritering är
              att avveckla fossila bränslen för uppvärmning och att få en fordonsflotta
              som är oberoende av fossila bränslen.
            </seg>
            <seg n="335be042">
              Regeringens politik innebär att de fossila bränslenas konkurrenskraft
              begränsas. Svaren på Renée Jeryds båda frågor är därför nej. Eftersom
              vi inte planerar att ha någon storskalig utbyggnad av naturgas
              behöver vi heller inte analysera eller göra beräkningar utifrån
              detta.
            </seg>
          </u>
          <note type="speaker" n="bcfd2e37">
            Anf. 11 RENÉE JERYD (s):
          </note>
          <u who="renee_jeryd_561a6b" xml:id="i-12b5ed603e4cc67c-0" n="44367ae7">
            <seg n="9cbe1215">
              Herr talman! Det är första gången som jag står här i en interpellationsdebatt.
              Det känns både spännande och lite nervöst.
            </seg>
            <seg n="ea5dedc2">
              Jag vill börja med att tacka ministern för svaret. Jag tycker
              bara att ministern har valt ett alltför enkelt svar genom att
              helt kategoriskt svara nej rakt av, utan att föra några längre
              resonemang om frågeställningarna.
            </seg>
            <seg n="2a7c3dda">
              Är nej verkligen ett nej i den här frågan? Både ministern och
              regeringen har ju på senare tid ändrat vissa nej till ja, även
              sådana nej som alla trodde var definitiva och huggna i granit.
            </seg>
            <seg n="c6679b4b">
              I brödtexten till ministerns svar kan man läsa om långsiktiga
              prioriteringar och ett närmast fossilfritt samhälle. Dessutom
              hänvisas till regeringens sammanhållna klimat- och energipolitik.
              Det är utifrån den politiken och de energiutspel som gjordes innan
              propositionen lämnades som jag ställer mina frågor.
            </seg>
            <seg n="6be17854">
              I utspelen och i propositionen kan man läsa: Naturgas kan ha
              betydelse under en omställningsperiod. Infrastruktur för naturgas
              kan utvecklas på kommersiella villkor och på ett sätt som understöder
              en successiv introduktion av biobränslen.
            </seg>
            <seg n="7609c841">
              Det är just ordet kommersiell som är nyckelordet för mig. Som
              jag tolkar det är det okej bara det är kommersiellt. Marknaden
              ska styra. Marknaden ska lösa klimatkrisen åt oss politiker på
              ett kommersiellt sätt.
            </seg>
            <seg n="1f9f0860">
              Ordet kommersiell innebär för mig en öppning för större fossilberoende
              i Sverige och riskerar att förnybar kraftvärme baserad på biobränsle
              slås ut.
            </seg>
            <seg n="23e3a672">
              Jag ställer min fråga igen: Ser inte ministern konsekvenserna
              för biokraftsutbyggnad med kommersiell utbyggnad av naturgas?
            </seg>
            <seg n="e8c02e5a">
              Vi vet ju alla att hur användningen av biogasenergi i Sverige
              utvecklas framöver beror på en mängd faktorer. Samhällets värderingar
              av miljöfrågor och hur det omsätts i politiska styrmedel påverkar
              vilken roll bioenergin kommer att spela i energisystemen.
            </seg>
            <seg n="1be3d2eb">
              Herr talman! Svensk Fjärrvärme beräknar att utan naturgasutbyggnad
              svarar biobränslen de närmaste åren för 33 terawattimmar av fjärrvärmebehovet.
              Med naturgasutbyggnad kommer det att bli endast 10 terawatttimmar.
              Förstår ministern konsekvenserna?
            </seg>
            <seg n="25a2f45c">
              Ökat beroende av naturgas innebär högre koldioxidutsläpp för
              Sverige. Om jag har förstått regeringen rätt är det ju detta som
              regeringen vill undvika eftersom man har satt upp målet att till
              år 2020 minska växthusgaserna med 40 procent.
            </seg>
            <seg n="c36400c8">
              I denna fråga tycker jag att regeringen skickar dubbla signaler.
              Känslan är att regeringen inte fullt ut tar klimathotet på allvar.
              Man vågar inte fullt ut tro på en omställning till förnybart eftersom
              det är kommersiella intressen och inte politisk vilja som ska
              styra omställningen, trots alla politiska överenskommelser som
              gjorts här i Sverige, i EU och i FN. Marknaden, den kommersiella,
              ska styra arbetet för klimatet.
            </seg>
            <seg n="0ef34227">
              Det är så jag tolkar regeringens öppning för kommersiella villkor
              för naturgasinfrastrukturen. Har jag tolkat det rätt?
            </seg>
          </u>
          <note type="speaker" n="84912312">
            Anf. 12 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-b4a44bd65321e5d0-5" n="b643fac6">
            <seg n="82787f55">
              Herr talman! Låt mig först välkomna Renée Jeryd till interpellationsdebatten.
              Det är lite stökigt i början, men man kommer i gång.
            </seg>
            <seg n="e98c30f2">
              På den sista frågan, om tolkningen, är svaret nej. Det är därför
              jag svarar som jag gör. Det finns ingen anledning att spekulera
              i någon storskalig utbyggnad av naturgas av det enkla skälet att
              vi inte tänker oss någon sådan. Om Renée hade läst vidare i propositionen
              hade hon kunnat läsa: Några planer på en utvidgad storskalig utbyggnad
              av naturgas till hushåll och företag är inte aktuella i Sverige.
            </seg>
            <seg n="2f36eb53">
              När det gäller den rysk-tyska gasledningen står det: Av den ansökan
              som lämnats in av de kommersiella aktörer som står bakom den föreslagna
              rysk-tyska gasledningen framgår att någon grenledning till Sverige
              inte är aktuell.
            </seg>
            <seg n="129607db">
              Vi har gett besked om detta. Det spelar ingen roll om Renée Jeryd
              försöker misstänkliggöra det vi säger. Vi tror inte på de fossila
              bränslena. Vi ska fasa ut dem. Har man satt ett ambitiöst mål
              på 40 procent minskade koldioxidutsläpp till år 2020 kan man inte
              börja introducera något som skulle öka utsläppen.
            </seg>
            <seg n="474b2b33">
              Jag kan upplysa Renée Jeryd om att den inställning till gasledningar
              som finns beskriven är densamma som den socialdemokratiska regeringen
              tillsammans med Centerpartiet en gång förde till torgs, nämligen
              att det inte ska vara några statliga subventioner till gasnät.
              Det är det som menas med det som står om de kommersiella villkoren.
              Jag tror att det är sunt. Staten är inte intresserad och ska inte
              vara med och bygga gasledningar.
            </seg>
            <seg n="e67e6d19">
              Vår klimat- och energipolitik är den mest ambitiösa i världen.
              Den bygger på att vi ska bygga ut det förnybara.
            </seg>
            <seg n="65df8414">
              Man ska skilja på biobränsle och biogas. Den utveckling av biogas
              som vi ser nu är otroligt positiv. Det är mycket utveckling på
              landsbygden. Vi höjer anslagen och investeringsstöden till biogasanläggningar
              för att stimulera utvecklingen av den. Den kan komma att behöva
              infrastruktur. Det måste finnas möjlighet för kunderna att tanka
              sina bilar. Vi måste fundera över hur en effektiv infrastruktur
              ser ut för biogasen så att kunderna kan tanka de här bilarna och
              törs köpa dem.
            </seg>
            <seg n="a306987a">
              Jag tror att det finns mycket positivt att göra på biogasområdet.
              Det ska vi fortsätta med. Biobränslen kommer fortsatt att spela
              en helt avgörande roll för vår energiförsörjning, men det är en
              helt annan fråga.
            </seg>
            <seg n="57019d43">
              Biogasen kommer att vara betydelsefull. Vi kommer inte att ha
              någon storskalig utbyggnad av naturgasen.
            </seg>
          </u>
          <note type="speaker" n="3bde9136">
            Anf. 13 RENÉE JERYD (s):
          </note>
          <u who="renee_jeryd_561a6b" xml:id="i-12b5ed603e4cc67c-1" n="44367ae7">
            <seg n="4f515dda">
              Herr talman! Svaret från ministern borde göra mig trygg, men
              trots den mest ambitiösa energipolitiken borde naturgasen, eller
              fossilgasen som den borde kallas, inte vara något annat än en
              parentes i svensk energipolitik. Den som tror att naturgasen kan
              vara ett alternativ när oljekällorna sinar blir besviken. Den
              fossila gasen räcker inte längre än oljan. Fossilgas orsakar samma
              klimateffekter som bensin och diesel.
            </seg>
            <seg n="5d214e0d">
              Flera offentliga utredningar har kartlagt att där naturgasledningar
              dras fram minskar marknaden för bioenergi. Den billigare fossilgasen
              konkurrerar ut den miljöanpassade men dyrare biogasen på de orter
              dit ledningarna dras.
            </seg>
            <seg n="a715ffc0">
              Vilka blir egentligen konsekvenserna av biokraftsutbyggnaden
              med en kommersiell utbyggnad av naturgasen?
            </seg>
            <seg n="b457de49">
              Den stora potentialen för biogasenergi är beroende av vilken
              efterfrågan det är på biobränslen och vad den kostar. Konsumenter
              tenderar att köpa det billigaste.
            </seg>
            <seg n="8fb206ae">
              Storskaliga investeringar kring fossilgas förhindrar utvecklingen
              av mer förnybara och icke klimatpåverkande energislag som biogas.
            </seg>
            <seg n="51e8c043">
              Det sägs ibland att naturgasledningar även kan användas för transport
              av gaser som framställs ur biomassa. Jag har fått lära mig att
              det i praktiken är ganska orealistiskt. Volymerna av rötgas och
              deponigas är för små, och den termiska gasen håller fel kvalitet.
              Naturgas kan man använda på längre sträckor och biogas på kortare
              sträckor.
            </seg>
            <seg n="214d8400">
              Vi vinner alltså egentligen ingenting på att bygga ut infrastrukturen
              för naturgas om inte infrastrukturen kan användas även för biogas.
              Vem tror vi kommer att bygga två parallella system?
            </seg>
            <seg n="e3742503">
              Jag får hoppas att det som ministern säger är sant, alltså att
              vi ska låta naturgasen bli en mycket kortvarig parentes i den
              svenska energipolitiken och att det kommersiella inte ska styra.
            </seg>
            <seg n="6449b8e2">
              Min bedömning är att om vi gör en storskalig utbyggnad av naturgasnätet
              kommer det med största sannolikhet att ta marknadsandelar från
              biobränslen. Om vi tillåter en utbyggnad av naturgas och öppnar
              upp för intressenter som exempelvis Ryssland är det inte så lyckat
              med tanke på vad man kan se ute i Europa där Ryssland är en stor
              exportör av gas.
            </seg>
            <seg n="161af5df">
              Jag har ytterligare två frågor. Kan man verkligen lita på regeringen
              när det gäller att naturgasen är en parentes i energisystemet
              som skyndsamt ska fasas ut till förmån för biobränslen? Kan man
              lita på att bedömningen av naturgasledningar kommer att ske vid
              tillståndsprövningen och att det inte kommer att ske kommersiellt?
            </seg>
          </u>
          <note type="speaker" n="df6c634e">
            Anf. 14 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-b4a44bd65321e5d0-6" n="b643fac6">
            <seg n="3d8db508">
              Herr talman! Jag ska svara på de två sista frågorna. Kan man
              lita på regeringen? Självklart kan man lita på regeringen. När
              vi har formulerat den mest ambitiösa klimat- och energipolitiken
              i hela världen har vi gjort det därför att vi vill vara i den
              positionen.
            </seg>
            <seg n="fa79a9e5">
              När det gäller tillstånd för gasledningar har vi samma position
              som den förra socialdemokratiska regeringen hade, nämligen att
              det ska vara tuffa miljövillkor och inget statligt stöd.
            </seg>
            <seg n="b4cf117b">
              Jag tycker att Renée Jeryd ska tänka på att i fråga om synen
              på en eventuell introduktion av naturgas, till skillnad från vad
              som gäller många andra energifrågor, finns det en väldigt bred
              enighet. Jag har därför lite svårt att se vem Renée Jeryd debatterar
              mot eftersom vi är helt överens om att naturgasen är ett fossilt
              bränsle. Eftersom vi har sagt att vi ska fasa ut de fossila bränslena
              har vi ingen anledning att se att naturgasen i så fall kommer
              in och ersätter något annat fossilt bränsle. Det är snarare så
              att den här regeringen förstärker insatserna när det gäller biogas.
            </seg>
            <seg n="fceafa3c">
              Jag vill återigen påpeka att det är skillnad på biobränslen och
              biogas. Biogas är det som jag hoppas att vi tankar i våra framtida
              traktorer och i våra framtida bilar. Men vi måste fundera ut hur
              vi får en bra infrastruktur, därför att de som nu producerar och
              de biogasanläggningar som växer fram måste nå fram till sina kunder
              och konsumenter. Du och jag som kanske får köpa en biogasbil måste
              också ha möjlighet att tanka. Det har varit problem till exempel
              här i Helsingforssområdet. Det har varit svårt att kunna tanka.
            </seg>
            <seg n="b0f8ef02">
              Det kommer alltså att byggas ut biogasanläggningar som kommer
              att skapa jobb på landsbygden, och vi kommer att få ett mycket
              bättre kretsloppstänkande när det gäller att ta till vara en massa
              avfall. Biogasutveckling är därför någonting väldigt positivt,
              inte minst för svensk del.
            </seg>
          </u>
          <note type="speaker" n="2223fdea">
            Anf. 15 RENÉE JERYD (s):
          </note>
          <u who="renee_jeryd_561a6b" xml:id="i-12b5ed603e4cc67c-2" n="44367ae7">
            <seg n="381db80f">
              Herr talman! I och med att jag är från Västsverige vet jag hur
              utbyggnaden av biogas kan se ut. Vi i de västra delarna av Sverige
              är väldigt lyckligt lottade just när det gäller att ha många tankställen
              just för biogas.
            </seg>
            <seg n="209ae22c">
              Det är genom att vara ledande i arbetet med att bryta olje- och
              gasberoendet som Sverige kan fungera som ett föredöme för andra.
              Vi kan skapa arbetstillfällen i Sverige genom att inte bygga in
              oss i mer olje- och gassatsningar. Genom fossilfria lösningar
              klarar vi inte bara klimatet utan även jobben, precis som ministern
              är inne på.
            </seg>
            <seg n="1864967a">
              Det handlar inte bara om biogas, utan vi kan också använda oss
              av biomassa som ett alternativ. Biomassan har vi i våra stora
              svenska skogar. Den behöver inte importeras. Vi bygger därför
              inte in oss i något importberoende.
            </seg>
            <seg n="033d93f4">
              Då kanske lösningen inte är den som regeringen skriver i energipropositionen,
              nämligen att den svenska naturgasmarknaden ska vidareutvecklas
              så att en effektiv naturgasmarknad med fungerande konkurrens kan
              uppnås.
            </seg>
            <seg n="efd58bf9">
              Jag gör inte bedömningen att det är ekonomiska och kommersiella
              styrmedel som är det mest effektiva sättet att påverka den svenska
              naturgasanvändningen för att styra utvecklingen mot en större
              andel förnybar energi och mindre utsläpp av växthusgaser. Jag
              gör bedömningen att det är ekonomiska och politiska styrmedel,
              till exempel klimatinvesteringsbidrag, Klimp, som kan styra utvecklingen
              mot en större andel förnybart och mindre utsläpp av växthusgaser.
            </seg>
            <seg n="61a0abbc">
              Herr talman! Jag har hört ministerns svar, och jag är glad över
              att hon har svarat, men jag är inte riktigt nöjd med svaren.
            </seg>
          </u>
          <note type="speaker" n="71f703cd">
            Anf. 16 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-b4a44bd65321e5d0-7" n="b643fac6">
            <seg n="55011c41">
              Herr talman! Jag tror att Renée Jeryd och jag är mer överens
              i denna fråga än i många andra frågor.
            </seg>
            <seg n="d6028673">
              Det är viktigt att sätta upp tydliga mål. Där har regeringen
              sagt att vi ska ha en fossilfri fordonsflotta till 2030. Det är
              ett mycket ambitiöst mål, och alla länder som hör det säger att
              det är mycket intressant att vi gör detta.
            </seg>
            <seg n="d4dad0b3">
              Men vi måste göra det enkelt för kunder och konsumenter att köpa
              detta. Vi måste ha en infrastruktur som fungerar. Det måste finnas
              tankställen, det måste finnas fordon och det måste finnas demonstrationsanläggningar.
              Regeringen tillför en massa resurser för att åstadkomma detta.
            </seg>
            <seg n="42f54419">
              Jag tror att vi kan vara en förebild, som Renée Jeryd säger,
              på detta område precis som på många andra områden.
            </seg>
            <seg n="b8b5e40a">
              Det finns ett annat styrmedel som är väldigt viktigt, och det
              är koldioxidskatten. Den visar sig styra mot helt rätt saker.
              Den innebär att koldioxidutsläppen beskattas, att man styr bort
              från det som vi inte vill ha, nämligen ökade koldioxidutsläpp,
              och att det nya stimuleras fram.
            </seg>
            <seg n="f1e9d334">
              Socialdemokraterna har varit lite tveksamma i sin syn på koldioxidskatten,
              vilket jag beklagar eftersom det kanske är det mest effektiva
              styrmedel som vi har.
            </seg>
            <seg n="1c89e100">
              Men jag hoppas att vi framöver kommer att se en ökad utveckling
              när det gäller just biogasen, och jag tror att det kommer att
              ske. Jag invigde en anläggning i Falkenberg nyligen, och jag vet
              att man i Västsverige är mycket duktig på detta. Men det finns
              stora svarta fläckar i Sverige. Vi kan därför göra mycket mer.
            </seg>
            <seg n="b66c7e52">
              Jag hoppas också att vi kan utveckla teknik och teknologi som
              vi kan exportera. Det är nämligen många länder som skulle behöva
              producera biogas från sitt avfall och annat som man har i ett
              samhälle.
            </seg>
            <seg n="d029fda4">
              Jag är därför mycket positiv till allt detta som sker, och jag
              tror att vi kan förenas i den synen.
            </seg>
            <seg n="04847200">
              Sedan tror jag att Renée Jeryd kan lita på regeringen i detta
              sammanhang.
            </seg>
          </u>
          <note n="f074590e">
            Överläggningen var härmed avslutad.
          </note>
          <note n="909ea7ac">
            5 § Svar på interpellation 2008/09:458 om polisresurser i år
          </note>
          <note type="speaker" n="27cce867">
            Anf. 17 Justitieminister BEATRICE ASK (m):
          </note>
          <u who="unknown" xml:id="i-3d25d186ab0533b1-0" n="d0940b5c">
            <seg n="ee0f9919">
              Herr talman! Thomas Bodström har frågat mig när jag avser att
              ta initiativ för att få polisens ekonomi i balans.
            </seg>
            <seg n="61e6c567">
              Regeringen har precis lagt fram förslag till riksdagen om att
              polisen ska tillföras ytterligare 150 miljoner kronor under 2009.
              Vad gäller polisens budgetbehov i övrigt har jag flera gånger
              tidigare besvarat frågor från Thomas Bodström. Regeringen kommer
              att återkomma till riksdagen i budgetpropositionen för 2010 och
              närmare redovisa vilka ytterligare resurstillskott och åtgärder
              som krävs för att finansiera polisens verksamhet. Den utbyggnad
              av polisens kapacitet och den verksamhetsutveckling som pågår
              sedan några år tillbaka ska fortsätta som planerat. Dessutom genomförs
              ett omfattande effektiviseringsarbete inom polisen för att säkerställa
              att de resurser som regeringen tillför polisen används på ett
              ännu mer effektivt sätt.
            </seg>
          </u>
          <note type="speaker" n="79cd4fcc">
            Anf. 18 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-d1718ad9424fe601-0" n="05247560">
            <seg n="ee93625c">
              Herr talman! Vi hörde Maud Olofsson säga att man kan lita på
              regeringen. Jag lyssnade inte på den debatten från början. Jag
              ska därför inte uttala mig om det i detta sammanhang. Men en sak
              kan jag säga: Man kan i alla fall inte lita på regeringen när
              det gäller rättsväsendet. Där är det på följande sätt.
            </seg>
            <seg n="5a95daf5">
              Före valet sade man att det minsann skulle ske en storsatsning,
              att det skulle tillföras nya medel och att det skulle bli så bra
              i kampen mot brottsligheten. Moderaterna sade 2005 att om man
              bara vann valet skulle det bli 1 miljard mer än det som Socialdemokraterna
              satsade.
            </seg>
            <seg n="692a523b">
              Då ska vi komma ihåg att vid den tiden var ekonomin i balans.
              Då var budgeten i balans. Det behövdes egentligen inte mer pengar,
              utan vi såg till att satsningen på 4 000 poliser som utbildades
              under den förra mandatperioden också finansierades. Hela poängen
              med om det blir fler poliser är att man också finansierar det.
              Annars kan man säga att vi ska ha 100 000 poliser, 500 000 poliser
              eller 70 000 poliser. Det spelar ingen roll. Poängen är att om
              man ska öka antalet poliser ska man också finansiera det. Men
              så är det inte.
            </seg>
            <seg n="42435017">
              En budget i balans har vänts nedåt. Det är inte, i varje fall
              inte enbart, finanskrisens fel, utan det här moraset inom rättsväsendet
              startade långt innan. Redan förra året såg vi att rättegångar
              ställdes in, att vittnen fick vänta, att målsägande som hade råkat
              ut för brott inte i tid fick den rättegång som de hade blivit
              lovade samt att människor som var misstänkta för brott fick vänta
              ytterligare, med försämrad rättssäkerhet som konsekvens. Det blev
              följden av den moderata satsningen på polisen och rättsväsendet.
            </seg>
            <seg n="af500d47">
              Det är riktigt att jag flera gånger har frågat om detta, men
              frågan är så viktig för våra medborgare. Vi har ju sett hur det
              här faller månad för månad och vecka för vecka. Det är till och
              med så, Beatrice Ask, att varje morgon du vaknar har underskottet
              ökat med ytterligare ett par miljoner. Det är naturligtvis inget
              bra facit för dig i ditt arbete med att bekämpa brottsligheten.
              Man kan bolla med miljoner, miljarder och sådant. Egentligen säger
              det ingenting, utan det är konsekvensen som är det allvarliga.
            </seg>
            <seg n="e8dc0e4b">
              Det som sker nu under år 2009 är att de civilanställda blir färre.
              Vi har hört om exempel som man om det inte vore så allvarligt
              skulle skratta åt, nämligen att det inte finns utrustning till
              polisen i Mellansverige. Från ett län där har det rapporterats
              att yngre poliser som kommer in får ta äldre polisers utrustning.
              Det trodde man ju inte var möjligt.
            </seg>
            <seg n="2afa1c18">
              Anledningen till att jag flera gånger har frågat om detta är
              att vi ändå trott att det kanske skulle komma lite pengar. För
              dem som inte känner till det kan jag säga att underskottet är
              1 miljard . Aldrig någonsin har underskottet sammanlagt i rättsväsendet
              varit uppe i de siffror vi nu ser. I det läget kommer det, säger
              Beatrice Ask, 150 miljoner, samtidigt som det alltså är ett underskott
              på 1 miljard! Därför vill jag förstås ställa frågan: Hur ska polisen
              nu göra?
            </seg>
            <seg n="8f461e14">
              Vanmakten är stor. Besvikelsen är också stor, och desperationen
              växer. Det är till och med så att man anklagar regeringen rätt
              eller fel kan inte jag avgöra för uteblivna löften när brott begås
              uppe i norra Sverige. Det är en oerhört allvarlig anklagelse som
              nu riktas mot regeringen och Beatrice Ask för att ha orsakat den
              här situationen. De vill gärna ha ett svar. Det hjälper jag gärna
              till med genom den här interpellationsdebatten.
            </seg>
            <seg n="88b61ee0">
              Vad ska man alltså göra för att kunna klara sin verksamhet nu
              när underskottet vuxit så mycket att man på möten diskuterar pengar
              i stället för att diskutera hur brott ska klaras upp?
            </seg>
          </u>
          <note type="speaker" n="e2d58bdf">
            Anf. 19 HENRIK VON SYDOW (m):
          </note>
          <u who="henrik_von_sydow_6987a0" xml:id="i-de21db65a9102c9b-0" n="5caa60b0">
            <seg n="ce5e2fc2">
              Herr talman! Den här diskussionen har förts vid ett flertal tillfällen
              här. Jag tycker att justitieministern är tydlig nu. Det har hon
              också tidigare varit. Företrädare för polisen har uppvaktat riksdagens
              justitieutskott och fört den här diskussionen. Också de har varit
              mycket tydliga om att det finns en kontroll över polisens ekonomi.
            </seg>
            <seg n="33c452f6">
              Vi har också noterat, vilket jag tror uppmärksammats i debatten
              här, att polisen ute i landet nu faktiskt vänder sig mot de svartmålningar
              av verksamheten som här och där förekommer.
            </seg>
            <seg n="6cc6bb3d">
              Med detta sagt ska man också vara tydlig om att det finns stora
              utmaningar för den svenska polisen utmaningar som handlar om att
              den organiserade gränsöverskridande brottsligheten nu växer i
              omfattning. Vi ser också att ungdomar i särskilt utsatta områden
              söker sig till gängbildning och ungdomskriminalitet. Dessutom
              ser vi ett alltför omfattande kvinnovåld. Det här är de utmaningar
              som polisen står inför.
            </seg>
            <seg n="c0c1ee40">
              Förutsättningarna för att möta de här hoten är i flera avseenden
              nu bättre än någonsin tidigare. Vi går ju från 17 000 poliser
              till 20 000 poliser under denna mandatperiod.
            </seg>
            <seg n="0d5b4fd0">
              Jag tycker att det är just detta som den rättspolitiska debatten
              i större utsträckning borde handla om. Det kommer alltså fler
              och fler poliser. Förutsättningarna är nu bättre och anslagen
              högre än någonsin tidigare. Då kan också vi från politiskt håll
              ställa högre krav på en högre grad av effektivitet i polisens
              verksamhet.
            </seg>
            <seg n="e5577b4a">
              Vi har sett att polisen tidigare har rapporterat om att våldsbrotten
              utomhus nu minskar. Utvecklingen beträffande den brottsbanan är
              bruten. Det planar ut, eller minskar i alla fall, i det avseendet.
              Möjligen är det ett första tecken på att fler poliser nu börjar
              ge resultat och möjligen även ett första tecken på att det som
              var en nationell satsning mot just den här brottsligheten också
              ger resultat.
            </seg>
            <seg n="5d44d0e4">
              Följer man polisens arbete ser man att polisen nu aviserar en
              ny nationell satsning, denna gång riktad mot just ungdomsbrottslighet
              och då just i de utsatta områden där vi ser tendenser till gängbildningar
              och till en ökad organiserad brottslighet alldeles uppenbart bland
              unga människor.
            </seg>
            <seg n="ec4004c6">
              Fokus här kommer att vara på att fler förundersökningar ska inledas,
              och samtliga ska bli slutförda fortare.
            </seg>
            <seg n="10183421">
              Det är ett otroligt viktigt arbete som vi nu har ett utrymme
              för, som det nu finns förutsättningar för. Det vore förstås intressant
              att höra justitieministerns kommentarer till detta. Utgångspunkten
              måste ju vara att vi med fler poliser kan ställa högre krav på
              effekten av deras arbete.
            </seg>
            <seg n="2e24a547">
              När vi pratar om ungdomsbrott är det det vet vi många faktorer
              som spelar roll: att det finns en bra skola, att det finns en
              framtidstro och att det finns jobb. Men det är klart att polisen
              är en nyckel när det gäller att komma åt unga människor i utsatta
              stadsdelar som behöver en positiv kontakt med samhället. Att det
              nu är fler poliser och fler som känner i varje fall känner igen
              en polis i de utsatta stadsdelarna kan, tror jag, spela en ohyggligt
              positiv roll när det gäller att bekämpa just ungdomsbrottsligheten.
            </seg>
            <seg n="fc0dfb34">
              Justitieministern får gärna kommentera den senaste nationella
              satsningen mot ungdomsbrottsligheten.
            </seg>
          </u>
          <note type="speaker" n="fa008dac">
            Anf. 20 Justitieminister BEATRICE ASK (m):
          </note>
          <u who="unknown" xml:id="i-3d25d186ab0533b1-1" n="d0940b5c">
            <seg n="d686149d">
              Herr talman! Thomas Bodström använder siffror på ett väldigt
              oseriöst sätt. Nu påstås det att vi i år har det största underskottet
              någonsin. Det är inte sant. Vi har nu bara prognoser; utfallet
              har vi ännu inte sett.
            </seg>
            <seg n="d0d15cb8">
              Vidare kan jag konstatera att polisens anslagsförbrukning 2009
              för närvarande beräknas innebära en förbrukning på 4,5 procent
              över anslagsnivån. År 2000, Thomas Bodströms första år som justitieminister,
              låg polisens förbrukning på 4,45 procent över anslaget året innan,
              så här är det egentligen inte fråga om några märkligheter.
            </seg>
            <seg n="58c1c174">
              Vi har aldrig gjort någon hemlighet av att polisen i år använder
              en del av det utrymme som man kan få via anslagskrediten och av
              att det måste fyllas ut. Jag har redovisat i mitt svar här, och
              har också tidigare kommenterat det, att det kommer att ske i samband
              med budgeten för år 2010.
            </seg>
            <seg n="44f886ab">
              Thomas Bodström använder också tekniken att prata om hur många
              miljarder som har gått till rättsväsendet och gör sig lustig över
              de 150 miljonerna till polisen. Man kan leka med siffror och storheter,
              men om man jämför olika delar kan det bli hur konstigt som helst.
              De 150 miljonerna till polisen är välkomna och kommer att kunna
              användas på ett bra sätt. Det är inga konstigheter med det.
            </seg>
            <seg n="5767faa8">
              Inte heller är det korrekt att vi nu har färre civilanställda;
              det beror på vad man jämför med. Under de senaste åren har antalet
              civilanställda inom polisen ökat. Den nedgång som man kan se under
              innevarande år och som möjligen kan prognostiseras framöver beror
              inte på en minskad andel av budgetskäl utan på att det ändras
              i verksamheten. Det tror jag att inte ens Socialdemokraterna har
              någonting emot.
            </seg>
            <seg n="ff789396">
              Man kan fundera över hur viktigt det är med effektivitetskrav
              och med den genomlysning som regeringen har satt i gång och med
              kraft genomför under detta år. Jag tror att det är viktigt. Jag
              tycker också att vi ser resultat av vårt effektivitetsarbete.
              Jag har noterat att Domstolsverket i sin årsredovisning för förra
              året skriver: Under året som har gått har domstolarnas satsningar
              och insatser mot överbalanserna till slut gett ordentligt resultat
              trots en kraftig motvind i form av snabbt ökande måltillströmning.
            </seg>
            <seg n="f93ecc17">
              Av redovisningen framgår också att samtliga domstolsslag har
              förbättrat omloppstiderna under år 2008. Trots att vi har en kraftig
              tillväxt av antalet ärenden börjar vi alltså få upp farten, bland
              annat tack vare aktiva poliser och att poliserna blir fler. Det
              ger resultat. Naturligtvis kommer det att vara ansträngande för
              hela rättsväsendet, men det hela är ändå någonting som är oerhört
              positivt och en del av det syfte som vi har med den satsning som
              vi har varit så tydliga om.
            </seg>
            <seg n="6c8921e4">
              Sedan har vi de allvarliga problemen som rör ungdomskriminalitet
              och hur ungdomar dras in i olika sammanhang.
            </seg>
            <seg n="2ab75224">
              Jag vill gärna säga att den kraftiga ökning av antalet poliser
              som alliansregeringen har satt som en punkt på agendan under den
              här mandatperioden och som vi kommer att genomföra är betydelsefull.
              Ska man arbeta långsiktigt för att förebygga och ingripa mot ungdomar
              som begår brott måste det finnas poliser närvarande.
            </seg>
            <seg n="8c41c6f4">
              Mot bakgrund av det moras som Thomas Bodström pekar på och som
              hans partikamrater älskar att tala om konstaterar jag att polisstyrelsen
              i Helsingfors i dag tänker besluta om att öppna tio nya poliskontor
              utöver dem man redan har öppnat. Det säger någonting om verkligheten
              kontra den svartmålning som Thomas Bodström ägnar sig åt.
            </seg>
          </u>
          <note type="speaker" n="31572f35">
            Anf. 21 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-d1718ad9424fe601-1" n="05247560">
            <seg n="259a7609">
              Herr talman! Jag blir ofta beskylld av Beatrice Ask för att göra
              svartmålningar. Hon säger att det är mitt fel att det skapas oro.
            </seg>
            <seg n="c3364485">
              Jag blev anklagad för det 2007 också, när jag sade att det var
              kris i polisens organisation. Det är en totalt öppen konflikt
              mellan länspolismästare och rikspolischef, sade jag 2007. Jag
              stod i den här talarstolen och sade: Nu får du ta tag i det här,
              Beatrice Ask, annars kommer det här att sluta i kaos! Nej, nej,
              nej, det är fel, sade Beatrice Ask, det är inte alls någon oro
              eller oordning här.
            </seg>
            <seg n="4d27465a">
              Ett par dagar senare avgick rikspolischefen. Så var det med den
              svartmålningen!
            </seg>
            <seg n="3ed270a8">
              År 2008 sade jag, före finanskrisen: Om inte saker och ting görs
              nu kommer det att sluta i ekonomisk kris! Nu har vi den.
            </seg>
            <seg n="a3a8f39c">
              Jag hoppas och tror att alla de som jobbar i polisstyrelser runt
              om i landet får höra dig säga att man skär ned på antalet civilanställda
              för verksamhetens skull. Det är inte sant, Beatrice Ask. Det är
              av ekonomiska skäl. Du kommer att få problem om du säger det gentemot
              polisstyrelserna. Det går inte att säga det här och hoppas att
              man slipper träffa dem. Mitt råd till dig är: Säg inte det, för
              det är helt enkelt inte sant. Man gör det av ekonomiska skäl.
            </seg>
            <seg n="aa275051">
              Beatrice Ask säger att det fanns ett underskott när jag började
              som justitieminister 2000. Det skulle man då kunna jämföra med
              dagens situation. Det blir lite larvigt om vi ska stå och jämföra
              varandra. Det blir navelskåderi. Men om du nu ändå tar upp den
              tråden kan jag svara att det är riktigt att jag övertog polisen
              med ett underskott. Då var det Socialdemokraterna och Moderaterna
              tillsammans som hade gjort besparingar, så där kan vi inte skylla
              på varandra.
            </seg>
            <seg n="ec2ecd1f">
              Skillnaden är att jag övertog ett stort underskott och lämnade
              över ett överskott i polisens ekonomi till dig 2006. Vad händer?
              Jo, det här överskottet har redan nu övergått till ett underskott.
              Som det ser ut framöver kommer underskottet bara att växa. Det
              är sanningen. Jag övertog ett underskott och lämnade över ett
              överskott. Du övertog ett överskott och lämnar ifrån dig ett underskott
              så småningom. Men, som sagt, vi ska inte stå och jämföra varandra.
              Det tror jag att det finns minimalt intresse hos medborgarna att
              lyssna till.
            </seg>
            <seg n="fa4c35ec">
              Det intressanta är att man kommer tillbaka till frågan om fler
              poliser. Visst har det blivit fler poliser. Det var 16 000 när
              jag började. Sedan var det knappt 18 000 17 600 om vi nu ska hålla
              på och räkna. Man är nu på väg mot 20 000. Vi tycker att det är
              jättebra att det blir 20 000 poliser, men bara om det är finansierat.
              Annars är det fullständigt meningslöst, för då kommer det bara
              att dras ned framöver.
            </seg>
            <seg n="7e260988">
              Dessutom: Om annan verksamhet blir lidande, så att utredningarna
              blir liggande, som de blir nu runt om i Sverige, är det ingen
              mening med att vi har poliser. Om poliser ska göra arrestvakternas
              jobb, vilket också sker runt om i Sverige nu, är det ingen mening
              med att det blir fler poliser. Det var väl inte därför vi skulle
              utbilda poliser, för att de skulle göra skrivbordsarbete eller
              stå som arrestvakter? Det var väl inte det vi skulle ha fler poliser
              till? Hela tanken var att poliser skulle göra polisers arbete.
            </seg>
            <seg n="040bf79d">
              Det går inte att bara säga att vi håller på med effektiviseringar
              och sådant. Säg i stället: Det här ska vi göra för att kunna använda
              pengarna bättre! Sanningen är att det egentligen inte i första
              hand är ett ekonomiskt problem, trots underskotten. Det är passiviteten
              när det gäller att göra saker och ting som är det stora problemet.
            </seg>
            <seg n="d41b4998">
              Vi har en stor majoritet här inne i riksdagen för att man ska
              gå från 21 myndigheter till 1 myndighet inom polisen. Med det
              läge som vi ser nu, om vi ser hur lite pengar du fick på ditt
              område i den senaste budgeten, är det inte dags att tänka om,
              så att vi går från 21 myndigheter till 1 myndighet? Då kan vi
              spara massor av pengar och dessutom komma överens i en fråga där
              jag tror att vi tycker lika.
            </seg>
          </u>
          <note type="speaker" n="92663407">
            Anf. 22 HENRIK VON SYDOW (m):
          </note>
          <u who="henrik_von_sydow_6987a0" xml:id="i-de21db65a9102c9b-1" n="5caa60b0">
            <seg n="c7cf7a80">
              Herr talman! Det är bra att Thomas Bodström ser och synliggör
              de nya poliser som kommer på bred front under det här året. Det
              tillhör inte vanligheterna att Socialdemokraterna säger detta
              och också säger att det är bra. Det har snarare verkat som någon
              form av idé från socialdemokratiskt håll att ifrågasätta polissatsningen,
              att döma av vad som står i landsortspressen i Sverige. Det i sin
              tur, på tal om svartmålning, leder till att polisledningar får
              svara på verklighetsbilder från socialdemokratiskt håll som inte
              stämmer.
            </seg>
            <seg n="6b22c5c1">
              Polismästare Håkan Sandahl från Skaraborg skriver i Skaraborgs
              Allehanda i mars i ett svar på en artikel från socialdemokratiska
              riksdagsledamöter: Artikelförfattarna skriver att de känner Skaraborg
              och att de vet att det inte tillkommit några fler poliser där.
              Detta uttalande förvånar mig som chef för polisen i Skaraborg.
              Sedan jag tillträdde för snart två år sedan har det skett en kontinuerlig
              ökning av antalet poliser. Då var vi 300 poliser. I skrivande
              stund är vi 327.
            </seg>
            <seg n="ef02b195">
              Det är fler i dag, vill jag påstå, eftersom det är just det här
              året som vi verkligen kan se att detta kommer. Det är välkommet
              om vi alla, också från oppositionens sida, börjar synliggöra poliserna,
              för det ger utrymme och möjlighet att från politiskt håll ställa
              högre krav.
            </seg>
            <seg n="fae40f1d">
              Vi pratade om ungdomsbrottsligheten tidigare. Det är samma sak
              med kvinnovåldet. Det handlar om att inte bara öka antalet poliser
              utan också öka kunskapen hos poliserna och i hela rättsväsendet
              om hur man minskar kvinnobrott och om hur man har ett bra bemötande
              mot dem som har fallit offer för kvinnovåld. Detta är förstås
              också en otroligt viktig uppgift. Om justitieministern hinner
              får hon gärna kommentera också det arbetet hos polisen.
            </seg>
          </u>
          <note type="speaker" n="c51bb49a">
            Anf. 23 Justitieminister BEATRICE ASK (m):
          </note>
          <u who="unknown" xml:id="i-3d25d186ab0533b1-2" n="d0940b5c">
            <seg n="8c1fe1ce">
              Herr talman! Jag tänkte hålla mig till det som interpellationen
              handlar om, polisens ekonomi. Det finns en tendens till att så
              fort vi börjar prata om det och jag börjar svara vill Thomas Bodström
              helt plötsligt prata om något annat.
            </seg>
            <seg n="dd5ea1dc">
              Jag är förvånad över att Thomas Bodström utgår från att Rikspolisstyrelsens
              och polismyndigheternas redovisningar är falska. Jag skulle alltså
              ha fel underlag. Det var ungefär vad som sades. När de säger att
              de inte drar ned på vissa typer av tjänster och genomför förändringar
              på grund av ekonomiska problem utan av andra skäl skulle jag alltså
              inte tro dem. Jag tror att det är helt fel utgångsläge för en
              minister. Jag måste ändå kunna lita på en myndighet, och det gör
              jag.
            </seg>
            <seg n="0b590164">
              Det är inte heller så att myndigheterna inte redovisar de förändringar
              och neddragningar som man behöver göra. Det blir mindre utbildning.
              Det blir självklart en del saker man inte kan göra. Men man får
              inte göra som Thomas Bodström gör och utgå från att allting bara
              är elände. Det är klart att en del av de nytillkommande poliserna
              på några håll det är verkligen inte över hela landet får vara
              arrestvakter. Det är inte dåligt. Det är till och med bra ibland
              att ha erfarenheten av att möta människor i den situationen och
              ta del av det polisiära ansvar som det innebär. Det behöver inte
              vara dåligt.
            </seg>
            <seg n="72d00c7a">
              Skrivbordsarbete? Ja, det är mycket skrivbordsarbete oavsett
              om vi har civilanställd personal eller poliser inom myndigheterna.
              Men skälet, vad är det? Fundera lite över det! Jo, anledningen
              är att den administrativa hanteringen och informationstekniken
              har lyst med sin frånvaro.
            </seg>
            <seg n="04d60bd2">
              Det är möjligt att Thomas Bodström lyckades lämna över en budget
              i balans. Men det var bland annat på grund av att man inte hade
              hanterat ett antal stora problem. Vi hade väldigt många nedläggningar
              av polisstationer. Vi hade kommuner, hela städer, utan närvarande
              polis. Och vi har fortfarande en informationsstruktur och teknik
              inom polisen som ingen annan verksamhet i Sverige skulle vilja
              ha.
            </seg>
            <seg n="18ebc759">
              Det är brokigt och dåligt skött. Det är fortfarande så att när
              poliserna griper någon ute på stan får de ägna timmar åt att åka
              tillbaka så att någon får knattra maskin eller i bästa fall skriva
              in på en dator. Moderniseringen och reformeringen av informationsarbetet
              och det administrativa arbetet som behövs i moderna myndigheter
              hade ni inte haft tid att ägna er åt. Vi har tagit tag i frågan
              och lyft in det hela i ett ganska omfattande projekt som en liten
              del av det effektiviseringsarbete som pågår.
            </seg>
            <seg n="ec64c590">
              Det är skräp att man behöver ägna så mycket tid, energi och resurser
              åt att bara skriva in saker eller ta tid med att i onödan vara
              någon annanstans än där människor behöver polisen. Det krävs en
              modernisering. Det är fullkomligt obegripligt för de flesta att
              poliser fortfarande inte har en dator med sig ute i bilen eller
              var de nu är så att de snabbt kan skriva in det mest väsentliga.
              Det är rätt uråldrigt. Vi är tvingade att ta tag i detta, och
              på sikt ger det en effektivisering. Det finns mycket som pågår
              som är viktigt och som leder framåt.
            </seg>
            <seg n="9e8fa0e2">
              Nu öppnar vi också verksamheter. Vi har fler människor ute nära
              medborgarna. Det märks på många håll. Det finns några kommuner
              som är oerhört glada för den kraftfulla satsning som vi gör mot
              organiserad brottslighet samtidigt som vi öppnar poliskontor och
              får polisiär närvaro. Jag kan ta Svenljunga som ett exempel på
              där situationen i dag är betydligt bättre än vad den var när Thomas
              Bodström styrde detta.
            </seg>
          </u>
          <note type="speaker" n="d69eba9e">
            Anf. 24 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-d1718ad9424fe601-2" n="05247560">
            <seg n="afe8271c">
              Herr talman! Är det inte fantastsikt, kära åhörare! Vi har en
              justitieminister som varit minister i tre år. Vad gör hon så fort
              hon blir pressad? Jo, hon talar om vad Socialdemokraterna gjorde
              förra mandatperioden. Ni kanske inte har varit här tidigare, men
              jag kan lova att det är så i varenda debatt. Du är född oppositionspolitiker,
              Beatrice Ask. Du talar bara om vad motsidan ska göra, till och
              med när du själv har ansvaret. Jag tror att det är ett stort misstag.
            </seg>
            <seg n="4cd4f3bc">
              Visst kan vi ha en historisk diskussion om vad som är gjort och
              borde ha gjorts bättre. Var det någonting som vi satsade på var
              det just den tekniska utvecklingen. Men det är inte det intressanta.
              Jag skulle aldrig någonsin drömma om att säga att allt vi gjorde
              var rätt. Det kunde naturligtvis ha gått ännu bättre. Men det
              vi gjorde var att se till att de satsningar som gjordes finansierades.
            </seg>
            <seg n="a7e4baaa">
              Nu är det 2009 och drygt ett år kvar till valet, och du talar
              fortfarande om vad som hände under förra mandatperioden. Det är
              väl mycket viktigare att tala om vad som sker i dag och vad som
              kanske ska ske under nästa mandatperiod. Annars tror jag att vi
              kommer att få ännu färre åhörare i riksdagen.
            </seg>
            <seg n="88d9b989">
              Du säger att det inte är ekonomin som är skälet till att antalet
              civilanställda minskar och att vi måste kunna lita på polisens
              rapporter. Nämn ett enda län i Sverige som nu inte sparar genom
              minskning av antalet civilanställda. Nämn ett enda av de 25 länen,
              och vi ska skriva till det tillsammans och fråga om det är sant
              eller inte.
            </seg>
            <seg n="10b5c24f">
              Runt om i hela landet sparar man nu, och vanliga poliser får
              göra civilanställdas jobb. Om du inte kan nämna något kan du gå
              tillbaka och läsa konsekvensbeskrivningarna från de olika länen
              om vad de får göra om man inte får pengar. Det fick man inte,
              och det är verkligheten.
            </seg>
            <seg n="05b8bb3d">
              Slutligen säger du att jag tar upp andra saker än ekonomin. Det
              är poängen. Det är saker och ting man måste göra. Det är effektivisering
              man måste göra, och det är därför som jag här kom med förslag
              om att göra 21 myndigheter till 1. Om du inte kopplar ihop ekonomin
              och hur man kan effektivisera kommer underskottet bara att växa
              och växa.
            </seg>
          </u>
          <note type="speaker" n="e2b7228c">
            Anf. 25 Justitieminister BEATRICE ASK (m):
          </note>
          <u who="unknown" xml:id="i-3d25d186ab0533b1-3" n="d0940b5c">
            <seg n="179a96c3">
              Herr talman! Jag beskriver vad vi gör. Vi ökar antalet poliser,
              och vi vill ha fler poliser i yttre tjänst. Vi fullföljer det
              också i budgethänseende.
            </seg>
            <seg n="803dd2e2">
              Jag har i mitt svar beskrivit att vi under detta år använder
              anslagskrediten samtidigt som vi gör en ordentlig effektivitetsanalys
              av polisens verksamhet. Det gör vi för att få fram de bättre modeller
              och strukturer som kan behövas för att pengar ska användas till
              rätt saker.
            </seg>
            <seg n="a6b1fd9d">
              Det är ingen hemlighet att alliansregeringen har tillfört polisen
              en ansenlig och varaktig ökning av budgeten på över 1 miljard
              under de två första åren. Det är naturligtvis en kraftig ökning.
            </seg>
            <seg n="cad35489">
              Vi kommer att återkomma till den finansiering som behövs för
              att klara uppgifterna när vi har gjort genomlysningen totalt.
              Det är precis det som jag har beskrivit.
            </seg>
            <seg n="162dbedb">
              Jag nämner några relevanta jämförelser, eftersom Thomas Bodström
              tycks ha glömt allting som har gällt tidigare. Han tycks inte
              heller komma ihåg hur budgetarbetet går till i Regeringskansliet
              och riksdagen. Vi har en ordning där budgeten läggs fram och antas
              på hösten. Det är precis så vi kommer att göra nu.
            </seg>
            <seg n="44500209">
              Jag kan givetvis inte svara för vad som händer däremellan i den
              meningen att de förhandlingar, det underlag och den bearbetning
              av prognoser som görs är en del av den diskussion som vi måste
              ha med Finansdepartementet och andra för att så småningom landa
              i ett förslag som är bra. Vi återkommer till riksdagen med det,
              och vi kommer att redovisa skälen för förslagen.
            </seg>
            <seg n="420c996e">
              Enligt polisens prognoser görs det neddragningar av civil personal.
              Det är helt korrekt i förhållande till hur det har varit till
              exempel förra året. Men ändå är det så att man år 2009 och 2010
              räknar med att ha fler civilanställda inom polismyndigheterna
              än vad vi hade vid ingången av mandatperioden.
            </seg>
            <seg n="7b79c763">
              Att man växlar kategorier anställda över tid är inte särskilt
              ovanligt och inte heller särskilt bekymmersamt. Jag vore glad
              om det vore så att vi hade obegränsade resurser, men det har aldrig
              någon verksamhet.
            </seg>
            <seg n="6bc7ffba">
              Sedan återkommer Thomas Bodström till organisationsfrågor. Det
              löser saker när det gäller ekonomin men först på väldigt lång
              sikt. Moderaternas inställning i organisationsfrågan är väl känd.
              Jag har svarat på den frågan i andra sammanhang.
            </seg>
          </u>
          <note n="f074590e">
            Överläggningen var härmed avslutad.
          </note>
          <note n="37b84f26">
            6 § Svar på interpellation 2008/09:459 om Ekobrottsmyndigheten
          </note>
          <note type="speaker" n="5f31c15c">
            Anf. 26 Justitieminister BEATRICE ASK (m):
          </note>
          <u who="unknown" xml:id="i-3d25d186ab0533b1-4" n="d0940b5c">
            <seg n="733dd9b2">
              Herr talman! Thomas Bodström har frågat mig vilka åtgärder jag
              avser att vidta för att Ekobrottsmyndigheten ska ha tillräckliga
              resurser för att kunna arbeta effektivt.
            </seg>
            <seg n="652518ed">
              Kampen mot ekonomisk brottslighet är en viktig fråga för regeringen.
            </seg>
            <seg n="1e0d0217">
              Inom rättsväsendet har Ekobrottsmyndigheten en central roll i
              arbetet med att bekämpa ekobrott. För 2009 har myndigheten tillförts
              20 miljoner kronor, och hösten 2008 infördes en ny organisation
              som ger möjlighet att ytterligare utveckla och effektivisera bekämpningen
              av ekobrott.
            </seg>
            <seg n="3388f117">
              Under 2008 har Ekobrottsmyndigheten förbättrat sina verksamhetsresultat
              på flera områden i jämförelse med föregående år. Antalet lagförda
              ärenden ökade, och den totala ärendebalansen minskade. Dessutom
              förkortades genomströmningstiden för ärendena med 32 procent till
              sex månader.
            </seg>
            <seg n="1dcb1837">
              En stor del av myndighetens resurser användes för utredning och
              lagföring. Myndigheten arbetar också aktivt med metodutveckling
              för att frigöra resurser för utredning av de mer komplicerade
              och allvarliga ekonomiska brotten.
            </seg>
            <seg n="ef094283">
              En viktig förutsättning för att ekobrottsbekämpningen ska vara
              framgångsrik är att myndigheterna samverkar med varandra, med
              näringslivet och berörda organisationer.
            </seg>
            <seg n="4b375a1e">
              Tillsammans bedriver myndigheterna ett aktivt arbete för att
              bekämpa ekobrott. Regeringen anser att samarbetet är mycket positivt
              eftersom det medför att flera ekobrott kan förebyggas, upptäckas
              och lagföras. Samverkan mellan myndigheterna ökar även möjligheterna
              att spåra, säkra och återföra utbyte av brott.
            </seg>
            <seg n="1506e5e9">
              Den ekonomiska brottsligheten ska bekämpas med kraft, och regeringen
              följer självfallet noga utvecklingen på området.
            </seg>
          </u>
          <note type="speaker" n="550d369f">
            Anf. 27 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-d1718ad9424fe601-3" n="05247560">
            <seg n="f59665b6">
              Herr talman! Tack för svaret! Ekobrottsmyndigheten är liksom
              alla andra myndigheter i kris på det sättet att den inte kan göra
              sitt arbete ordentligt. Nu råkar det vara så att jag arbetar som
              advokat också. Det är väldigt intressant att höra din beskrivning
              av hur det ser ut, Beatrice Ask. Jag arbetar själv praktiskt ute
              på fältet och får höra från poliser och åklagare. Jag kan säga,
              för att uttrycka mig milt, att det du säger inte stämmer med vad
              polis och åklagare säger.
            </seg>
            <seg n="9d1d5b12">
              Jag tror att du skulle tjäna på att inte bara besöka myndigheten
              med det slags besök där man dricker kaffe och äter rulltårta.
              Du borde verkligen sätta dig in i: Hur går det till i ärendet?
              Hur kommer det sig att man säger: Vi kan inte utreda det här,
              för vi har inte folk och har fått minska antalet anställda? Det
              är så verkligheten ser ut.
            </seg>
            <seg n="52efcd65">
              Jag vill ändå försöka att vara positiv här och komma med konkreta
              förslag. Därför ska jag ge ett konkret förslag som jag undrar
              om du tycker är bra. En sak som kan minska arbetet för Ekobrottsmyndigheten
              och åklagarna över huvud taget, och det kommer vi in på strax,
              är om man skulle begränsa överklaganderätten för åklagarna, det
              vill säga införa prövningstillstånd på åklagarnas sida och inte
              bara för de tilltalade när det gäller de mindre brotten.
            </seg>
            <seg n="daefc381">
              Då skulle man naturligtvis spara många resurser, och man skulle
              kunna koncentrera sig på de mest allvarliga brotten. Det skulle
              också vara en rättviseprincip. Vi tog det första steget. Nu har
              ni chans att ta det andra steget. På så sätt skulle man alltså
              spara resurser samtidigt som det skulle bli mer rättvist. Detta
              är ett förslag.
            </seg>
            <seg n="c0d42464">
              Ett annat förslag är att man ser till att samarbetet mellan polis
              och åklagare blir bättre. Jag tycker att det vore intressant att
              höra om det finns ytterligare konkreta förslag, inte bara svepande
              formuleringar om att vi ska samverka mer och effektivisera. Både
              du och jag och alla andra ministrar har sagt så i alla tider,
              och jag tror att alla har gjort förbättringar. Men det är inte
              det som är poängen, utan man behöver konkreta och tydliga förslag
              på lagändringar eller på myndighetsstyrning som gör att vi kan
              använda pengarna bättre.
            </seg>
            <seg n="39117184">
              Nu har jag kommit med ett förslag, och det vore intressant att
              höra om också du kan komma med något förslag som i framtiden gör
              att man inte behöver se den konsekvens man ser nu, nämligen att
              utredningarna blir liggande.
            </seg>
          </u>
          <note type="speaker" n="c130b82e">
            Anf. 28 Justitieminister BEATRICE ASK (m):
          </note>
          <u who="unknown" xml:id="i-3d25d186ab0533b1-5" n="d0940b5c">
            <seg n="0b87f3c0">
              Herr talman! För det första är det alldeles uppenbart att den
              ekonomiska lågkonjunkturen och den internationella finanskrisen
              innebär ökade risker för olika typer av ekobrott, också väldigt
              komplicerade sådana.
            </seg>
            <seg n="0eb8dbc3">
              Det gör att vi måste ha speciellt fokus på Ekobrottsmyndigheten.
              I samband med att jag och regeringen beslutade att vi inte skulle
              lägga ned Ekobrottsmyndigheten vilket utreddes på uppdrag av den
              förra regeringen var vi tydliga med att Ekobrottsmyndigheten skulle
              vara en specialistmyndighet som framför allt skulle kunna koncentrera
              sig på de allvarligaste brotten.
            </seg>
            <seg n="82830f47">
              Det där är ett utvecklingsarbete som kommer att ta tid och där
              det finns en rad åtgärder man kan vidta. Det är inte helt enkelt
              i alla frågor, men den allmänna inriktningen är vi helt överens
              om. Den måste naturligtvis fortsätta.
            </seg>
            <seg n="b9b1f002">
              Det är också viktigt att myndigheten blir bättre och bättre på
              att utveckla förmågan att både utreda och lagföra olika typer
              av brott. Det har gjorts förändringar inom Ekobrottsmyndigheten
              som jag tror är bra i det avseendet. I dag har man knutit till
              sig finansiella experter och annat, vilket är alldeles nödvändigt
              för att få rätt underlag i olika frågor.
            </seg>
            <seg n="7ac7445c">
              Jag tror också att man i samarbete med andra brottsbekämpande
              myndigheter inom ramen för den nationella underrättelsetjänsten
              vid rikskrim och de regionala underrättelsecentrumen i storstäderna
              kan använda sin kompetens mer. Men man får också till sig kunskaper
              som gör att verksamheten blir effektivare. Just nu pågår arbetet
              med att bygga upp motsvarande underrättelsecentrum på ytterligare
              fem platser i landet, vilket jag tror är betydelsefullt.
            </seg>
            <seg n="aea5a05b">
              Ekobrottsmyndigheten har lagt ned ett ansenligt arbete på att
              bli duktigare på att aktivt försöka ta tillbaka vinster av grov
              organiserad brottslighet, vilket är betydelsefullt för det arbete
              vi bedriver mot denna brottslighet.
            </seg>
            <seg n="1a9dcabf">
              Som framgick av mitt svar har myndigheten under hösten 2008 och
              därefter genomgått en intern omorganisation för att förbättra
              och effektivisera verksamheten. Jag tror att det fortfarande finns
              en del som återstår att göra. Man har infört en del processer
              för att hantera mindre komplicerade ärenden, mängdärenden, för
              att på det sättet få över mer av kraften till de svårare ärenden
              som Thomas Bodström pekade på. Jag tycker att det är en bra inriktning.
            </seg>
            <seg n="124b712e">
              När det gäller ekonomin arbetar man med att försöka se till att
              resurserna används mer till den operativa verksamheten. Man har
              också minskat på det som är mer administrativa kostnader under
              de senaste åren. Arbetet är alltså på gång. Jag tycker att det
              är oerhört centralt. Man har fokus på verksamhetsutvecklingen.
            </seg>
            <seg n="c74431f7">
              Man kan konstatera att ett problem för Ekobrottsmyndigheten är
              det jag sade inledningsvis, nämligen att inflödet av ärenden är
              kraftigt. Myndigheten hade förra året en ökning med 8 procent
              vad gällde ärenden. Men ett ärende kan innefatta mer än en brottsmisstanke.
              Man kan säga att antalet brottsmisstankar ökar ännu mer om det
              är en ökning med 75 procent i jämförelse med 2007. Ärendena har
              blivit betydligt mer komplicerade och svårhanterliga. Mer än hälften
              av de ärenden som kommer in till myndigheten är just de här komplicerade
              ärendena, så det är helt klart att vi måste vidta åtgärder.
            </seg>
            <seg n="ebab079e">
              Vi kommer att arbeta konkret med detta, men innan vi är färdiga
              med förslag kommer jag naturligtvis inte att redovisa dem.
            </seg>
          </u>
          <note type="speaker" n="efa75b60">
            Anf. 29 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-738e1ff8c2b6e460-0" n="05247560" next="i-1a889595c6fa2aa4-0">
            <seg n="bf072249">
              Herr talman! När vi träffas här kan du väl försöka svara på enkla,
              konkreta frågor, Beatrice Ask. Det här är ju det enda ställe vi
              för debatter på eftersom du inte vill föra dem någonstans utanför
              riksdagen.
            </seg>
            <seg n="e0117a06">
              Jag ställde bara en enkel konkret fråga, nämligen den om prövningstillstånd
              för åklagarna. Det är en fråga som är högaktuell ute bland dem
              som arbetar på fältet. Det vore intressant om du kunde svara på
              den frågan. Är det aktuellt, och tycker du att det är en bra idé?
              Då kan vi genomföra detta tillsammans, och det är ju alltid bra
              när man kan arbeta över partigränserna för att bekämpa brottsligheten.
            </seg>
            <seg n="804349af">
              En annan sak är att arbeta inte bara över partigränserna, utan
              också över landgränserna. Därför ställer jag nu en annan fråga,
              inte minst med tanke på att vi snart har ordförandeskapet här.
              Det är en fråga som du säkert känner till i grunden och som har
              diskuterats mycket nu i EU, i Sverige, på Ekobrottsmyndigheten
              och på andra ställen. Det handlar om att många, många miljoner
              jag kanske inte ska säga miljarder göms undan, bland annat i Liechtenstein.
              Det finns ett avtal mellan andra länder och Liechtenstein, men
              inte med Sverige. Vi har haft de här diskussionerna uppe tidigare.
              Är det aktuellt att nu initiera ett sådant avtal? Det borde vara
              ganska enkelt med tanke på att det finns andra länder som har
              det och inte minst med tanke på den fördel som det innebär att
              inneha ordförandeskapet.
            </seg>
            <seg n="58563066">
              Jag ställer alltså två konkreta frågor. Den ena gäller åklagarens
              prövningstillstånd i Sverige. Den andra gäller avtalet med Liechtenstein.
            </seg>
          </u>
          <note n="d66eee2c">
            Anf. 30 GUNNAR ANDRÉN (fp):
          </note>
          <u who="thomas_bodstrom_8a617a" xml:id="i-1a889595c6fa2aa4-0" n="05247560" prev="i-738e1ff8c2b6e460-0">
            <seg n="b72c07d5">
              Herr talman! Jag begärde ordet i denna debatt för att försöka
              få en kompletterande vinkel på frågan.
            </seg>
            <seg n="c3dc1a84">
              Skatteutskottet besökte i förra veckan Skatteverket och fick
              bland annat en intressant beskrivning av den organiserade ekonomiska
              brottsligheten. Det är en sak. En annan sak är de mycket komplicerade
              och svårgenomträngliga skatteupplägg av olika slag som finns.
              Det framfördes en synpunkt som var bekymmersam från det svenska
              Skatteverket. Det är ju ofta deras utredningar som ligger bakom
              vilka tillslag och åtal som Ekobrottsmyndigheten så småningom
              kan genomföra. När man har lärt upp kvalificerade handläggare
              inom Skatteverket för att genomskåda de, ofta internationella,
              skatteupplägg som finns ser man nämligen en tendens att kvalificerade
              medarbetare i det svenska statsverket får attraktiva bud från
              advokatbyråer, revisionsbyråer och eventuellt andra om att byta
              sida och medverka till dessa skatteupplägg på den andra sidan.
              Det är enligt Skatteverkets chef ett icke obetydligt bekymmer
              när man ska bekämpa den ekonomiska brottsligheten.
            </seg>
            <seg n="d50433c5">
              Jag har hört rapporteras om av Carl B Hamilton, som besökte OECD
              för bara någon vecka sedan, att Sverige mycket framgångsrikt har
              medverkat till att bekämpa de skatteparadis som finns i världen.
              Vi har numera också stöd från Amerikas förenta staters president.
              Man kan beräkna att de skatteparadis som hitintills har funnits
              kan försvinna inom ett antal år.
            </seg>
            <seg n="46bc90fe">
              Frågan är: Hur klarar vi att ha kvar de kvalificerade medarbetare
              som finns bland annat i Skatteverket och troligen också men jag
              är mindre säker på det i Ekobrottsmyndigheten så att de inte går
              till andra verksamheter?
            </seg>
            <seg n="bdc134e7">
              Min fråga till Beatrice Ask är: Finns det någon annan väg än
              att använda en friare lönesättning än den man för närvarande har
              möjlighet att disponera för de olika specialinsatserna? Finns
              det något annat sätt att hålla kvar den kompetens som man själv
              bygger upp inom till exempel Skatteverket för att komma åt det
              som jag tror är Thomas Bodströms, Beatrice Asks, min och alla
              andras övergripande önskan, nämligen att komma åt de här skatteuppläggen?
              Skattefiffel och skatteplanering gränsar ibland till grova skattebrott.
            </seg>
            <seg n="6dd1de58">
              Jag tror också att det finns en annan orsak till att det är angeläget
              att slå till mot detta. Den här typen av verksamhet göder annan
              grov kriminalitet. Det som jag tror att svenska folket är mest
              irriterat över är att det förekommer utpressningssituationer och
              liknande. Det göds av att vi inte klarar av att vara effektiva
              i hanteringen av den ekonomiska brottsligheten.
            </seg>
          </u>
          <note type="speaker" n="34f251bb">
            Anf. 31 Justitieminister BEATRICE ASK (m):
          </note>
          <u who="unknown" xml:id="i-3d25d186ab0533b1-6" n="d0940b5c">
            <seg n="6770b374">
              Herr talman! Jag är väldigt glad över att Thomas Bodström lyfter
              fram ordförandeskapet. Detta är viktiga frågor, och det blir de
              inte minst mot bakgrund av den finansiella kris som råder. Vi
              har haft ett par allmänna diskussioner bland ministerkollegerna
              om de konsekvenser för rättsväsendet som de ekonomiska bekymren
              kan leda till. Man kan tänka sig att det kommer en del intressanta
              förslag på den nivån.
            </seg>
            <seg n="6e0f9b10">
              Förverkandefrågorna är viktiga. Jag har haft glädjen att se till
              att vi i svensk lagstiftning har gjort verktyg av det man har
              beslutat om på EU-nivå. Inom våra myndigheter pågår det ett intensivt
              arbete för att använda utvidgat förverkande på ett mer effektivt
              sätt. Det är inte så att poliser och andra med automatik vet hur
              man ska göra och hur det ska se ut.
            </seg>
            <seg n="4fdb2246">
              Det är alldeles riktigt att det finns ett antal länder som använder
              sig av mindre nogräknade personer eller som ger luckor i systemet.
              Det är framför allt våra finansministrar som diskuterar den frågan
              mycket. Frågan om situationen i Liechtenstein och på andra ställen
              har diskuterats i flera omgångar. Med de avtal som tecknas förs
              också en diskussion om att rätta till uppenbara brister i deras
              regelverk. Det är en ganska tuff diskussion, men den har inte
              legat på mitt bord.
            </seg>
            <seg n="279c2c7a">
              Den finansiella krisen innebär också en del möjligheter för brottsbekämpningen
              i den krassa meningen att det är en hel del människor med kunskap
              när det gäller skattelagstiftning och framför allt när det gäller
              företagsamhet och finansiell sektor som inte är lika dyra att
              anställa. Det var vissa svårigheter för Ekobrottsmyndigheten,
              som interpellationen handlar om, att rekrytera den typen av kompetens,
              vilket var helt nödvändigt för att man skulle kunna arbeta med
              en del ärenden. Så småningom lyckades man med detta, men det är
              klart att den situation som råder på arbetsmarknaden just nu gör
              att möjligheterna för brottsbekämpande myndigheter att skaffa
              sig den typen av kompetens är något bättre än tidigare. Dessutom
              finns det ett intresse i den samverkan som vi har med andra myndigheter
              i den här GOB-satsningen. Det visar sig att en samverkan mellan
              Kronofogdemyndigheten, Försäkringskassan, Skatteverket och polisen
              i vid mening är väldigt effektiv.
            </seg>
            <seg n="dba45962">
              När det gäller det konkreta förslag om prövningstillstånd hos
              åklagare som Thomas Bodström tar upp kan jag ärligt säga att departementet
              inte har diskuterat det. Det finns väl anledning att titta på
              det. Det är det svar som jag har fått. Däremot har vi, som jag
              sade tidigare i mitt inlägg, ett par förslag på gång. De är inte
              riktigt färdiga än men de kommer naturligtvis att presenteras.
              De kommer att göra att möjligheterna att fokusera mer på de viktigaste
              frågorna när det gäller ekobrottsbekämpningen blir lite bättre.
            </seg>
          </u>
          <note type="speaker" n="e8333854">
            Anf. 32 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-d1718ad9424fe601-4" n="05247560">
            <seg n="b1bfca4c">
              Herr talman! Det är roligt att du lyfter upp förverkande som
              exempel på något som har genomförts, Beatrice Ask. Ett minimum
              av hederlighet borde kanske innebära att man säger att det faktiskt
              var vi som satte i gång det. Men låt oss glädjas åt att den socialdemokratiska
              och den borgerliga regeringen faktiskt har haft en samsyn på detta.
              Jag tycker att det kan vara en poäng i diskussionen att man ibland
              startar en sak och sedan fullföljs det av andra och att man är
              helt överens om det. Frågan är om det räcker. Jag tror att man
              kanske behöver gå längre. Vi har en aspekt som gör att det inte
              går att gå hur långt som helst, nämligen att det kan äventyra
              enskilda personers rättssäkerhet. Det kan helt enkelt vara så
              att man förverkar egendom som inte bör förverkas. Men låt oss
              glädjas åt att det här var ett balanserat lagförslag som ger polis
              och åklagare större möjligheter samtidigt som en hög rättssäkerhet
              upprätthålls. Där är vi helt överens. Det kan vara värt att sägas
              även i denna typ av debatter.
            </seg>
            <seg n="f7d956a9">
              Jag uppfattade inte riktigt om jag fick svar på frågan om Liechtenstein.
              Jag skulle därför vilja ställa en konkret fråga som avslutning.
              Kommer du att driva att också Sverige kommer att ha ett avtal
              med Liechtenstein som gör att information kan lämnas på samma
              sätt som nu har diskuterats mellan Schweiz och de andra EU-länderna?
              Det skulle vara någonting som Sverige har stor fördel av. Våra
              brottsbekämpande myndigheter skulle bli överlyckliga. I slutändan
              är det skattebetalarna som annars får betala priset. Det är min
              avslutande konkreta fråga.
            </seg>
          </u>
          <note type="speaker" n="d6cea7c8">
            Anf. 33 Justitieminister BEATRICE ASK (m):
          </note>
          <u who="unknown" xml:id="i-3d25d186ab0533b1-7" n="d0940b5c">
            <seg n="1878ebd6">
              Herr talman! Avslutningsvis vill jag säga att vi har tillfört
              Ekobrottsmyndigheten ökade resurser. Det pågår ett effektiviseringsarbete
              och en metodutveckling som är helt nödvändiga. Det visar sig att
              det ger resultat för den myndigheten, som interpellationen handlade
              om.
            </seg>
            <seg n="90211671">
              Jag tror inte heller att reglerna för och tillämpningen av förverkanden
              så här långt är tillräckligt bra för att vi ska vara nöjda. Det
              kan finnas svårigheter i regelverket och också i tillämpningen.
              Som jag sade tidigare är det nödvändigt för myndigheterna att
              utveckla sätt att använda reglerna på som ger resultat. Det finns
              ingenting som är så effektivt när det gäller en viss typ av brottslighet
              som att kapa vinsterna, och det måste vi bli bättre på.
            </seg>
            <seg n="eab430d2">
              Vi kommer att få anledning att återkomma till frågan om Liechtenstein
              med anledning av Schengenassocieringen. Jag har inte mer att säga
              i den frågan just i dag.
            </seg>
          </u>
          <note n="f074590e">
            Överläggningen var härmed avslutad.
          </note>
          <note n="97b70349">
            7 § Svar på interpellation 2008/09:460 om effektivisering av
            åklagarnas arbete
          </note>
          <note type="speaker" n="e6c6f229">
            Anf. 34 Justitieminister BEATRICE ASK (m):
          </note>
          <u who="unknown" xml:id="i-3d25d186ab0533b1-8" n="d0940b5c">
            <seg n="585511c0">
              Herr talman! Thomas Bodström har frågat mig vilka initiativ jag
              avser att ta för att ge åklagare större utrymme att effektivisera
              sitt arbete.
            </seg>
            <seg n="a7629c66">
              En central del av regeringens styrning av rättsväsendet de kommande
              åren handlar om ökad effektivisering och minskad belastning för
              myndigheterna. Inom Justitiedepartementet pågår för närvarande
              ett arbete där målsättningen är att identifiera och föreslå åtgärder
              som kan bidra till detta. Som ett led i effektiviseringsarbetet
              kommer regeringen inom de närmaste månaderna att presentera ytterligare
              åtgärder som tar sikte på ökad effektivitet och förbättrad samverkan
              mellan de brottsbekämpande myndigheterna.
            </seg>
            <seg n="a34bcf67">
              Uppgifter från Åklagarmyndigheten visar att ärendeinflödet ökar
              varje år och att den ökningen kommer att fortsätta. Mer än hälften
              av de ärenden som inkommer till åklagarna är mängdbrottsärenden.
              Det är viktigt att myndighetens handläggning av dessa ärenden
              effektiviseras ytterligare så att det skapas större utrymme för
              åklagare att hantera de mer omfattande eller komplicerade ärendena.
            </seg>
            <seg n="28c4b611">
              Åklagarmyndigheten har själv ett ansvar för att utveckla arbetsformer
              och arbetsmetoder för att uppnå en högre effektivitet i verksamheten.
              I den rapport som Ekonomistyrningsverket (ESV) redovisade i februari,
              utifrån regeringsuppdraget att utreda om Åklagarmyndighetens interna
              styrning och kontroll säkerställer ett effektivt resursutnyttjande,
              framhåller ESV att den interna styrningen och kontrollen inom
              Åklagarmyndigheten kan förbättras för att säkerställa att resurserna
              används mer effektivt. Åklagarmyndigheten har precis redovisat
              vad myndigheten avser att vidta för åtgärder med anledning av
              rapporten. Justitiedepartementet kommer noga att följa Åklagarmyndighetens
              effektivitets- och utvecklingsarbete utifrån detta.
            </seg>
            <seg n="ae8354f1">
              Sammanfattningsvis pågår inom Justitiedepartementet en rad insatser
              för att på olika sätt möjliggöra ytterligare effektiviseringar
              hos de brottsbekämpande myndigheterna. Dessa insatser kommer att
              presenteras inom de närmaste månaderna.
            </seg>
          </u>
          <note type="speaker" n="3d9a1658">
            Anf. 35 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-d1718ad9424fe601-5" n="05247560">
            <seg n="127a9629">
              Herr talman! Förra hösten träffade jag en åklagare från Skåne.
              Han berättade att bara på hans kammare hade man under några veckors
              tid ställt in sju rättegångar. Bakom de här sju rättegångarna
              finns det människor som har fått vänta länge och som har sett
              fram emot att äntligen få komma till rättegång, men det ställs
              in därför att det inte finns resurser.
            </seg>
            <seg n="bbf82267">
              Detta var före finanskrisen, men det var en verklighet våren
              2008. Den ekonomiska krisen som då var inom Åklagarmyndigheten
              består på många sätt. I dag kommer man inte till skott. Jag hade
              som advokat ett ungdomsmål där det tog nästan två år från att
              brottet begicks till rättegången. Det är en katastrof för en 16-åring,
              både när det gäller det 16-åriga brottsoffret och den 16-åriga
              kille som var misstänkt för det här brottet. Så får det inte gå
              till.
            </seg>
            <seg n="f39017b6">
              Problemet är just att man inte har tillräckliga resurser. Vi
              vet att det inte bara handlar om att ge mer pengar, utan man ska
              komma med konkreta förslag för att det här ska kunna förbättras.
              Det finns sådana. Jag gav ett förslag nu om prövningstillstånd
              som drastiskt skulle förbättra situationen inom Åklagarmyndigheten.
              Det är inte säkert att alla åklagare faktiskt skulle gilla det,
              men situationen skulle förbättras på det sättet att man skulle
              kunna få ut betydligt mer av de pengar som finns.
            </seg>
            <seg n="4f1c0f87">
              Jag ska komma med ytterligare några konkreta förslag, men jag
              vill bara först säga att det som står i interpellationssvaret
              inte räcker: Som ett led i effektiviseringsarbetet kommer regeringen
              inom de närmaste månaderna att presentera ytterligare åtgärder
              som tar sikte på ökad effektivitet och förbättrad samverkan mellan
              de brottsbekämpande myndigheterna.
            </seg>
            <seg n="aae92776">
              Den typen av interpellationssvar försökte man sig kanske på även
              på min tid och säkert innan dess, men det säger ingenting. Vi
              vill ha de konkreta förslagen. Det är de som ger effekt, och det
              är på så sätt man håller budgeten.
            </seg>
            <seg n="580346f1">
              Jag kan nu ge ytterligare ett par förslag. Det handlar bland
              annat om att inte låta förundersökningar gå mellan polis och åklagare
              så många gånger. Låt polisen utreda betydligt fler enkla förundersökningar!
              Det är inte särskilt svårt att leda en förundersökning i ett erkänt,
              mindre brott.
            </seg>
            <seg n="2e57d4c4">
              Ett ytterligare förslag är: Se till att få till en effektivare
              möjlighet för åklagarna till åtalsunderlåtelse när det gäller
              ekobrott. I dag är det på det sättet att man kanske har fem olika
              brottsmisstankar och så tar det fem år att utreda dem. Det innebär
              att straffet blir samma som man kanske skulle ha haft efter ett
              eller två år med en eller två av de här olika misstankarna. Ju
              längre tid som går, och dessutom med den risk som det till och
              med är att det strider mot Europakonventionen, innebär de här
              rättegångarna bara mer arbete och större kostnader.
            </seg>
            <seg n="bb7dbb98">
              Här är två olika, konkreta förslag i stället för bara samverkan
              och effektiviseringar och allt sådant där. Här är två konkreta
              förslag som jag skulle vilja höra vad du, Beatrice Ask, tycker
              om. Låt polisen göra fler förundersökningar och se till att vi
              får större möjlighet för inte minst Ekobrottsmyndigheten, som
              vi diskuterade i den förra interpellationsdebatten, men också
              andra åklagarkammare att använda sig av åtalsunderlåtelse för
              att få en snabbare och effektivare brottsbekämpning.
            </seg>
          </u>
          <note type="speaker" n="03282d84">
            Anf. 36 Justitieminister BEATRICE ASK (m):
          </note>
          <u who="unknown" xml:id="i-3d25d186ab0533b1-9" n="d0940b5c">
            <seg n="b9b8dfe8">
              Herr talman! Först vill jag hålla med Thomas Bodström om en sak,
              och det är att interpellationssvar ibland är fruktansvärt tråkiga.
              Men jag kan säga att det ibland beror på hur frågan ser ut, för
              interpellationer brukar vara väldigt rapsodiska och allmänt hållna.
              Då är det klart att man inte heller får den stuns i svaret som
              man begär. Mer genomarbetade interpellationer däremot, där man
              kanske skisserar på en fråga eller en tanke som man har, kan ju
              få en beredning som ger betydligt intressantare svar och en mer
              intellektuell diskussion än den vi har mellan varven. Det handlar
              alltså om givande och tagande, men jag håller med om att det naturligtvis
              alltid går att göra mycket bättre, och jag försöker också svara
              på frågor.
            </seg>
            <seg n="70334b95">
              När det gäller de här konkreta förslagen som vi kommer att komma
              med inom en vecka eller så är det klart att jag inte kan presentera
              dem innan jag vet att det är ja på alla frågor från andra intressenter.
              Däremot kan jag säga att jag helt delar uppfattningen att polisen
              borde kunna leda en del förundersökningar som man inte leder i
              dag. Det är absolut nödvändigt.
            </seg>
            <seg n="afd38774">
              Det finns en hel del annat att göra. Jag tycker att Thomas Bodström
              är på några av dem, och det är väldigt bra, för det visar också
              att erfarenheterna från fältet är viktiga att ha med i arbetet.
              Jag gör också den här typen av besök även om jag inte har något
              yrkesarbete i den delen som Thomas Bodström har.
            </seg>
            <seg n="dc7a1f37">
              Det är förskräckligt när det tar två år mellan att en ung person
              begår ett brott och att man kan få en dom. Det är lika förskräckligt,
              måste jag säga, när det tar ett och ett halvt till två år innan
              ungdomar får påföljder inom ungdomstjänsten. När man är ute och
              möter ungdomstjänsten ser man att det görs ett ambitiöst arbete
              för att kunna erbjuda en bra och viktig påföljd för ungdomar som
              har uppenbara problem eller har begått ett brott. Inom ungdomstjänsten
              möter man ungdomar som ett och ett halvt år senare har ändrat
              sitt liv totalt. De kanske har förlovat sig, är på väg att tentera
              på universitetet och är helt andra personer än de som begick brottet.
              Då är oftast insatserna rätt meningslösa, för ungdomarna har redan
              rätat ut problemen. Samtidigt möter man också väldigt många som
              har fortsatt en kriminell livsstil och kanske skaffat sig ännu
              fler och ännu större problem.
            </seg>
            <seg n="c897d08e">
              Det här är en utmaning som vi måste arbeta med, och jag har regeringens
              uppdrag att i ett projekt som rör unga lagöverträdares problematik
              komma med en rad förslag. Vi kommer med ett par paket i det arbetet,
              och det är alldeles nödvändigt.
            </seg>
            <seg n="c402adf4">
              För egen del vill jag säga att när det gäller tiden från brott
              till påföljd behövs det ett antal snabbspår, det är det ingen
              tvekan om. Jag är rätt imponerad av det arbete man bedriver exempelvis
              i Skärholmen där man inte sätter sig ned och väntar på hela rättsprocessen
              utan där man inom 24 timmar tar kontakt med den unge och dennes
              föräldrar och går igenom vad som har hänt, vad anklagelsen är
              och vilka saker som kommer att hända framöver. I många fall lyckas
              man räta upp de här ungdomarna i tid. Det handlar visserligen
              i många fall om ungdomar under 15 år, men inte bara.
            </seg>
            <seg n="a5fc79b2">
              Vi har ett gemensamt problem formulerat kring tiden när det gäller
              ungdomsbrott och givetvis också för andra, det håller jag helt
              med om. Det vore en nåd att stilla be om att kunna åstadkomma
              effektiviseringar, förenklingar och förändringar som gör att man
              mycket snabbare kan ta sig an de här ungdomarna.
            </seg>
          </u>
          <note type="speaker" n="310dfa50">
            Anf. 37 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-d1718ad9424fe601-6" n="05247560">
            <seg n="47911895">
              Herr talman! Som det ser ut nu behöver man bara träffa en enda
              åklagare för att förstå att detta inte kan fortsätta. Det krävs
              konkreta förslag.
            </seg>
            <seg n="e1dc1bf6">
              Nu tar du upp hur viktigt det är att komma in tidigt när det
              gäller ungdomar så att det inte ska ta två år. Det är bra. Där
              är vi helt överens, och vem skulle någonsin säga emot det!
            </seg>
            <seg n="4ce95ba5">
              Med anledning av det, eftersom du nu tar upp det vore det ändå
              intressant att höra, inte minst för åklagare och polis som arbetar
              med unga personer som begår brott, om det här ska lastas över
              på socialtjänsten. Det kom ett konkret förslag från Folkpartiet
              förra veckan. Du har tidigare sagt att det inte är aktuellt att
              döma personer under 15 år i domstol. Jag är av samma uppfattning.
              Det är uppenbarligen inte Folkpartiet.
            </seg>
            <seg n="29a30df6">
              Vi ska inte dra in Folkpartiet i sig i detta, men eftersom du
              själv tar upp det här med unga vill jag fråga: Är du beredd att
              gå med på att unga personer ska dömas till helgavskiljning i domstol
              som föreslås här? Är det en lösning, eller ska vi ha de lösningar
              som vi haft tidigare och som jag tror att vi har haft en ganska
              stor enighet om med de påföljder som har genomförts som innebär
              att man får arbeta av sitt straff, att det ska vara skarpare gränser
              för sociala myndigheter att gripa in och inte minst att medling
              också har ökat?
            </seg>
            <seg n="314894b8">
              Jag fick svar på en fråga. Jag har en kvar och kommer med ytterligare
              en fråga. Första frågan handlar om åtalsunderlåtelse för framför
              allt ekonomiska brott: Är det aktuellt att gå vidare med det?
              Den andra är nu detta om ifall ungdomar, inte minst ur rättssäkerhetssynpunkt,
              ska kunna dömas när de är under 15 år.
            </seg>
          </u>
          <note type="speaker" n="e436b552">
            Anf. 38 Justitieminister BEATRICE ASK (m):
          </note>
          <u who="unknown" xml:id="i-3d25d186ab0533b1-10" n="d0940b5c">
            <seg n="e56f35ba">
              Herr talman! När det gäller frågan om ungdomar under 15 år har
              jag inte ändrat uppfattning. Folkpartiet har lagt fram en rad
              förslag till Folkpartiets landsmöte, och många av dem är väldigt
              intressanta och bra. Men jag har den uppfattningen att det vore
              fel att använda rättsväsendets och domstolarnas resurser till
              ungdomar som är under 15 år. Jag har ingen avsikt att ändra straffmyndighetsåldern.
              Jag tycker att det är fel, och några sådana planer finns inte
              heller.
            </seg>
            <seg n="d647bd4b">
              Åtalsunderlåtelse är naturligtvis ett verktyg för att så att
              säga fokusera resurser och insatser. Det kan vara alldeles nödvändigt
              att göra det. Jag säger inte att vi inte kommer att föreslå saker
              på det området.
            </seg>
            <seg n="a0e2f593">
              Men det finns ändå anledning att säga att det inte är helt enkelt,
              därför att det blir alltid en diskussion om brott som man lägger
              åt sidan och jämförelser mellan olika typer av brott som är nog
              så engagerande för allmänheten. Man tycker att det är mycket märkligt.
            </seg>
            <seg n="7479e4f7">
              Man måste se effektiviteten i hanteringen också i relation till
              människors upplevelser av att man tar brott på allvar. Vi har
              ju en diskussion, som Thomas Bodström säkert känner till, om den
              så kallade rabatten när det gäller dem som har begått flera brott.
              Det ligger något slags matematik i att man inte fullt ut kan dömas
              för varje brott. Det blir väldigt konstigt om så sker. Men i debatten
              blir det väldigt ofta så att man ifrågasätter det. Vi tar ju hänsyn
              till mängden brott, så att säga, men det ändå marginellt.
            </seg>
            <seg n="cf47880e">
              Åtalsunderlåtelse är alltså inte helt enkelt att hantera. Det
              låter som en enkel administrativ åtgärd, och det kanske kan vara
              det på ett myndighetskansli, men i verkligheten är det naturligtvis
              inte så eftersom alla ju i grunden tycker att alla brott ska beivras.
              Därmed inte sagt att det inte är helt nödvändigt att göra en del
              förändringar framöver.
            </seg>
          </u>
          <note type="speaker" n="a13fff41">
            Anf. 39 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-d1718ad9424fe601-7" n="05247560">
            <seg n="ea8f5635">
              Herr talman! Ja, åtalsunderlåtelse är inget önskeexempel. Men
              jag vill säga att i det här fallet handlar det om gigantiska förundersökningar
              i stora högar, och det är helt enkelt inte görbart att ha det
              så av det skälet. Men det skulle effektivisera väldigt mycket
              och vara bättre för den person som är misstänkt för brott.
            </seg>
            <seg n="fcffaa7e">
              Jag fick inget konkret svar på det, men jag hoppas och tror att
              det kommer förslag, för det behövs konkreta, ordentliga förslag.
              Det handlar inte bara om att ösa in pengar, särskilt inte i det
              här läget, utan det handlar om att ta tag i det.
            </seg>
            <seg n="eba1d42b">
              Sedan ska jag göra någonting som jag inte brukar göra. Jag ska
              faktiskt ge beröm för att du, Beatrice Ask, står upp för gränsen
              15 år. Det tycker jag att man kan göra även om man har hårda debatter.
              Jag förstår att det, inom alla partier, ska jag säga, finns populistiska
              krafter som gärna vill ha snabba, effektiva lösningar, men som
              vi vet med ett minimum av kunskap löser det knappast de problem
              som finns.
            </seg>
            <seg n="0fc384f6">
              Jag vill alltså avsluta den här debatten med att ge beröm för
              att du klart och tydligt tar avstånd från de sakerna, som bara
              skulle förvärra situationen för våra barn. Tack för debatten!
            </seg>
          </u>
          <note n="f074590e">
            Överläggningen var härmed avslutad.
          </note>
          <note n="6a47cc20">
            8 § Svar på interpellation 2008/09:439 om arbetslivsforskning
            på reträtt
          </note>
          <note type="speaker" n="856b354a">
            Anf. 40 Statsrådet LARS LEIJONBORG (fp):
          </note>
          <u who="unknown" xml:id="i-3d25d186ab0533b1-11" n="d0940b5c">
            <seg n="5c86d02c">
              Herr talman! Thomas Strand har frågat arbetsmarknadsministern
              vad han avser att göra för att stärka och utveckla svensk arbetslivsforskning.
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="9920f45d">
              Regeringen har i forsknings- och innovationspropositionen, som
              överlämnades till riksdagen i oktober 2008, redovisat sina bedömningar
              av forskningen inom olika områden. Vad gäller arbetslivsforskningen
              är regeringens bedömning i propositionen att området behöver stärkas.
              Samtidigt framhålls vikten av kvalitetsprövning och konkurrensutsättning.
            </seg>
            <seg n="32d3d0e3">
              I enlighet med vad som redovisades i propositionen ökar medlen
              för arbetslivsforskning med totalt 20 miljoner kronor under perioden
              20092012. Satsningen görs via FAS, Forskningsrådet för arbetsliv
              och socialvetenskap. Stödet kan användas till uppbyggnad av centrumbildningar
              och samverkan mellan starka forskningsmiljöer vid olika lärosäten.
            </seg>
            <seg n="ef2afcf6">
              Anslagen till universitet och högskolor för forskning och forskarutbildning
              ökar med 750 miljoner kronor i år, 2009, och beräknas öka ytterligare
              de följande åren, så att de 2012 kommer att vara 1,5 miljarder
              högre än år 2008. Dessa betydande resurstillskott stärker svensk
              forskning inom alla områden och kan även förväntas komma arbetslivsforskningen
              till del. Den närmare fördelningen av medlen beslutas dock av
              respektive lärosäte.
            </seg>
            <seg n="f5cea06a">
              Interpellationen gäller också frågan om kunskapsöverföring. Jag
              vill då för det första påminna om den ändring i högskolelagen
              som riksdagen har antagit efter förslag i regeringens forsknings-
              och innovationsproposition. Lagändringen innebär att lärosätena,
              förutom uppgiften att samverka med det omgivande samhället och
              informera om sin verksamhet, ska verka för att forskningsresultat
              tillkomna vid högskolan kommer till nytta. Självfallet gäller
              detta även den arbetslivsforskning som bedrivs vid lärosätena.
            </seg>
            <seg n="e0f79834">
              För det andra vill jag fästa uppmärksamheten på det arbetsmiljöpolitiska
              kunskapsråd, bestående av forskare inom relevanta områden, som
              regeringen har tillkallat. I rådets uppgifter ingår att lyfta
              fram och belysa viktiga utvecklingstendenser inom arbetsmiljöområdet
              samt att bidra med forskningsbaserad kunskap som stöd för utformningen
              av politiken inom arbetsmiljöområdet.
            </seg>
          </u>
          <note type="speaker" n="aba88512">
            Anf. 41 THOMAS STRAND (s):
          </note>
          <u who="thomas_strand_a4f0e0" xml:id="i-57fb550e811c789c-0" n="2358f85d">
            <seg n="f641ce19">
              Herr talman! Jag vill tacka högskole- och forskningsministern
              för svaret på min interpellation.
            </seg>
            <seg n="4f540bfb">
              Det blev ett stort avbräck för svensk arbetslivsforskning när
              ni lade ned Arbetslivsinstitutet. Forskningsrådet för arbetsliv
              och socialvetenskap, FAS, skriver i en nyligen presenterad rapport
              att svensk arbetslivsforskning har fått vidkännas en påtaglig
              kapacitetssänkning på grund av nedläggningen av Arbetslivsinstitutet.
              Arbetslivsforskningen tappar mark, men det verkar inte som om
              ministern tagit till sig det.
            </seg>
            <seg n="577d801e">
              Just nu befinner vi oss mitt i en dramatisk jobbkris. Många har
              förlorat jobbet, och fortfarande kommer nya varsel. Enligt den
              borgerliga regeringens egna prognoser kommer arbetslösheten att
              öka till ca 12 procent, och i dag är arbetslösheten bland ungdomar
              25 procent.
            </seg>
            <seg n="e0fcbe14">
              Mot denna bakgrund är den borgerliga regeringens kraftigt minskade
              resurser till arbetslivsforskning ytterst märklig. Det är nu vi
              behöver investera för nya jobb. Det är nu vi behöver resurser
              för att förbereda morgondagens arbetsmarknad. Tyvärr tycker jag
              att den borgerliga regeringen är passiv.
            </seg>
            <seg n="8af31aad">
              FAS-rapporten uppskattar att resurserna till arbetslivsforskning
              minskar med omkring 200 miljoner kronor per år på grund av Arbetslivsinstitutets
              nedläggning. Nu säger högskole- och forskningsministern att regeringen
              ökar medlen till arbetslivsforskning med 20 miljoner kronor. Men
              denna en tiondels återställare uppnås först om tre år. Mitt i
              en jobbkris talar ministern om en tiondels återställare till svensk
              arbetslivsforskning.
            </seg>
            <seg n="82f69263">
              Det är också värt att notera att i forsknings- och innovationspropositionen
              anges 24, tror jag, strategiska forskningsområden men arbetslivsforskning
              hör inte till dem.
            </seg>
            <seg n="de2fb585">
              Arbetslivsforskningens kapacitetssänkning tydliggörs i en enkätundersökning
              som genomfördes 2008 bland alla före detta ALI-anställda. Den
              visar att antalet disputerade forskare som fortfarande sysslade
              med arbetslivsrelaterad forskning nästan halverades mellan nedläggningsbeslutet
              och hösten 2008. Många forskare fick vid nedläggningen lönemedel
              som varar längst fram till mitten av 2010, och man kan befara
              att fler forskare kommer att lämna forskningsområdet.
            </seg>
            <seg n="54100953">
              Till detta kommer att ganska många av de forskare som hamnade
              på olika högskoleinstitutioner gled ifrån den rena arbetslivsforskningen.
              De är mer inne på områden som högskolan prioriterar, och där är
              kampen om forskningsmedlen hård.
            </seg>
            <seg n="9e224f77">
              Ytterligare ett oroande resultat av regeringens drastiska resursförsvagning
              är att unga, lovande forskare inte vågar satsa 20 år av sina liv
              på arbetslivsforskning på grund av att det saknas finansiering
              och stöd i en sådan karriärutveckling.
            </seg>
            <seg n="28a9c145">
              Ministerns svar gör ingen glad. Det duger inte att sitta still
              i båten. Det duger inte med en tiondels återställare till arbetslivsforskningen.
              Enligt rapporten från FAS behövs större, riktade satsningar för
              att vända den negativa utvecklingen för svensk arbetslivsforskning.
            </seg>
            <seg n="4c429adc">
              Varför lyssnar inte ministern och den borgerliga regeringen på
              det örat?
            </seg>
          </u>
          <note type="speaker" n="ac1c0dc5">
            Anf. 42 Statsrådet LARS LEIJONBORG (fp):
          </note>
          <u who="unknown" xml:id="i-3d25d186ab0533b1-12" n="d0940b5c">
            <seg n="8c8a99c8">
              Fru talman! Denna regering står för arbetslinjen, och vi gläder
              oss åt att sjukfrånvaron i arbetslivet har minskat drastiskt de
              senaste åren. Vi gläder oss också åt att utvecklingen när det
              gäller arbetsskador i arbetslivet på många sätt är positiv.
            </seg>
            <seg n="6b2ba4cd">
              Självklart vill vi att vår politik på det här området ska bygga
              på största möjliga forskningsstöd. Den avgörande skillnaden mellan
              interpellanten och regeringen är vilken roll man anser att Arbetslivsinstitutet
              spelade i arbetslivsforskningen. Man måste komma ihåg att arbetslivsforskning
              och arbetsmiljöforskning är någonting mycket bredare än det som
              försiggick vid ALI.
            </seg>
            <seg n="0584a90a">
              Jämförelsen mellan det man vann på nedläggningen och det tillskott
              som ges i forskningspropositionen är som att jämföra äpplen och
              päron. Väldigt mycket arbetslivsforskning bedrivs nämligen vid
              lärosäten och finansieras med fakultetsmedel eller med rådsmedel.
            </seg>
            <seg n="240e7f1b">
              Som jag skrev i forskningspropositionen anser jag att arbetslivsforskningen
              bör stärkas. Det var inte någon polemik med regeringen, som lagt
              ned ALI, utan det var alldeles oavsett den åtgärden. Jag tyckte
              att den nedläggningen var motiverad av det skälet att vi tror
              att forskningsexcellens i många fall bättre uppnås när forskningen
              bedrivs av lärosätena och finansieras så att säga på vanligt sätt
              och inte i institutsform. Det kan vara motiverat också med forskningsinstitut,
              vi har ju många sådana, men för oss var nedläggningen av ALI ett
              sätt att höja kvaliteten på arbetslivsforskningen.
            </seg>
            <seg n="92cb69dc">
              En reflexion man kan göra när Thomas Strand lyfter fram en rapport
              som FAS har beställt är att det väl är utmärkt att FAS har det
              engagemang som rapporten tyder på. Nu är det FAS som till stor
              del kommer att vara navet i framtidens arbetslivsforskning, och
              om man där har det engagemanget borgar det väl för att FAS både
              med de nya 20 miljonerna och med de betydande resurser man har
              sedan tidigare är redo att göra stora insatser vad gäller arbetslivsforskning.
              Jag tycker att Thomas Strand är för pessimistisk. Jag tror att
              arbetslivsforskningen i Sverige har en god framtid.
            </seg>
            <seg n="6bbfe976">
              Jag skulle vilja avsluta med en fråga till Thomas Strand. Det
              var en vacker plädering han höll, men hur har han lyckats inom
              sitt eget parti? Jag har försökt läsa på i Socialdemokraternas
              budgetalternativ, men där hittar jag inte någon stor satsning
              på arbetslivsforskning. För att Thomas Strands debattposition
              ska vara riktigt stark vore det, om han vill ha större resurser
              till arbetslivsforskning, kanske klokt att först försöka övertyga
              sina egna partivänner.
            </seg>
          </u>
          <note type="speaker" n="dc23cf67">
            Anf. 43 THOMAS STRAND (s):
          </note>
          <u who="thomas_strand_a4f0e0" xml:id="i-57fb550e811c789c-1" n="2358f85d">
            <seg n="69fcf4f0">
              Fru talman! Det är bra att forskningsministern nu säger att han
              vill stärka arbetslivsforskningen och hänvisar till de 20 miljonerna.
              Dock räcker det inte; det är en tiondels återställare. Vi behöver
              egentligen inte diskutera ALI utan det som kommer fram i rapporten,
              nämligen att det genom nedläggningen försvann 200 miljoner kronor
              från området. Det är det som är bekymmersamt och det som borde
              oroa forskningsministern lika mycket som det oroar mig.
            </seg>
            <seg n="83344007">
              I rapporten från FAS sägs att arbetslivsforskningen tappar mark.
              Den förlorar kompetens. Forskare lämnar området. Det är negativt
              för arbetslivsforskningen. Enligt rapporten är det svårt att nu
              få ett samlat grepp om pågående arbetslivsforskning. Det saknas
              kunskapsöverblick, kunskapsförmedling och bra statistik. Detta
              är inte något som jag hittar på utan det är sådant som pekas på
              i rapporten. Det är också negativt för överföringen från arbetslivsforskningen
              till arbetslivet. Den överföringen har stannat av. Också detta
              oroar forskare och fackliga företrädare.
            </seg>
            <seg n="b2f50c81">
              I många andra länder gör man tvärtemot vad den borgerliga regeringen
              gör. Många europeiska länder har olika institut för arbetslivsforskning
              och betydande forskningsmedel för sektorn. Våra grannländer Finland
              och Danmark satsar stort på arbetslivsforskning. Medan andra länder
              flyttar fram positionerna backar vi i Sverige.
            </seg>
            <seg n="d9d7e9b5">
              I TCO-tidningen uttalar sig TCO-ordföranden Sture Nordh om den
              situation som uppkommit och säger att det i dag saknas en kritisk
              massa för framstående arbetslivsforskning. Vidare säger han sig
              vara oroad över de konsekvenser detta får för arbetslivet och
              menar att staten måste ta det grundläggande ansvaret när det gäller
              finansieringen samt skapa resurser för att bygga upp forskningsmiljöer.
              Bodil Mellblom på Svenskt Näringsliv säger i samma tidning: Det
              var tråkigt att regeringen inte gjorde en strategisk satsning
              på arbetsmiljöforskningen.
            </seg>
            <seg n="49c4642e">
              Vad svarar ministern på detta? Jo, att det görs en tiondels återställare
              samt ger det allmänna svaret att regeringen har ökat anslagen
              till universitet och högskolor, vilket är bra. Problemet är att
              när man gör en genomgång av universitetens strategier tyder de
              inte på att arbetslivsforskningen får någon framträdande roll
              eller påtagliga resursförstärkningar de närmaste åren. Enligt
              FAS-rapporten, som kommenterar även detta, har universiteten inga
              möjligheter att på kort sikt omprioritera och ta ett övergripande
              ansvar för arbetslivsforskningen.
            </seg>
            <seg n="a0e45f51">
              Fru talman! Jag menar att den borgerliga regeringen satt käppar
              i hjulet för en väl fungerande arbetslivsforskning. Jag tycker
              att regeringen har en för passiv hållning. Både FAS-rapporten
              och rösterna från TCO och Svenskt Näringsliv säger att det behövs
              en samlad insats från regeringen samt att det behövs ett nav,
              en motor, som driver denna utveckling.
            </seg>
            <seg n="400a8ce0">
              Den svenska regeringen måste ta ut steglängden och agera för
              att vända den negativa utvecklingen för svensk arbetslivsforskning.
              Därför vill jag att högskole- och forskningsministern visar handlingskraft
              och initiativförmåga och ser till att vi nu får ett agerande från
              regeringens sida som stärker arbetslivsforskningen. Det har vi
              inte i dag, och det är det som FAS-rapporten säger.
            </seg>
          </u>
          <note type="speaker" n="da09f8d8">
            Anf. 44 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-7f9f9fac93ab7e21-0" n="6145d1dc">
            <seg n="a47c6187">
              Fru talman! Jag vill tacka Thomas Strand för att han ställt en
              bra interpellation.
            </seg>
            <seg n="39af61c8">
              Jag är lite fundersam över den argumentation som statsrådet använder
              när han säger att man från regeringens sida ville höja kvaliteten
              på arbetslivsforskningen, och man gjorde det genom att lägga ned
              Arbetslivsinstitutet. Det känns med förlov sagt lite korkat att
              göra på det sättet.
            </seg>
            <seg n="4951055f">
              Arbetslivsinstitutet, som alltså ägnade sig åt arbetslivsforskning,
              var vida känt och hade projekt runt om i Europa. Det var inte
              bara i Sverige man protesterade när regeringen bestämde sig för
              att lägga ned Arbetslivsinstitutet, utan man gjorde det runt om
              i världen. Det var professorer till och med i Australien som skrev
              på protestlistorna och menade att det var helt befängt att lägga
              ned ett arbetslivsinstitut som hade kommit så långt på forskningsområdet.
            </seg>
            <seg n="246184e0">
              Min fråga till statsrådet, fru talman, är: Tänker man höja kvaliteten
              på fler ställen genom att lägga ned sådant som är det bästa Sverige
              har på området?
            </seg>
          </u>
          <note type="speaker" n="913f628f">
            Anf. 45 Statsrådet LARS LEIJONBORG (fp):
          </note>
          <u who="unknown" xml:id="i-3d25d186ab0533b1-13" n="d0940b5c">
            <seg n="9119f347">
              Fru talman! Jag skulle vilja använda Thomas Strand mot Eva-Lena
              Jansson. Han konstaterade här att det inte är någon idé att återuppta
              diskussionen om ALI:s nedläggning. Denna nedläggning har vi diskuterat
              ett stort antal gånger här i kammaren, både i frågedebatter och
              i sakdebatter. Där har vi olika uppfattning.
            </seg>
            <seg n="41690ae3">
              På den direkta frågan kan jag svara att det finns många sammanhang
              där man behöver rensa ut gammalt för att få något nytt som är
              bättre. Det måste man vara redo att göra både i forskningssammanhang
              och i andra sammanhang i samhället, så det är inget konstigt.
            </seg>
            <seg n="9cd0754c">
              Det vi just nu upplever är ett slags omstart av arbetslivsforskningen.
              Den nya FAS-rapporten ger en ögonblicksbild av läget mitt i den
              nystarten. Jag tror inte att man ska fästa alltför stor vikt vid
              läget som det var precis när detta undersöktes. Det som sker nu
              är ju att det här forskningsområdet håller på att finna nya former
              med hjälp av de satsningar som görs.
            </seg>
            <seg n="9e877dcd">
              Thomas Strand tycker att det är irrelevant att forskningen totalt
              sett har fått stora ökningar, men min huvudpoäng är just att arbetslivsforskning
              till stor del ska söka forskningsanslag på samma meriter som andra
              forskningsområden. Det som håller hög kvalitet ska få stöd. Så
              är också verkligheten, vill jag påstå. Det finns massor med bra
              arbetslivsforskning i Sverige, runt om i landet. Nedläggningen
              av ALI kommer inte i grunden att förändra det faktum att det bedrivs
              mycket bra arbetslivsforskning i Sverige.
            </seg>
            <seg n="e9474f3f">
              Vi har också tagit ett antal andra initiativ. Jag har själv medverkat
              till en satsning på jämställdhetsforskning när det gäller just
              arbetsrelaterade sjukdomar. Vi har ett uppdrag till IFAU med 9
              miljoner kronor för att undersöka om det finns ett samband mellan
              arbetsmiljösatsningar och lönsamhet. Och, som sagt, de övergripande
              anslagsökningarna medger ju satsningar på det här området. Det
              är inte bara fromma förhoppningar från min sida, utan det är något
              jag vet genom mina resor i landet. Det sker satsningar på viktiga
              projekt på det här området.
            </seg>
            <seg n="8bfc3da2">
              Jag vill upprepa min fråga till Thomas Strand. Varför har hans
              eget parti inte lyssnat på Thomas Strand? I era oppositionsmotioner
              finns ju inte dessa initiativ. Ni föreslår inte att arbetslivsforskning
              ska bli en strategisk satsning. Ni har inte något stort påslag
              på det här området. Thomas Strand har en del internt arbete att
              göra om han vill ha en politikomläggning på detta område.
            </seg>
          </u>
          <note type="speaker" n="b9b14583">
            Anf. 46 THOMAS STRAND (s):
          </note>
          <u who="thomas_strand_a4f0e0" xml:id="i-57fb550e811c789c-2" n="2358f85d">
            <seg n="30bbbbae">
              Fru talman! Jag kan berätta för högskole- och forskningsministern
              att vi när vi lade fram vår forskningsmotion hade betydligt mer
              resurser till forskning än den borgerliga regeringen hade. Det
              var över 4 miljarder. Vi har mer anslag till arbetslivsforskning.
              Det är svaret på den frågan.
            </seg>
            <seg n="4acd9d08">
              I dag var det en intressant artikel i Svenska Dagbladet om just
              arbetslivsforskning. I artikeln hänvisas till FAS-rapporten. Men
              det är fler som är oroade för vad som händer. Här konstateras
              att det var en väsentlig kapacitetssänkning när ni lade ned ALI.
              200 miljoner kronor om året beräknas det kosta i minskade resurser
              till forskningen.
            </seg>
            <seg n="55acab91">
              Det är väl bra att forskningsministern talar om att det ska vara
              en omstart. Men varför skulle man lägga ned och ta bort resurserna?
              Det behövs resurser för att stärka vårt arbetsliv, vår arbetsmarknad
              och arbetsmiljö. Mitt i en jobbkris behövs resurser för att se
              på morgondagens arbetsmarknad.
            </seg>
            <seg n="188616b8">
              Jag menar att det var ett misstag att lägga ned Arbetslivsinstitutet.
              Det var ett misstag att dessa resurser försvann från området.
              Det är flera med mig som säger att det var ett misstag. Av ministerns
              svar i dag att döma tror jag inte att vi från den borgerliga regeringens
              sida får höra att det var ett misstag, men jag menar att det var
              det.
            </seg>
            <seg n="d62214b3">
              I den rapport som FAS nu har släppt lanseras att det ska skapas
              en eller flera plattformar vid ett eller flera universitet för
              att stärka forskningen ett nav eller en motor. Det som hände när
              ALI lades ned var ju att motorn försvann, och det blev ett vakuum.
              Många forskare flydde fältet. Därför är det viktigt att vi inte
              nöjer oss med en tiondels återställare, som ni gör nu, utan vi
              behöver mer resurser och ett nav som driver det hela. Då krävs
              det att den borgerliga regeringen agerar.
            </seg>
          </u>
          <note type="speaker" n="8d5c7f32">
            Anf. 47 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-7f9f9fac93ab7e21-1" n="6145d1dc">
            <seg n="6f3c5e55">
              Fru talman! Tack, statsrådet, för svaret! Statsrådet svarade
              på min fråga, och det var bra att få reda på att man tycker att
              det är bra att lägga ned institut som är bland de världsledande,
              som Arbetslivsinstitutet var. Man bryr sig inte om kvaliteten,
              utan det viktigaste är ideologin. Då kan man tänka sig att också
              lägga ned andra institut utifrån sin politiska åskådning. Man
              är egentligen inte intresserad av kvaliteten, utan det handlar
              bara om att lägga ned verksamheten.
            </seg>
            <seg n="6d364b2f">
              Fru talman! Jag har inget mer att tillföra den här debatten.
            </seg>
          </u>
          <note type="speaker" n="8952f92d">
            Anf. 48 Statsrådet LARS LEIJONBORG (fp):
          </note>
          <u who="unknown" xml:id="i-3d25d186ab0533b1-14" n="d0940b5c">
            <seg n="f2b14b2b">
              Fru talman! Än en gång: Det känns som lite fel använd tid att
              återuppta debatten om ALI:s vara eller inte. Där hade vi olika
              uppfattning. Ni upprepar era argument. Jag behöver inte upprepa
              våra.
            </seg>
            <seg n="9b467eef">
              Själva kärnan i vår argumentation var att arbetslivsforskning
              behövs men att den bör bedrivas i andra former. Nu håller vi på
              att få dessa andra former.
            </seg>
            <seg n="ed1d4397">
              Detta med centrumbildningar tror jag är bra. Det låg ju i själva
              verket i den anslagsökning som fanns i forskningspropositionen
              att sådana centrumbildningar ska komma till stånd. Jag vill än
              en gång erinra om det initiativ som arbetsmarknadsministern, som
              nu är intresserad åhörare av denna debatt, har tagit genom att
              inrätta det arbetsmiljöpolitiska kunskapsrådet. Även det kommer
              att kunna bli ett slags nav i utvecklingen av framtidens arbetslivsforskning.
            </seg>
            <seg n="55f63240">
              Vi har inte några olika åsikter om betydelsen av högkvalitativ
              forskning om arbetsmiljö och arbetsliv. En regering som står för
              arbetslinjen tycker naturligtvis att bästa tänkbara forskningsstöd
              på det här området är värdefullt. Vi anser att den forskningspolitik
              vi för medverkar till att åstadkomma ett lyft också för svensk
              arbetslivsforskning.
            </seg>
          </u>
          <note n="f074590e">
            Överläggningen var härmed avslutad.
          </note>
          <note n="af644e3b">
            9 § Svar på interpellation 2008/09:425 om regeringen och arbetslösheten
          </note>
          <note type="speaker" n="8b346be3">
            Anf. 49 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-3d25d186ab0533b1-15" n="d0940b5c">
            <seg n="f0c44934">
              Fru talman! Josefin Brink har frågat mig vad jag avser att vidta
              för åtgärder för att förhindra ökad arbetslöshet bland unga. Vidare
              har hon frågat mig om jag avser att vidta åtgärder för att följa
              Riksrevisionens rekommendationer och utvärdera nedsättningen av
              socialavgifter för unga. Slutligen har hon frågat mig om jag avser
              att vidta åtgärder för att unga arbetslösa utan slutbetyg från
              gymnasiet ska erbjudas utbildningsinsatser inom ramen för arbetsmarknadspolitiken.
            </seg>
            <seg n="1cd3f211">
              Regeringen har sedan den tillträdde reformerat stora delar av
              arbetsmarknadspolitiken för att minska utanförskapet och för att
              fler människor ska komma i arbete. Ungdomar har varit och är en
              prioriterad grupp i detta arbete. Det pågår också ett omfattande
              reformarbete som berör alla delar av det offentliga utbildningssystemet.
              Det är vår ambition att utbildningsutbudet bättre ska svara mot
              behoven på arbetsmarknaden. Därmed underlättas ungas etablering
              på arbetsmarknaden och risken för arbetslöshet minskar. Ungdomar
              som saknar gymnasieutbildning ska framför allt motiveras att återgå
              till studier inom det offentliga utbildningssystemet här spelar
              arbetsförmedlare och coacher en viktig roll. Inom jobbgarantin
              för ungdomar kan även studieförberedande utbildning erbjudas.
            </seg>
            <seg n="2c552690">
              Jag vill också i detta sammanhang lyfta fram viktiga satsningar
              i årets vårproposition med tilläggsbudget, som ökade resurser
              för arbetsmarknadspolitiken, däribland jobbgarantin för ungdomar,
              och höjda statsbidrag till kommunerna.
            </seg>
            <seg n="af521cc2">
              Vad gäller Josefin Brinks fråga om nedsättningen av socialavgifter
              för ungdomar vill jag understryka att nedsättningen bara har varit
              i kraft en kort tid det andra steget trädde i kraft så sent som
              den 1 januari 2009. Eftersom arbetslösheten bland unga är alltför
              hög ansåg regeringen att det fanns starka skäl att stimulera efterfrågan
              på yngre arbetskraft och underlätta för unga att komma in på arbetsmarknaden.
            </seg>
            <seg n="d673ed72">
              Regeringen har vidtagit en rad viktiga åtgärder för att underlätta
              för unga personer att få ett arbete. Åtgärderna för att bryta
              ungas utanförskap är en del av ett långsiktigt och strategiskt
              arbete som är högt prioriterat. Denna prioritering kvarstår även
              i det försämrade konjunkturläget.
            </seg>
          </u>
          <note type="speaker" n="166aed35">
            Anf. 50 JOSEFIN BRINK (v):
          </note>
          <u who="josefin_brink_fef83c" xml:id="i-464f56e538777390-0" n="befa6d4e">
            <seg n="7d158de4">
              Fru talman! Tack, statsrådet, för svaret!
            </seg>
            <seg n="43e9e8fa">
              Man kan konstatera att vi befinner oss i ett utomordentligt allvarligt
              läge, inte minst när det gäller ungdomar. Det är faktiskt så att
              ungdomsarbetslösheten i Sverige är näst högst i Europa, och den
              har ökat snabbare än i något annat land i Europa. Då blir det
              ganska oroande att regeringen har så oerhört lite att erbjuda
              för att förhindra att ungdomar blir arbetslösa.
            </seg>
            <seg n="aeb8720e">
              De saker som arbetsmarknadsministern räknar upp här är ju inte
              av karaktären att man förhindrar ökad ungdomsarbetslöshet.
            </seg>
            <seg n="adb530e7">
              Det är heller ingenting som innehåller några aktiva åtgärder
              för att se till att ge ungdomar meningsfull sysselsättning så
              att de kan gå vidare till jobb när konjunkturen vänder.
            </seg>
            <seg n="87265057">
              Ministern säger att ungdomar som saknar gymnasieutbildning ska
              motiveras att återgå till studier inom det offentliga utbildningssystemet.
            </seg>
            <seg n="eb71c36c">
              Ja, men regeringen har ju skurit ned 42 000 komvuxplatser och
              inte kompenserat för det. Man har skurit bort 3 000 högskoleplatser.
              På vilket sätt ska ungdomarna gå tillbaka till det offentliga
              och reguljära utbildningssystemet när det inte finns platser för
              alla? Det finns färre platser i dag än när vi hade den lägsta
              arbetslösheten 2006 och 2007.
            </seg>
            <seg n="b13086ba">
              När det handlar om ökade resurser till arbetsmarknadspolitiken
              stämmer inte det heller. De här ökade resurserna, som kom i tilläggsbudgeten,
              är en uppräkning, eftersom arbetslösheten stiger mycket snabbare
              än vad regeringen hade räknat med.
            </seg>
            <seg n="80b15245">
              Fler personer kommer att behöva a-kassa och aktivitetsstöd därför
              att regeringen hade underskattat arbetslösheten. Och fler ungdomar
              beräknas bli långtidsarbetslösa därför att regeringen inte sätter
              in någon aktiv arbetsmarknadspolitik på ett tidigt stadium. Därför
              ökar garantin för de långtidsarbetslösa unga.
            </seg>
            <seg n="5c888aef">
              Den här jobbgarantin, som man kommer in i först efter att man
              har varit arbetslös i tre månader, innehåller ju inte heller någonting
              aktiverande. Det visar sig att det efter ytterligare 100 dagar
              i garantin hittills bara är 12 procent av deltagarna som har fått
              utbildning eller praktik. Det här är siffror som Arbetsmarknadsdepartementet
              gav Vänsterpartiet så sent som häromdagen.
            </seg>
            <seg n="81cca4eb">
              88 procent av deltagarna i den här garantin håller alltså på
              med jobbsökeri och annat som verkligen inte kan kallas aktiv arbetsmarknadspolitik.
              Det är ingenting som på något sätt förbättrar de här ungdomarnas
              möjligheter att längre fram få ett jobb.
            </seg>
            <seg n="d5d4a298">
              Vidare säger arbetsmarknadsministern att man har höjt statsbidraget
              till kommunerna. Det stämmer ju inte. I år kommer det inte en
              enda krona till kommunerna, trots att Sveriges Kommuner och Landsting,
              Konjunkturinstitutet och alla säger att det är helt nödvändigt
              för att förhindra ytterligare nedskärningar av personal.
            </seg>
            <seg n="1b49becd">
              De unga som jobbar i kommuner och landsting har redan fått sparken
              därför att de har varit timanställda och visstidsanställda. Och
              nu börjar man skära ned på den ordinarie personalen.
            </seg>
            <seg n="2ee83ae8">
              De statsbidrag som man tillför nästa år täcker inte på långa
              vägar ens de behov som finns för att kunna behålla befintlig personal.
              Än mindre kommer det att finnas resurser för att anställa några
              nya personer och att kunna behålla unga människor i jobb i kommuner
              och landsting.
            </seg>
            <seg n="14b2eae8">
              Sammantaget är det faktiskt så att regeringen inte har något
              som helst svar på vad man tänker göra åt det som faktiskt, enligt
              alla bedömare, är en potentiell katastrof, nämligen att var fjärde
              ungdom står utanför arbetsmarknaden och att fler beräknas göra
              det framöver.
            </seg>
            <seg n="c5a29cd7">
              Regeringen har fullständigt misslyckats med att öka sysselsättningen
              för unga, och nu misslyckas man fullständigt med att se till att
              det inte är de unga som får betala det allra högsta priset för
              krisen.
            </seg>
            <seg n="df0fb1fb">
              Min fråga kvarstår fortfarande: Finns det några förslag över
              huvud taget hos regeringen när det gäller vad man ska göra åt
              den här situationen?
            </seg>
          </u>
          <note type="speaker" n="e67d64c2">
            Anf. 51 CARL B HAMILTON (fp):
          </note>
          <u who="carl_b_hamilton_b4f697" xml:id="i-fd00943daf205250-2" n="36478b2e">
            <seg n="b898a810">
              Fru talman! Jag har länge hållit på med ungdomsarbetslöshet,
              och en av de saker som jag har upptäckt i riksdagen är den otroliga
              kortsiktigheten i inriktningen på diskussionen.
            </seg>
            <seg n="4bf5e0db">
              Vi har i Sverige haft en hög ungdomsarbetslöshet, inte bara nu,
              utan i årtionden, skulle jag vilja säga. Den är högre än i andra
              länder, och det är det arv som vi har tagit över.
            </seg>
            <seg n="c9cab99e">
              Den här situationen med en konstant hög ungdomsarbetslöshet i
              Sverige är någonting som orsakades av Socialdemokraterna, Vänsterpartiet
              och Miljöpartiet när ni i tolv år satt vid regeringsmakten.
            </seg>
            <seg n="da145f9f">
              En orsak, Josefin Brink, är den skolpolitik som ni för. De ungdomar
              som gått ur skolan har en låg produktivitet därför att de har
              gått igenom en dålig skola. Det är för många som går ur skolan
              med dåliga kunskaper. De kan inte bära upp den lön som de får
              på arbetsmarknaden. Då kan man sänka lönen, eller också kan man
              förbättra skolundervisningen. Vår linje är att förbättra skolundervisningen,
              men det är Vänsterpartiet helt emot.
            </seg>
            <seg n="2e48ecf1">
              Med den skolpolitik som ni driver kommer ungdomar att för lång
              tid dömas till ungdomsarbetslöshet.
            </seg>
            <seg n="b374c1cf">
              Sedan kan man notera att kullarna just nu är ovanligt stora,
              så räknat i personer har nog aldrig så många unga personer arbetat
              som i dag. Men den procentuella andelen är alldeles för hög.
            </seg>
            <seg n="37dc042a">
              Jag är säker på att arbetsmarknadsministern återkommer till det
              här med yrkesanknytning, utbildning och lärlingar och sådana saker.
            </seg>
            <seg n="ca123909">
              Men jag skulle också vilja ta upp en annan sak, nämligen den
              fråga som uppstår när man kommer till Köpenhamn. Varför arbetar
              så väldigt många svenska ungdomar i Danmark, i Köpenhamn? Varför
              är det de som sköter butikerna, restaurangerna? Finns det någon
              observation och någon tanke hos er på vänsterkanten om varför
              det är så?
            </seg>
            <seg n="3a6dbe03">
              Kan det bero på att man har en annan arbetsmarknadssituation,
              att man har flexicurity, att det är lättare för ungdomar att komma
              in där, att det är lättare för dem att få anställning, att de
              är mer attraktiva hos arbetsgivarna? Kan det vara det?
            </seg>
            <seg n="638b9664">
              Det kanske inte är så att man har mer bidrag i Köpenhamn. Det
              kanske inte är ständigt nya doser av olika typer av arbetsmarknadspolitiska
              åtgärder riktade till yngre som är lösningen. Det kanske är så
              att lösningen finns i Köpenhamn. Där är det ändå mycket fler ungdomar
              som arbetar än vad det är i Sverige.
            </seg>
            <seg n="922cfbd4">
              Fru talman! När jag läser igenom de här långa listorna av ofinansierade
              utgifter som Socialdemokraterna och Vänsterpartiet har ser jag
              faktiskt inte särskilt mycket som handlar om ungdomsarbetslöshet.
              Vad jag har kunnat hitta är 90 000 sommarjobb. Men vad är det
              i övrigt som ni ska göra för ungdomarna?
            </seg>
          </u>
          <note type="speaker" n="c839501a">
            Anf. 52 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-7f9f9fac93ab7e21-2" n="6145d1dc">
            <seg n="7b12b303">
              Fru talman! Tack, Josefin Brink! För tre veckor sedan stod jag
              i talarstolen och hade en debatt på precis samma tema med arbetsmarknadsministern.
            </seg>
            <seg n="bf699322">
              Då närde jag nog ett litet hopp till den här vårpropositionen,
              att den skulle innehålla en massa saker. Jag hade hoppats att
              det skulle komma satsningar på arbetsmarknadspolitik.
            </seg>
            <seg n="d6de92e3">
              Men döm om min förvåning! Man fick läsa i tidningen att regeringen
              satsar 10 miljarder. Det var ju oväntat. Men när man granskade
              den här satsningen fann man att ökade kostnader för a-kassa och
              övriga bidrag till arbetssökande var 10 miljarder. Ökade kostnader
              för lönegarantier till följd av fler konkurser var 780 miljoner.
              Besparingar på arbetsmarknadspolitiska insatser var 5 miljoner.
              Mer pengar till Internationella arbetsorganisationen var 10 miljoner.
            </seg>
            <seg n="a4691b5b">
              Slutsatsen är: Noll kronor för mer utbildning och praktik till
              arbetssökande.
            </seg>
            <seg n="e906e8e4">
              Det var väl inte så himla offensivt, och det var väl inte så
              mycket arbetslinje?
            </seg>
            <seg n="094c2167">
              I dag har vi fått de senaste siffrorna för varslen under april.
              Det är nästan 10 000 personer som har blivit varslade under april.
              Det visar att vi kommer att gå mot en dramatisk sommar. Det vore
              förmätet att tro någonting annat.
            </seg>
            <seg n="c511cf72">
              Då är det viktigt med 90 000 sommarjobb. Det är också viktigt
              med sommarundervisning, 15 000 extra platser. Det är också viktigt
              med 10 000 extra sommarkursplatser, 4 000 lärlingsplatser, 3 500
              platser i yrkesinriktad arbetsmarknadsutbildning och 10 000 platser
              i Ungdomslyftet.
            </seg>
            <seg n="ac1da380">
              När det gäller satsningen på komvux, kvalificerad yrkesutbildning
              och högskola är det sammanlagt 10 885 platser. När det gäller
              traineeprogram i välfärden är det 3 000 platser.
            </seg>
            <seg n="b91f2325">
              Vi gör någonting. Vi i oppositionen tar ungdomsarbetslösheten
              på allvar. Som jag har sagt tidigare, gör man något aktivt med
              ungdomar vet alla som sitter i det här rummet att det händer något.
              De kommer ut i arbete.
            </seg>
            <seg n="24bfafad">
              Problemet är när de får vara passiva under tre månader och sedan
              gå in i en passiv åtgärd som den här regeringen har valt att kalla
              jobbgarantin. Då får de vara passiva i ytterligare tre månader.
              Då har man sex månaders passivitet som ungdom.
            </seg>
            <seg n="7dc9b6bf">
              Det är inte att vara aktiv, det är inte att bedriva någon form
              av aktiv arbetsmarknadspolitik. Det är passivitet. Tyvärr, fru
              talman, präglas den här regeringen av passivitet.
            </seg>
          </u>
          <note type="speaker" n="7c8ad257">
            Anf. 53 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-3d25d186ab0533b1-16" n="d0940b5c">
            <seg n="1a20d98e">
              Fru talman! Låt oss först fundera över var vi kommer från. Vi
              kommer från ett läge där 2008 antalet fast anställda ungdomar
              ökade med 23 000 personer eller 11,1 procent jämfört med 2007.
              Antalet tidsbegränsat anställda minskade under samma period.
            </seg>
            <seg n="0f284495">
              Vi kommer från ett läge, precis som Carl B Hamilton sade, där
              sysselsättningen bland ungdomar har ökat mycket kraftigt. Men
              samtidigt ska vi komma ihåg att vi har haft väldigt stora ungdomskullar
              som har kommit ut, som Carl B Hamilton också sade. Det gör att
              ungdomsarbetslösheten minskade mindre än sysselsättningen ökade.
            </seg>
            <seg n="fa2e39e0">
              Varför är då ungdomsarbetslösheten så hög i Sverige? Och varför
              ökar den nu snabbare än på andra håll? Vi ska komma ihåg, precis
              som Carl B Hamilton sade, att vi under decennier har haft en väsentligt
              högre ungdomsarbetslöshet i Sverige än på andra håll.
            </seg>
            <seg n="b00241fa">
              Den ökar nu snabbare än i många andra länder, för Sverige är
              en liten öppen ekonomi. Ungefär hälften av vår ekonomi är exportberoende.
              I verkstadsindustrin är det 7080 procent som exporteras.
            </seg>
            <seg n="d1cd3699">
              När kunderna försvinner, när det inte längre finns efterfrågan
              på svenska produkter och företagen måste dra ned har vi en regel,
              sist in först ut, som är applicerbar i LAS och de olika kollektivavtalen.
              När jag är ute och reser i landet är det helt uppenbart att det
              är ungdomar som tvingas bort från jobben först.
            </seg>
            <seg n="3502c015">
              Samtidigt vill jag säga att vi försöker möta detta på en mängd
              olika sätt. I decemberpaketet var det 4 miljarder mer i arbetsmarknadspolitiska
              insatser av olika slag, och vi hade ytterligare insatser i tilläggsbudgeten.
              Det innebär att bara inom något år kommer vi att ha 250 000 personer
              i aktiva arbetsmarknadspolitiska insatser.
            </seg>
            <seg n="168c3dba">
              Det hade varit mycket bättre om de hade haft ett jobb att gå
              till. Det håller jag helt med om. Men för det krävs det kunder
              i de företag som säljer. Och för att det ska vara kunder i de
              företag som säljer måste vi ha en regering för tillväxt, för olika
              typer av företag som kan växa fram och inte en regering som föreslår
              det omvända.
            </seg>
            <seg n="e9702f02">
              Ni räknar upp alla saker som ni ska göra. Det låter bra med allt
              det som ni har på tapeten, utom i två delar. Den ena delen är:
              Hur ska ni finansiera alltihop? Det är över 100 miljarder i olika
              ofinansierade utgiftsökningar.
            </seg>
            <seg n="4493fe01">
              En mycket stor post som ni ska räkna in i er kalkyl är den fördubblade
              arbetsgivaravgiften för unga. Ni ska göra det dubbelt så dyrt
              att ha ungdomar anställda. Hur många nya jobb, Josefin Brink och
              Eva-Lena Jansson, blir det genom att man gör det dubbelt så dyrt
              att anställa ungdomar? Det skulle jag gärna vilja ha ett svar
              på.
            </seg>
            <seg n="63d8eed2">
              I budgeten och i det som vi har kommit vidare med har vi lagt
              ungefär 2 miljarder mer i år på utbildningssystemet, bland annat
              komvux, yrkesvux, och yrkeshögskolan framför allt. Det bygger
              på den grundläggande tankegången när man funderar igenom vad som
              är det systematiska, strukturella problemet när det gäller ungdomsarbetslösheten.
              Vad beror det på att den har varit så hög under så väldigt många
              decennier?
            </seg>
            <seg n="bfbf5115">
              En förklaring vi hittar i forskning är naturligtvis arbetsrätten
              som den är utformad. Den påverkar inte det totala antalet arbetslösa,
              men den påverkar sammansättningen. Den tenderar att leda till
              att vi får högre arbetslöshet bland människor som ännu inte har
              kommit in på arbetsmarknaden, ungdomar, personer med utrikes bakgrund,
              personer som har varit långt borta från arbetsmarknaden.
            </seg>
            <seg n="5ac45bf0">
              En annan viktig förklaringsfaktor ligger i det som Carl B Hamilton
              tog upp, den bristfälliga kopplingen mellan utbildningssystemet
              och arbetsmarknaden. Den tredje förklaringsfaktorn ligger i, om
              man får tro forskare och erfarenheter från andra länder, att vi
              i Sverige har haft högre ingångslöner än i många andra länder
              och en svagare löneutveckling.
            </seg>
            <seg n="8332975c">
              Vi har försökt kompensera detta, inte genom att röra arbetsrätten
              och inte genom att göra en massa andra saker som ni skrämmer med
              ibland utan genom att halvera arbetsgivaravgiften för unga, det
              vill säga göra det billigare att ha ungdomar anställda.
            </seg>
            <seg n="94e82ada">
              Jag får återkomma till lite andra saker i nästa anförande.
            </seg>
          </u>
          <note type="speaker" n="e51b956c">
            Anf. 54 JOSEFIN BRINK (v):
          </note>
          <u who="josefin_brink_fef83c" xml:id="i-464f56e538777390-1" n="befa6d4e">
            <seg n="86209b30">
              Fru talman! Eva-Lena Jansson har gått igenom ett antal av de
              satsningar som vi i oppositionen har lagt fram tillsammans, och
              det är lite mer än sommarjobb. Det är också en hel del långsiktiga
              satsningar, bland annat på att se till att de som inte har klarat
              av gymnasiet både genom teoretiska studier inom ramen för komvux
              och genom arbetsplatsförlagd utbildning får möjlighet att skaffa
              sig en gymnasieexamen som de sedan kan använda för att få ett
              jobb. Så det finns en hel del långsiktiga satsningar i vår politik.
            </seg>
            <seg n="caebc22c">
              Vi gör också det som alla arbetsförmedlare jag har träffat vill
              och dessutom Arbetsförmedlingens, myndighetens, ledning berättade
              för oss om i arbetsmarknadsutskottet så sent som i förra veckan,
              nämligen att man gör det möjligt att tidigare sätta in insatser
              för de ungdomar som blir arbetslösa. De ska inte behöva sitta
              och vänta in garantierna. De ska inte behöva bli långtidsarbetslösa
              innan de kan få en insats. Det efterfrågas överallt inom Arbetsförmedlingen.
            </seg>
            <seg n="19fed825">
              Ytterligare saker som efterfrågas är möjligheten att erbjuda
              alla de insatser som personer över 25 år kan få, starta-eget-bidrag
              till exempel. Varför vill inte ni stödja nyföretagande bland unga?
              Det vill vi göra.
            </seg>
            <seg n="987ea9ff">
              När det gäller arbetsmarknadsutbildningar kan även unga under
              25 behöva ett körkort eller något liknande om det förbättrar deras
              möjligheter att få jobb. Det finns en rad insatser som Arbetsförmedlingen
              efterfrågar och som vi tycker att de ska få lov att göra för att
              underlätta för ungdomar att snabbare få en möjlighet att få ett
              jobb.
            </seg>
            <seg n="439bcdb8">
              Men i grund och botten är det förstås inte arbetsmarknadspolitik
              som skapar jobb. Det finns det ingen människa som tror. Det är
              inte vi som vill ha mera bidrag. Det är vi som vill investera
              för att skapa flera jobb. Det är det som ekonomer från vänster
              till allra längst ut på högerkanten, myndigheter, regeringens
              egna ekonomisk-politiska rådgivare och alla skriker efter: Gör
              investeringar för att se till att stimulera ekonomin så att det
              kommer flera jobb!
            </seg>
            <seg n="576ec3e6">
              Den typen av investeringar föreslår vi i Vänsterpartiet. Vi föreslår
              bättre satsningar på ROT-avdrag så att det skapas jobb i byggsektorn.
              Vi tidigarelägger investeringar i infrastruktur. Vi satsar på
              energiteknik. Vi satsar de resurser som verkligen behövs inom
              kommun- och landstingssektorn så att man kan anställa människor
              där och slippa säga upp. Vi satsar på exportstöd för småföretag
              och en rad saker som faktiskt skapar sysselsättning och stimulerar
              ekonomin i den ekonomiska kris som vi nu är inne i. Det är kärnan
              i att skapa sysselsättning också för unga.
            </seg>
            <seg n="ad19ca12">
              Det gör vi till skillnad från regeringen som har satsat på de
              sänkta arbetsgivaravgifterna. Riksrevisionen har ju sågat den
              typen av insatser som sysselsättningsskapande åtgärder. De har
              räknat på andra liknande insatser, som även den tidigare regeringen,
              där Vänsterpartiet var med som underlag det ska jag villigt erkänna
              har lagt ut en massa pengar på, för att se om det över huvud taget
              skapas några arbetstillfällen. Det kostar något mellan 1 och 2
              miljoner kronor per jobb med metoden att sänka arbetsgivaravgifter.
            </seg>
            <seg n="8b8e0eb4">
              Det ska jämföras med de siffror som riksdagens utredningstjänst
              har. Vad kostar varje nytt jobb när man gör en offentlig investering
              i bostadsbyggande eller infrastruktur? Det kostar 400 000 kronor.
            </seg>
            <seg n="52cc4e16">
              Om man i stället anställer folk direkt i till exempel kommuner
              och landsting, i offentlig sektor, är nettokostnaden 200 000 kronor
              för att skapa ett nytt jobb. Det är ju betydligt effektivare då
              att hämta in de arbetsgivarrabatter som har gått till McDonalds
              och andra företag som inte behöver nyanställa någon för att få
              pengarna och använda dem för att skapa nya arbetstillfällen genom
              direkta investeringar och genom pengar till kommuner och landsting,
              där det behövs både omvårdnadspersonal och andra.
            </seg>
          </u>
          <note type="speaker" n="85294c31">
            Anf. 55 CARL B HAMILTON (fp):
          </note>
          <u who="carl_b_hamilton_b4f697" xml:id="i-fd00943daf205250-3" n="36478b2e">
            <seg n="52f4c73e">
              Fru talman! Där var det ingen brist på ofinansierade utgiftsökningar.
              Om man drar på med investeringar i infrastruktur är det rätt mycket
              utöver att man ska anställa en person som det kostar. En rimlig
              kostnad är att det ligger bra mycket högre än de 400 000 som Josefin
              Brink sade. Det ligger snarare mellan 1 och 4 miljoner.
            </seg>
            <seg n="689a5353">
              Det var rätt intressant med ROT-avdraget. Jag har lagt märke
              till det jag vet inte om ni har gjort det. Om man tittar på var
              sysselsättningen faller mest i Sverige är det inte i byggsektorn.
              Det är i tillverkningsindustrin. Det är de som har fått nej till
              sin export. Det är där de inte får några order.
            </seg>
            <seg n="fe8a828e">
              Men vad gör ni då på vänsterkanten? Jo, ni går i Byggnadsarbetarförbundets
              ledband. Byggnads är det starkaste LO-förbundet. Det är ingen
              slump att det är just Byggnads medlemmar som får ROT-avdragen
              som klapp här till den 1 maj.
            </seg>
            <seg n="5dcab1fd">
              Sedan har vi frågan om de höga ingångslönerna som regeringen
              har försökt hantera genom att sänka arbetsgivaravgifterna för
              unga. Det finns även andra sätt som jag kanske skulle tycka vore
              bra men som just nu inte är politiskt gångbara.
            </seg>
            <seg n="f08307d3">
              Det som slår mig när jag hör Josefin Brink och Eva-Lena Jansson
              är det totala slöseriet. De ofinansierade utgiftsökningar ni föreslår
              är a-kassan, det är sänkta a-kasseavgifter, det är mer bidrag
              till barnfamiljer, pensionärer och studenter. Kommunerna ska få
              mer, hörde vi här mycket mer än vad regeringen föreslår. Det ska
              vara bidrag till småföretag, trygghetssystem, sjukförsäkring,
              barngrupperna i förskolan, äldreomsorg och statligt riskkapital.
              Det ska vara mer till utbildning, mer till högskolan, yrkesutbildning,
              sommarundervisning, gröna jobb, stark upprustning av miljonprogramsområdena,
              skolorna, äldreboenden, ungdomsboenden, hyresbostäder, infrastruktur,
              ROT-avdrag, klimatomställning, välfärden och så de här 90 000
              sommarjobben.
            </seg>
            <seg n="59fb9121">
              Det är för mycket för att det ska vara trovärdigt att ni har
              råd och möjlighet att prioritera, och är det någonting som präglar
              ett seriöst och ansvarstagande politiskt parti är det förmågan
              att kunna prioritera.
            </seg>
          </u>
          <note type="speaker" n="90c60227">
            Anf. 56 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-a20094d6cc67d4a9-0" n="6145d1dc" next="i-9de0f331d6451fa2-0">
            <seg n="2f59bf2d">
              Fru talman! Vi vill investera i ungdomar, för vi tycker inte
              att det är att slösa att satsa pengar på ungdomar. Då gör vi det
              genom att välja. Politik är inte bara att vilja, vilket Carl B
              Hamilton verkar tro, utan politik är också att välja till exempel
              att välja att inte ge Josefin Brink och mig fler skattesänkningar.
              Vi behöver inte det.
            </seg>
            <seg n="392082bf">
              Då väljer vi hellre att faktiskt satsa på ungdomar. Vi satsar
              på äldre. Vi satsar på välfärden. Det är nämligen viktigare att
              satsa i kommuner och landsting än att ge oss ofinansierade skattesänkningar.
            </seg>
            <seg n="9f376473">
              Det är viktigare att investera i ungdomar genom en stor satsning
              på utbildning. Genom att satsa stort på till exempel lärlings-,
              praktik- och traineeplatser i stället för att säga att ungdomarna
              ska vara arbetslösa i tre månader; sedan kan regeringen tänka
              sig att göra något. Då stoppas de in i jobbgarantin där de får
              sitta tre månader i utvisningsbåset, och sedan kanske någonting
              görs för dem.
            </seg>
            <seg n="9563b73e">
              Det är inte offensivt, det är ingen arbetslinje och det är definitivt
              slöseri. Jag kan nämligen aldrig tycka att pengar som vi satsar
              på våra ungdomar är bortkastade pengar snarare tvärtom. Det är
              en investering för framtiden.
            </seg>
            <seg n="22c36699">
              Den här regeringen stänger dörrarna för ungdomar. Jag tycker
              inte att det är en bra politik, fru talman.
            </seg>
          </u>
          <note n="a321b2dc">
            Anf. 57 GUNNAR ANDRÉN (fp):
          </note>
          <u who="eva-lena_jansson_69cbd8" xml:id="i-9de0f331d6451fa2-0" n="6145d1dc" prev="i-a20094d6cc67d4a9-0">
            <seg n="73f81df4">
              Fru talman! Jag skulle vilja börja med att komplettera Carl B
              Hamiltons lista utifrån vad som varit föremål för överläggningar
              i dag. Det begärs också mer pengar till polisen, till fossilgasutbyggnaden,
              åklagarväsendet, arbetslivsforskningen och ekobrottsbekämpningen.
              Det kan vara bra att ha med dem också så att ingenting kommer
              bort.
            </seg>
            <seg n="d02b9c41">
              Det var dock inte av den anledningen jag begärde ordet, utan
              det var när interpellanten nedvärderade satsningen på unga genom
              satsningen på nedsatta arbetsgivaravgifter.
            </seg>
            <seg n="26999581">
              Man kan gå på olika studiebesök. Man kan gå till Arbetsförmedlingen.
              Det är viktigt. Jag har själv valt att gå till några andra ställen.
              Jag valde härförleden att gå till McDonalds i Rissne en intressant
              arbetsplats. Jag är inte säker på om mitt öga såg rätt, men jag
              tyckte mig ändå se att det var få, om ens någon, av de anställda
              som var över 26 år. Det är möjligt att de inte behöver göra några
              nyanställningar där. Det vet inte jag, men jag noterar att för
              att de skulle känna sig trygga på sin arbetsplats med sina kollektivavtalade
              löner så har med stor säkerhet för denna generation den nedsatta
              arbetsgivaravgiften betytt ganska mycket.
            </seg>
            <seg n="1504ff9f">
              Fru talman! För att kontrollera att detta inte var en ren tillfällighet
              har jag besökt två andra snabbmatsinrättningar, en vid Sergels
              torg och en på Kungsholmen uppe vid Fridhemsplan. Jag såg exakt
              samma sak där. Man kan notera att denna snabbmatskedja av amerikanskt
              ursprung är en av de stora arbetsgivarna för ungdomar, och det
              är ju det interpellationen handlar om. Jag tror att det har haft
              ganska stor betydelse för att inte fler har hamnat i bekymmer.
            </seg>
            <seg n="7bd90455">
              För att ytterligare kontrollera att jag verkligen var på rätt
              spår kontaktade jag Ica och frågade hur de ser på detta. Det visade
              sig att det är en väldigt intressant arbetsplats för många ungdomar
              som vill komma in som butiksbiträden i olika former. Det kanske
              inte direkt är ett högkvalificerat jobb, men jag skulle tro att
              det bidrar väldigt starkt till att många ungdomar får sin första
              arbetsplats, med kollektivavtalade löner, just genom att företagens
              kostnader blir något lägre än de annars hade varit.
            </seg>
            <seg n="83f77a78">
              Då kommer man till frågan: Vem är det som anställer i det här
              landet? Det är den frågan Vänsterpartiet och Socialdemokraterna
              sällan ställer sig. Det är nämligen inte Arbetsförmedlingen, utan
              det är företagare. Det är företagare som ska betala de här platserna,
              och de ser till både kompetens och löner.
            </seg>
            <seg n="3f5b2988">
              När nu interpellanten gör narr av den sänkta arbetsgivarkostnaden
              tror jag att det är ett allvarligt felsteg från Vänsterpartiet.
              Jag tror att detta har haft en väldigt gynnsam effekt för många
              tusentals unga människor i vårt land.
            </seg>
          </u>
          <note type="speaker" n="641b0d1e">
            Anf. 58 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-3d25d186ab0533b1-17" n="d0940b5c">
            <seg n="18244b51">
              Fru talman! I år lägger vi närmare 74 miljarder kronor i olika
              arbetsmarknadspolitiska insatser. Visst en hel del av detta är
              ersättning för förlorad inkomst, men även det är en del av arbetsmarknadspolitiken.
            </seg>
            <seg n="915a7db0">
              När det gäller garantierna hörde jag i början Josefin Brink ställa
              frågan om varför det är så få som får utbildning eller praktik
              inom ramen för garantierna. Då ska man komma ihåg att vi inte
              har avsatt ett fast antal platser för insatser av det slaget,
              utan det är en individuell bedömning som Arbetsförmedlingen gör
              när de träffar ungdomarna. Är det en kortare utbildning man behöver
              eller någon typ av praktisk kompetensutveckling finns den möjligheten,
              men det är inte alla som har bedömts ha det behovet. Det är som
              sagt var en individuell bedömning.
            </seg>
            <seg n="fd6bc869">
              Det viktiga är väl i så fall att titta på vad som händer efter
              garantin. Då kan jag bara dra mig till minnes den uppföljning
              som Arbetsförmedlingen har tagit fram som visar att efter 30 dagar
              har ungefär 57 procent av dem som lämnat jobbgarantin fått ett
              arbete. Ungefär 10 procent har gått till det offentliga utbildningssystemet.
              Det är en väldigt hög siffra: 67 procent har antingen gått vidare
              till arbete eller till det reguljära utbildningssystemet. Det
              är en god siffra.
            </seg>
            <seg n="20607f68">
              Man ska också komma ihåg att snittiden som ungdomar är arbetslösa
              är väsentligt kortare än för äldre på arbetsmarknaden. Detta gör
              att det blir viktigt med insatser av coachningskaraktär i början
              så att man snabbt kan få besked om man ska gå tillbaka till det
              ordinarie utbildningssystemet eller försöka hitta de jobb som
              faktiskt finns. Arbetsförmedlingen kommer i år, säger de i sina
              egna prognoser, att omsätta 900 000 jobb, och det är klart att
              det är en bra idé om man kan göra sig beredd att ta de jobb som
              faktiskt finns.
            </seg>
            <seg n="c2beea1a">
              Man ska komma ihåg att arbetsmarknadspolitiken varken kan eller
              ska göra allt. För många är det ordinarie skolsystemet det bästa.
              Vi vet till exempel att var femte person i jobbgarantin för unga
              saknar färdig gymnasieutbildning, och därför är det både bra och
              rätt för dem att gå tillbaka till skolbänken. Det är också det
              som nu sker i allt högre omfattning.
            </seg>
            <seg n="c38d493e">
              Därför är det bra med extra medel som vi har lagt till komvux,
              yrkesvux och yrkeshögskolan. Jag vill också påminna om de 10 000
              lediga högskoleplatser som fanns här för inte alls länge sedan.
            </seg>
            <seg n="15da42d0">
              När det gäller Carl B Hamiltons fråga om erfarenheterna från
              Danmark finns det flera olika erfarenheter. Jag frågade min danske
              kollega om hur man kunnat få en sådan låg arbetslöshet i Danmark
              och vad vi skulle kunna lära av. Då sade han: Det förstår du väl.
              Ni måste ju halvera a-kassan för ungdomar.
            </seg>
            <seg n="344b1be5">
              Det har man nämligen gjort i Danmark, och jag kan säga att det
              kanske inte är det förslaget vi kommer att lägga fram. Men den
              viktiga poängen var att man just har en betydligt bredare koppling
              mellan utbildningssystemet och arbetsmarknaden. Man jobbar alltså
              mycket mer med lärlingsutbildning, lärlingsplatser, yrkeshögskola
              och så vidare, och det är precis detta strukturella grepp som
              den här regeringen har tagit för att förbättra kopplingen mellan
              utbildningssystemet och arbetsmarknaden.
            </seg>
            <seg n="ee753865">
              Det är klart att vi alla inser att det inte får en omedelbar
              effekt i övermorgon. Att förändra utbildningssystemet är ju en
              investering som tar många år när det gäller att få ordning på
              det kaos som den förra regeringen ställde till med.
            </seg>
            <seg n="f8252177">
              I grunden tror jag att det här problemet är för viktigt för att
              enbart kopplas till krisen. Det är tillräckligt viktigt och tillräckligt
              problematiskt i sin grund. Det är ett strukturellt problem som
              måste åtgärdas. Därför blir det viktigt med särskilda arbetsgivaravgifter
              för unga.
            </seg>
            <seg n="e88c3d40">
              Låt oss ställa en annan fråga. Hur många unga har fått behålla
              jobbet i de här kristiderna när det har blivit hälften så dyrt
              att ha dem anställda? Och motsvarande fråga, som jag fortfarande
              inte har fått något svar på, men som kanske Eva-Lena Jansson borde
              kunna svara på vid något tillfälle: Hur många unga kommer att
              förlora jobbet om det blir dubbelt så dyrt att ha ungdomar anställda?
            </seg>
          </u>
          <note type="speaker" n="36391640">
            Anf. 59 JOSEFIN BRINK (v):
          </note>
          <u who="josefin_brink_fef83c" xml:id="i-464f56e538777390-2" n="befa6d4e">
            <seg n="be2ee70d">
              Fru talman! Det var roligt att Gunnar Andrén har varit på McDonalds.
              Det är det många som är. Har man varit det någon gång tidigare,
              kanske inte bara i studiesyfte utan man kanske till och med har
              ätit där eller jobbat där, vilket väldigt många unga har gjort
              alldeles riktigt kan man konstatera att det alltid har varit så
              att det i stort sett bara är ungdomar som jobbar på McDonalds.
              Det är själva grunden för vår kritik, att man ger en subvention
              till en arbetsgivare och till en bransch som i stort sett har
              som affärsidé att bara ha unga anställda. Det finns inga som helst
              krav på att man ska anställa någon för att få den här rabatten.
            </seg>
            <seg n="4006e43d">
              Vi har i stället valt att utforma den här typen av subvention
              till de arbetsgivare som anställer en ungdom som är arbetslös.
              Då har man ju gjort en insats för att skapa bättre möjligheter
              för unga att få jobb.
            </seg>
            <seg n="e9d34d90">
              Dessutom tycker jag att det är häpnadsväckande att Carl B Hamilton
              tycker att det är slöseri att satsa på renovering och energieffektivisering
              av bostäder. Det är sådant som normalt brukar kallas för investeringar.
              Samma sak när det gäller att satsa på järnvägar och kollektivtrafik
              eller att satsa på utveckling av ny energiteknik, som faktiskt
              är en tillväxtskapande möjlighet för en ny framgångsrik exportindustri,
              enligt de flesta bedömare. Men det behövs investeringar för att
              den här nya sektorn ska komma i gång ordentligt.
            </seg>
            <seg n="fc94b4ed">
              Ännu mer häpnadsväckande är det kanske att kalla det för slöseri
              att man vill satsa på äldreomsorg, sjukvård och utbildning. Det
              är fullständigt obegripligt för mig. Om vi dessutom gör de här
              satsningarna och de leder till att ungdomar kan få jobb blir det
              ju ännu mer obegripligt att hävda att det är ett slöseri. Det
              måste jag ju säga.
            </seg>
            <seg n="c051d271">
              Arbetsmarknadsministern försvarar att man gör så pass lite inom
              ramen för garantier och annat med att det inte finns behov av
              andra insatser. Anledningen till att så få får utbildning och
              praktik är att det inte finns resurser till det. Det finns ju
              inte pengar. Man avsätter ju så lite pengar per person i de här
              garantierna att det inte finns möjlighet att erbjuda människor
              mer än så. Den möjlighet man har att göra någonting begränsas
              ju av utrymmet.
            </seg>
            <seg n="5a3b60e7">
              Jag skulle avslutningsvis bara vilja säga att detta är en betydligt
              större fråga än den här krisen, men krisen i sig kommer att medföra
              risk för att unga slås ut för lång tid framöver.
            </seg>
          </u>
          <note type="speaker" n="5690200d">
            Anf. 60 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-3d25d186ab0533b1-18" n="d0940b5c">
            <seg n="d070da14">
              Fru talman! Det går fort när man har roligt. Jag ber om ursäkt
              för att jag ställde en fråga till Eva-Lena Jansson som hon inte
              hade möjlighet att svara på, men vi får säkert tillfälle att debattera
              det här flera gånger framöver.
            </seg>
            <seg n="45b23e7b">
              Låt mig hugga på en sak som Josefin Brink sade och som jag faktiskt
              helt håller med om. I sitt tidigare inlägg sade Josefin Brink
              att arbetsmarknadspolitik inte skapar jobb. Nej, det är helt rätt.
              Jag delar den uppfattningen. Det är klart att det vi måste ha
              är företag som vågar anställa och som har råd att anställa därför
              att de har kunder som betalar. Det är ju grundförutsättningen
              för att vi ska ha några jobb över huvud taget och några skattebetalare
              som sedan kan finansiera vår välfärdssektor som vi är intresserade
              av på olika vis.
            </seg>
            <seg n="a2097c37">
              För mig blir det därför en gåta att ni vill slå på dem som just
              gör detta genom att föreslå fördubblad arbetsgivaravgift för unga
              och göra det dubbelt så dyrt att ha ungdomar anställda. Jag förstår
              inte hur ni får ihop den logiken. Hur många nya jobb blir det
              om man gör det dubbelt så dyrt att anställa ungdomar?
            </seg>
            <seg n="d63bf202">
              Sedan säger Josefin Brink i det sista inlägget att vi hellre
              borde ge en subvention till dem som anställer långtidsarbetslösa
              ungdomar. Men det gör vi ju! Vi kallar det för nystartsjobb. Ungdomar
              som har varit arbetslösa i sex månader ger arbetsgivaren rätt
              till just den nedsättning av arbetsgivaravgiften som gör det ännu
              billigare att anställa just dem som har varit borta länge.
            </seg>
            <seg n="270c20dc">
              Tillsammans med våra satsningar på utbildningssystem innebär
              det att vi kan hantera några år av svåra ekonomiska tider. Men
              det viktigaste, och där håller jag återigen med Josefin Brink,
              är att vi får arbetsgivare som vågar anställa och att de har kunder.
              Det är det vi gemensamt måste se till att vi får.
            </seg>
          </u>
          <note n="f074590e">
            Överläggningen var härmed avslutad.
          </note>
          <note n="5ccc8e4e">
            10 § Svar på interpellation 2008/09:449 om a-kassans regelverk
            och utförande av sysslor
          </note>
          <note type="speaker" n="5167b9cb">
            Anf. 61 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-3d25d186ab0533b1-19" n="d0940b5c">
            <seg n="b4c423b5">
              Fru talman! Eva-Lena Jansson har frågat mig om jag avser att
              vidta några åtgärder i syfte att ändra arbetslöshetsförsäkringens
              regelverk så att arbetslösa personer kan utföra vissa sysslor
              utan att riskera avstängning från arbetslöshetsersättning.
            </seg>
            <seg n="037b9253">
              Eva-Lena Jansson redogör för hur en man som har bloggat på en
              tidnings hemsida har fått besked från sin arbetslöshetskassa att
              han är tvungen att sluta med detta om han ska ha rätt till heltidsersättning
              från arbetslöshetsförsäkringen. Mannen har inget anställningskontrakt
              med tidningen och får heller inte någon ersättning för att han
              bloggar på tidningens hemsida.
            </seg>
            <seg n="19750c23">
              Jag vill inleda med att förklara att jag inte kan uttala mig
              i enskilda ärenden. Däremot vill jag ge ett generellt svar på
              vad som gäller för att en person ska ha rätt till arbetslöshetsersättning.
            </seg>
            <seg n="cd6ae9b6">
              Rätt till ersättning vid arbetslöshet har en sökande som är arbetsför
              och oförhindrad att åta sig arbete för en arbetsgivares räkning
              minst 3 timmar varje arbetsdag och i genomsnitt minst 17 timmar
              i veckan. Den sökande ska vidare vara beredd att anta erbjudet
              lämpligt arbete, vara anmäld som arbetssökande på arbetsförmedlingen,
              medverka till att en individuell handlingsplan upprättas och aktivt
              söka ett lämpligt arbete men inte ha kunnat få ett sådant arbete.
              Personen måste med andra ord stå till arbetsmarknadens förfogande
              för att ha rätt till arbetslöshetsersättning.
            </seg>
            <seg n="44688f4c">
              Det ankommer på varje enskild arbetslöshetskassa att tolka reglerna
              om rätt till arbetslöshetsersättning. Om en person inte är nöjd
              med det beslut en arbetslöshetskassa har fattat har personen möjlighet
              att överklaga beslutet hos allmän förvaltningsdomstol.
            </seg>
            <seg n="0b0effd1">
              Mot bakgrund av det anförda avser jag inte att ta några initiativ
              i frågan.
            </seg>
          </u>
          <note type="speaker" n="5391c304">
            Anf. 62 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-7f9f9fac93ab7e21-3" n="6145d1dc">
            <seg n="db07cdb9">
              Fru talman! Tack för svaret, arbetsmarknadsminister Littorin!
            </seg>
            <seg n="c647947b">
              Jag har tagit upp frågan om rätten till ersättning. Jag ska på
              en gång säga att jag tycker att det är viktigt att man när man
              får a-kassa verkligen följer det regelverk som finns när det gäller
              att stå till arbetsmarknadens förfogande. Man ska inte ha ersättning
              om man inte aktivt söker arbete. Den uppfattningen tror jag att
              arbetsmarknadsministern och jag delar.
            </seg>
            <seg n="e46a77a5">
              Anledningen till att jag har tagit upp den här frågan är precis
              det fall som statsrådet redogör för, men jag har också i den här
              kammaren tagit upp andra personer som har fått sin a-kassa ifrågasatt.
              Det har handlat om idrottsutövare, både kvinnor och män, men det
              har också handlat om fritidspolitiker. Jag tycker att det är ett
              problem när man börjar göra arbetslösa till någon sorts andra
              klassens medborgare som ska vara livegna.
            </seg>
            <seg n="1b26922f">
              Även om man är arbetslös måste man ha rätt att ha ett socialt
              liv vid sidan av sitt arbetssökande. Man måste ha möjlighet att
              vara politiskt aktiv. Man måste ha möjlighet att faktiskt kunna
              skriva dagbok, oavsett om det är virtuellt eller i en vanlig dagbok.
              Man måste faktiskt kunna ha en meningsfull fritid, till exempel
              kunna träna och utöva idrott.
            </seg>
            <seg n="1ad33c90">
              Det vi vet händer med människor som blir arbetslösa är att de
              faktiskt riskerar att dra på sig ohälsa. Därför tycker jag att
              det är viktigt att, när man nu får signalerna att a-kassorna tolkar
              regelverket väldigt olika och därmed också ifrågasätter om personen
              har rätt till a-kassa, fråga om arbetsmarknadsministern tänker
              vidta några åtgärder.
            </seg>
            <seg n="6482f528">
              Nu fick jag svaret att han inte tänker ta något initiativ i den
              här frågan, men bara genom att läsa det arbetsmarknadsministern
              skriver tycker jag att det ändå finns anledning att ställa frågan
              till arbetsmarknadsministern: Finns det inte skäl för ett förtydligande
              vad gäller a-kassereglerna till de olika a-kassorna? Det verkar
              i alla fall som om man gör olika egna tolkningar av direktiven
              och reglerna.
            </seg>
            <seg n="1387021f">
              Det har också förekommit förfrågningar från a-kassornas samorganisation
              till arbetsmarknadsministern, i alla fall till arbetsmarknadsutskottet
              i riksdagen, om att få ett förtydligande av vad som gäller när
              man är förtroendevald och har a-kasseersättningen. Jag skulle
              ändå vilja höra om arbetsmarknadsministern har något att tillägga
              utöver det svar jag har fått när det gäller förtydligande eftersom
              a-kassorna verkar ha så olika tolkningar av regelverket.
            </seg>
          </u>
          <note type="speaker" n="b27987ee">
            Anf. 63 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-3d25d186ab0533b1-20" n="d0940b5c">
            <seg n="463119df">
              Fru talman! Låt mig först säga att det är klart att jag delar
              Eva-Lena Janssons grunduppfattning att man ska kunna ha ett liv
              även om man går på a-kassa. Jag tycker att det är alldeles självklart
              att man ska kunna ha en fritid, att man ska kunna göra olika saker.
              Det blir lite problematiskt eftersom jag får akta mig för ministerstyre
              och inte kommentera de enskilda fallen, men i grund och botten
              delar jag naturligtvis Eva-Lena Janssons uppfattning.
            </seg>
            <seg n="a13217e3">
              När det gäller fritidspolitiker och förtroendevalda i synnerhet
              vet jag som gammal partisekreterare hur viktiga de är, hur rara
              pärlor de är och hur många fler vi egentligen skulle behöva i
              våra respektive partier. Däremot vet jag att det just när det
              gäller fritidspolitiker och förtroendevalda har uppstått en diskussion
              om avvägningen mellan ersättningens storlek och tidsåtgången för
              olika uppdrag. Jag ska naturligtvis försöka återkomma om det går
              att få någon typ av förtydligande i den delen. Jag har också talat
              med IAF, Inspektionen för arbetslöshetsförsäkringen, för att få
              en bättre bild av om det går att lägga ett pussel, om det går
              att se ett mönster i olika tolkningar. Annars är det klart att
              vi inte har ändrat på de regler som finns när det gäller förutsättningarna
              för att få arbetslöshetsförsäkringen utbetalad. Någonstans är
              det möjligt att man har kommit fram till en annan tolkning än
              tidigare, och det är i så fall lite märkligt.
            </seg>
            <seg n="31e94ed3">
              Det finns regler om arbetslöshetsersättning vid deltid och bisyssla,
              men just i det här fallet som Eva-Lena Jansson tar upp i interpellationen
              är det inte fråga om det eftersom det inte föreligger ett anställningskontrakt
              eller någon betalning. Därför kan man från principiella utgångspunkter
              fundera över hur man har kommit fram till det beslutet i det här
              fallet.
            </seg>
            <seg n="5c0813f4">
              Slutsatsen blir ändå att vi inte har ändrat på de regler som
              handlar om att stå till arbetsmarknadens förfogande för rätt till
              ersättning. De är i grunden desamma. I den mån det har varit problematiskt
              tidigare, och är det också i dag, är det möjligt att överklaga
              till förvaltningsdomstol. På det sättet bedömer jag ändå att det
              finns tillräckligt gott skydd för den enskilde för att få en opartisk
              bedömning av vad som är rätt eller inte.
            </seg>
          </u>
          <note type="speaker" n="4354749d">
            Anf. 64 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-7f9f9fac93ab7e21-4" n="6145d1dc">
            <seg n="365f1b4c">
              Fru talman! Ja, man kan överklaga till förvaltningsdomstol, men
              jag har följt ett fall med en fritidspolitiker som också har överklagat
              till länsrätten. Länsrätten har avslagit hennes överklagan. Nu
              har hon fått prövningstillstånd i kammarrätten, och jag ser fram
              emot att kammarrätten granskar frågan.
            </seg>
            <seg n="7ae7b936">
              Det som är principiellt viktigt i båda fallen gäller någon timme
              i veckan oavsett vad det kan vara fråga om. Fritidspolitikern
              har inte haft någon ersättning, hon har avsagt sig ett fast arvode,
              men hon får i alla fall inte ersättning från a-kassan. Nu pratar
              vi alltså om en person som skriver i en tidning utan att få ersättning.
            </seg>
            <seg n="b6948f4e">
              Om man fullföljer principen, som just a-kassan har gjort om den
              person som har skrivit i tidningen, vad händer med alla andra
              a-kassor som kan se att en arbetslös har skrivit under en insändare
              i en tidning? Kommer den a-kassan också att säga att det verkar
              som att personen ofta skriver insändare i tidningen, och därför
              ifrågasätter kassan om personen ska få a-kassa för heltid? Det
              är befängt. Det borde var och en förstå. Det vore därför bra om
              arbetsmarknadsministern kunde ta ett initiativ till att ha en
              dialog med Arbetslöshetskassornas Samorganisation, SO, för att
              försöka se om det går att få en samsyn. Hur ser det ut? Vi ska
              veta att det finns a-kassor som har tolkat fritidspolitikers rätt
              till inkomst på ett helt annat sätt än det andra exemplet som
              jag har tagit upp. Det finns motstridiga uppgifter där a-kassorna
              ska tolka samma regelverk, men det tolkas olika. Det verkar falla
              på vilken handläggare man har turen eller oturen att få. Jag utgår
              från att dessa handläggare naturligtvis gör sitt bästa och följer
              det regelverk de är satta att tillämpa, men principiellt är det
              viktigt att det blir samma rättstillämpning. Om man har rätt till
              a-kasseersättning tycker jag också att man ska få det. Det ska
              inte hänga på att a-kassan har valt att tolka regelverket på ett
              sätt som inte är lagstiftarens mening.
            </seg>
            <seg n="3ecc2ad4">
              Jag frågar än en gång: Är det tänkbart att ta initiativ till
              en samling med Arbetslöshetskassornas Samorganisation för att
              lyfta upp frågan om vad som är principiellt rätt i fråga om de
              olika tolkningarna som finns i a-kassorna?
            </seg>
          </u>
          <note type="speaker" n="581d1c25">
            Anf. 65 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-3d25d186ab0533b1-21" n="d0940b5c">
            <seg n="ead9af75">
              Fru talman! Det enkla svaret på den frågan är ja. Jag delar i
              grunden Eva-Lena Janssons uppfattning.
            </seg>
            <seg n="58c44e2e">
              Nu är det så här att a-kassorna har ett visst myndighetsansvar
              i förhållande till skattebetalarna och naturligtvis sina medlemmar.
              Precis som Eva-Lena Jansson säger är det naturligtvis viktigt
              med ett rättssäkert och tydligt regelverk.
            </seg>
            <seg n="f5031747">
              Det som förbryllar mig lite är att det här regelverket inte har
              ändrats. Men om det är så att denna typ av fall uppstår är det
              naturligtvis viktigt att ha en dialog med Arbetslöshetskassornas
              Samorganisation och Inspektionen för arbetslöshetsförsäkringen
              för att se om det är fråga om undantag eller om det finns ett
              mönster som gör att frågan måste hanteras. Jag ska vara tydlig
              med att säga att vi kommer att prata med SO om detta.
            </seg>
          </u>
          <note type="speaker" n="d5a2bebb">
            Anf. 66 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-7f9f9fac93ab7e21-5" n="6145d1dc">
            <seg n="dc816740">
              Fru talman! Det var ett glädjande besked från arbetsmarknadsministern.
              Jag ser fram emot att se både sjuka, pensionärer och arbetslösa
              som utövar sin rätt att framföra sin syn på bloggar och i insändare
              utan att riskera att bli av med sina ersättningar. Det är viktigt
              att detta initiativ tas från regeringen. Det kan inte vara så
              att vi gör olika tolkningar.
            </seg>
            <seg n="c2ecde04">
              Jag tror att a-kassorna med alla de förändringar som regeringen
              har gjort i a-kassan också tolkar att piskans politik ska gälla
              även regleringen av a-kassan. Regeringen har skickat signaler
              ibland olyckliga signaler och jag hoppas att vi nu får en bra
              utredning i frågan.
            </seg>
            <seg n="03e0cfe8">
              Tack, fru talman, för debatten.
            </seg>
          </u>
          <note type="speaker" n="56adbafe">
            Anf. 67 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-3d25d186ab0533b1-22" n="d0940b5c">
            <seg n="8e0a90b7">
              Fru talman! Även jag tackar. Det är klart att vi båda vill ha
              ett system som innebär att man ska stå till arbetsmarknadens förfogande
              när man får a-kassa. Det är grunden för allt. Samtidigt vill vi
              båda två att man ska kunna ha ett liv, kunna blogga, utöva ett
              fritidsintresse eller vad det kan vara. Det måste finnas sätt
              för att hantera detta.
            </seg>
            <seg n="ee9187cf">
              Min utgångspunkt är att eftersom reglerna inte har ändrats finns
              den avvägningen i regelverket i dag. Men om det sker olika tolkningar
              är det svårt för en enskild att veta vad som gäller. Därför kan
              ett sådant samtal vara en bra idé så att det går att se om det
              finns en grund för att det sker olika tolkningar eller om det
              är undantag snarare än regel.
            </seg>
          </u>
          <note n="f074590e">
            Överläggningen var härmed avslutad.
          </note>
          <note n="40c67731">
            11 § Anmälan om inkomna faktapromemorior om förslag från Europeiska
            kommissionen
          </note>
          <note n="2fa65e6e">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="d5be986a">
            KOM(2009)116
          </note>
          <note n="e9c2914a">
            12 § Hänvisning av ärende till utskott
          </note>
          <note n="353fc2d0">
            Föredrogs och hänvisades
          </note>
          <note n="10541de8">
            13 § Bordläggning
          </note>
          <note n="652bbd24">
            Anmäldes och bordlades
          </note>
          <note n="915838d2">
            14 § Anmälan om interpellationer
          </note>
          <note n="b67db7ae">
            Anmäldes att följande interpellationer framställts
          </note>
          <note n="5c0dd0b2">
            den 27 april
          </note>
          <note n="4c68c65d">
            Marie Engström
          </note>
          <note n="4c68c65d">
            Marie Engström
          </note>
          <note n="cb9086fb">
            Åsa Lindestam
          </note>
          <note n="ae1e7691">
            Interpellationerna redovisas i bilaga som fogats till riksdagens
            snabbprotokoll tisdagen den 5 maj.
          </note>
          <note n="a694596e">
            15 § Anmälan om frågor för skriftliga svar
          </note>
          <note n="b9428943">
            Anmäldes att följande frågor för skriftliga svar framställts
          </note>
          <note n="5c0dd0b2">
            den 27 april
          </note>
          <note n="4bce437d">
            Yvonne Andersson
          </note>
          <note n="854ce850">
            Christina Axelsson
          </note>
          <note n="1c8488e4">
            Frågorna redovisas i bilaga som fogats till riksdagens snabbprotokoll
            tisdagen den 5 maj.
          </note>
          <note n="ff9d7ada">
            16 § Anmälan om skriftliga svar på frågor
          </note>
          <note n="44a3f8f1">
            Anmäldes att skriftliga svar på följande frågor inkommit
          </note>
          <note n="4f29d5a4">
            den 24 april
          </note>
          <note n="759451c6">
            Ameer Sachet
          </note>
          <note n="5c0dd0b2">
            den 27 april
          </note>
          <note n="9d91c1a7">
            Gunnar Sandberg
          </note>
          <note n="dcd4a673">
            Svaren redovisas i bilaga som fogats till riksdagens snabbprotokoll
            tisdagen den 5 maj.
          </note>
          <note n="3790b435">
            17 § Kammaren åtskildes kl. 14.06.
          </note>
          <note n="10fea6ac">
            Förhandlingarna leddes
          </note>
          <note n="9b40fa8c">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
